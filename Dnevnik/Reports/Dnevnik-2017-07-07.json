{"url": "http://www.dnevnik.bg/sport/2017/07/07/3003428_hamiltun_zadade_tempoto_v_purvite_trenirovki_v_avstriia/", "text": "Пилотът на \"Мерцедес\" Люис Хамилтън беше най-бърз в първите две свободни тренировки преди Гран при на Австрия. В първата сесия трикратният световен шампион завъртя най-добрата обиколка за 1:05.975 мин., а в следобедната постигна 1:05.483 сек.Във втората тренировка най-близо до англичанина беше големият му съперник за титлата Себастиан Фетел, който даде с 0.147 сек. по-слабо време. Валтери Ботас класира втория мерцедес на трета позиция с изоставане от 0.216 сек.Четвърти и пети са двамата пилоти на \"Ред бул\", Макс Верстапен (+0.349 сек.) и Даниел Рикардо (+0.390 сел.). Кими Райконен с второто ферари се нареди шести, но с доста по-голямо изоставане от Хамилтън - 0.661 сек. Всички останали пилоти бяха с над секунда по-бавни от най-бързия на трасето днес.Кевин Магнусен (\"Хаас\"), Фернандо Алонсо (\"Макларън\"), Нико Хюлкенберг (\"Рено\") и Ромен Грожан (\"Хаас\") допълниха топ 10 в следобедната сесия.В първата тренировка на \"Ред бул ринг\" Хамилтън беше единственият, който слезе под 1:06 мин. за обиколка. Втори с пасив от 0.190 сек. се класира Верстапен, а Ботас беше трети на 0.370 сек. от своя съотборник.Другите трима, чието изоставане беше по-малко от секунда, бяха Фетел (+0.449 сек.), Рикардо (+0.645 сек.) и Райконен (+0.873 сек.). Щофел Вандоорн с \"Макларън\", Даниил Квят с \"Торо росо\" и Алонсо допълниха първата десетка.Третата и последна свободна тренировка е в събота от 12.00 ч., а три часа по-късно започва квалификацията. Състезанието в неделя стартира в 15.00 ч.", "date": "2017.07.07", "title": "Хамилтън зададе темпото в първите тренировки в Австрия"}
{"url": "http://www.dnevnik.bg/video/2017/07/07/3003458_video_drugite_novini/", "text": "Акцентите от днешната емисия:ЮНЕСКО обяви град Хеброн за \"защитена зона\"Обитаването на Марс е под въпрос, заради отровния слой върху планетатаОт 2019 новите модели на Волво ще са с електрически двигателиЛуксозно издание с най-добрите произведения на Елин Пелин Магията на Диор - в мащабна изложбаТази вечер започва А to JazZ", "date": "2017.07.07", "title": "Видео: Другите новини"}
{"url": "http://www.dnevnik.bg/bulgaria/2017/07/07/3003477_rumen_radev_publikuva_vtorata_stenograma_za_ktb/", "text": "Президентът Румен Радев публикува стенограмата от консултациите в президентската институция от 14 юли 2014 г., посветени на финансовото състояние на България. От документа са премахнати имената на банки и финансови институции, различни от КТБ.В консултативната среща при президента Росен Плевнелиев участват председателят на Народното събрания Михаил Миков, министър-председателят Пламен Орешарски, председателите на парламентарно представените партии в 42-то Народно събрание, главният прокурор Сотир Цацаров, Зинаида Златанова - зам.-министър-председател, Петър Чобанов - министър на финансите, Иван Искров - управител на БНБ, Калин Христов - подуправител на БНБ, Димитър Костов - подуправител на БНБ, както и Цецка Цачева, Менда Стоянова, Румен Гечев, Йордан Цонев (представени като експерти).Пълният текст може да бъде намерен  на президентската институция или в прикачения файл.Първата стенограмата от Консултативната среща при президента Росен Плевнелиев с политическите лидери в 42-то Народно събрание от 29 юни 2014 г. .", "date": "2017.07.07", "title": "Румен Радев публикува втората стенограма за КТБ"}
{"url": "http://www.dnevnik.bg/bulgaria/2017/07/07/3003482_direktorkata_na_rusenskata_opera_e_podala_ostavka/", "text": "Директорката на Русенската опера Гергана Георгиева, назначена до обявяването на конкурс, е подала днес оставка пред заместник-министъра на културата Румен Димитров. Това съобщи самият Димитров в Русе, цитиран от БТА. Той обясни, че е на спешно посещение там именно заради напрежението в операта.На 4 юли председателите на синдикални организации към културната институция Милена Недялкова и Момчил Миланов, главният диригент маестро Георги Димитров и Емил Шейтанов - концертмайстор,  като заявиха, че е организирана и подписка, в която са се включили около 150 души от състава на операта.Румен Димитров обясни, че напрежението е ескалирало твърде много и стъпката се предприема \"за да не се стигне до крайности\". Тази сутрин е бил уволнен и главният диригент на операта Георги Димитров, като Румен Димитров заяви, че той вече е възстановен на работа, а заповедта е анулирана..Колкото до самия конкурс, той се бавел заради документален проблем при един от кандидатите, който трябвало да бъде решен до месец, обясни Румен Димитров.Заместник-министърът каза още, че ще бъде извършена проверка в Русенката опера по повод на споменати от синдикатите нарушения. По думите му контролът ще бъде затегнат сериозно. Ще бъде извършен и ремонт на покрива на сградата, който тече.Георгиева пое управлението след като дългогодишният директор на операта - Найден Тодоров, пое управлението на Софийската филхармония. Паралелно с това артисти от същата опера протестираха и, че от Коледа не са получили хонорари . Те се оплакаха, че ръководството не прави нищо да ги изиска от импресариото на турнето, където и самият Тодоров се е изявявал като диригент.Димитров коментира, че ще бъде направена промяна в методиката на субсидиране на театрите, тъй като вмомента се \"получава балон, който в един момент ще гръмне\".Заместник-министърът заяви, че е разговарял с общинската и с областната управа и в Русе ще бъде създаден Съвет по култура към областния управител, който да включва членове на всички осем общини. Той ще регулира и обслужва културния календар на региона. Идеята е в реализирането на календара да се включат и културните институти.С Министерството на финансите ще се обсъди как да се създаде фонд, който да финансира културния календар на проектен принцип. Румен Димитров обясни, че това вече е направено в няколко области, като резултатът засега бил много добър.", "date": "2017.07.07", "title": "Директорката на Русенската опера е подала оставка"}
{"url": "http://www.dnevnik.bg/bulgaria/2017/07/07/3003433_zabranata_za_finansirane_na_magistratski_organizacii/", "text": "Деветнадесет неправителствени организации призовават депутатите да отхвърлят предлаганите промени в Закона за съдебната власт, с които се предвиждат забрана за външно финансиране на съсловните организации на магистратите. Според тях предлаганите изменения са дискриминационни и нарушаващи Конституцията, информира \"Правен свят\".Проектът предвижда и бонуси под формата на издигане в кариерата, прескачайки конкурсното начало, за членовете на настоящия съдебен съветСтановището, изпратено до парламента, е подписано от Българския хелзинкски комитет, Българския институт за правни инициативи, Български адвокати за правата на човека, Програма Достъп до Информация, Института за пазарна икономика, Центъра за изследване на демокрацията, Центъра за либерални стратегии, Българския дарителски форум, фондацията \"Асоциация за европейска интеграция и права на човека\" - Пловдив, Българския център за нестопанско право, фондацията \"Антикорупционен фонд\", WWF България, Форум Гражданско участие - мрежа от над 120 НПО в страната, Българската асоциация за алтернативен туризъм, Сдружението за изследователски практики, ЕкоОбщност, фондация \"БлуЛинк\", Асоциацията на парковете в България и сдружението \"Либерални идеи за България и Европа\".В становището се посочва, че ограничителните разпоредби са толкова широки, че не допускат финансиране на организации на магистратите дори от институциите на Европейския съюз, Съвета на Европа и ООН - международни организации, в които България е приела доброволно да членува, защото всички попадат в обхвата на понятието \"чуждестранно лице\".В момента магистратските организации не се финансират от държавата, но с новите разпоредби ще се забрани финансирането и по програми на ЕС, по които и държавата получава финансиране, изтъкват в становището си 19-те неправителствени организации.\"Допълненията са мотивирани с мъгляво формулирани изисквания за необходимостта от гарантирането на \"независимостта\", \"изолирането на външна намеса\" и \"обществената полза\". От мотивите обаче не става ясно за каква независимост става дума, от каква \"външна намеса\" и по отношение на какво следва да се ограничат професионалните организации на магистратите и каква точно е обществената полза от това\", посочват организациите в становището си.В него се посочва още, че ограниченията ще отслабят организациите на магистратите и в резултат ще заглушат гласа на тези професионални общности в публичното пространство. Както и, че забраната прегражда възможността на магистратските организации да се ползват от финансиране по редица програми на ЕС, Съвета на Европа и други източници, които са доказали своя ефект върху тяхното организационно укрепване, обучението на членовете им и издаването на литература, която подпомага професионалното им израстване.Нещо повече, законопроектът възпрепятства съдиите, прокурорите и следователите да разпространяват знанията си като провеждат лекции и обучения за други свои колеги, се казва още в становището.\"Възможността за набиране на средства от нестопанските организации е интегрална част от тяхното право на свобода на сдружаване\", се посочва в становището и се допълва, че ограниченията са дискриминационни, защото такива не съществуват по отношение на други професионални организации в България.", "date": "2017.07.07", "title": "Забраната за финансиране на магистратски организации да не бъде приета, призовават 19 сдружения"}
{"url": "http://www.dnevnik.bg/sport/2017/07/07/3003554_muri_izdurja_trudniia_test_fonini_i_produljava/", "text": "Световният №1 Анди Мъри се класира за осминафиналите на \"Уимбълдън\" след трудна победа над италианеца Фабио Фонини. Миналогодишният шампион се наложи с 6:2, 4:6, 6:1, 7:5 след два часа и 40 минути игра.Шотландецът записа десета поредна победа на тревните кортове в \"Ол Ингланд клуб. Шампионът от 2013 и 2016 г. ще продължи защитата на титлата срещу французина Беноа Пет, който спечели убедителна победа с 6:2, 7:6 (3), 6:3 срещу поляка Йежи Янович.Мъри показа изпълнена с възходи и спадове игра. Той спечели с лекота първия и третия сет, но беше много колеблив във втория и четвъртия. Лидерът в световната ранглиста беше на път да мине през решаващ пети сет, но успя да спаси пет сетбола и да приключи двубоя, преди над Лондон да се мръкне.\"В големи моменти от мача не успях да покажа най-добрата си игра, но за щастие сервисът ми работеше добре в края. Фабио е изключително нестандартен играч, който прави с лекота трудните удари. Щастлив съм, че успя да приключи мача в четири сета\", коментира Мъри след двубоя.Миналогодишният шампион игра много стабилно в първия сет. Той реализира два пробива от две възможности и спечели четири поредни гейма от 2:2. В същото време шотландецът даде само един шанс на съперника в своите подавания и успя да го отрази.Във втората част Фонини започна все по-добре да използва сечения си бекхенд, който създаваше много проблеми на Мъри. Италианецът проби още в първия гейм, но веднага изгуби предимството си. Той обаче реализира втори пробив за 3:2, затвърди го и до края на сета не изпусна аванса си.Мъри отново пое контрола върху играта в третата част. Той не допусна нито една непредизвикана грешка и не даде нито една точка за пробив на съперника, възползва се при две от своите три възможности в подаванията на съперника и спечели сета по категоричен начин.Последва обаче поредният спад в представянето на световния №1. Фаворитът на домакините изостана с 2:5 в четвъртата част, а в осмия гейм Фонини стигна до първите си два сетбола.Италианецът не се възползва, но в следващия гейм поведе с 40:15 и получи още две възможности да приключи сета, този път при свой сервис. Заемащият 29-ото място в световната ранглиста Фонини обаче отново не се възползва.Особено нелеп беше начинът, по който той пропиля четвъртия си сетбол. Той спря играта със съмнение, че удар на Мъри е излязал в аут, но вече не му бяха останали обжалвания и точката отиде в сметката на шампиона.Шотландецът спечели следващите две разигравания и успя да върне пробива в последния възможен момент. В следващия гейм спаси пети сетбол, преди да затвърди пробива за 6:5.Принуден да сервира за оставане в мача, Фонини се пропука и загуби пети пореден гейм, което сложи край на здравата битка на централния корт.Мъри завърши мача със значително по-малко печеливши удари - 25 срещу 44, но и драстично по-малко непредизвикани грешки - 16 срещу 46.Лидерът в световната ранглиста имаше и по-малко точки за пробив - девет срещу десет, но спечели подаването на съперника седем пъти, докато Фонини реализира само три от своите възможности.", "date": "2017.07.07", "title": "Мъри издържа трудния тест \"Фонини\" и продължава защитата на титлата"}
{"url": "http://www.dnevnik.bg/bulgaria/2017/07/07/3003462_lekari_ot_cialata_strana_izliazoha_na_mulchaliv/", "text": "Лекари от цяла България казаха \"Не на насилието!\" с мълчаливи протести пред болниците и символични панделки на реверите на белите си престилки днес, съобщи Българският лекарски съюз.Така съсловието показа съпричастност към д-р Албена Гагова от столичната АГ болница \"Шейново\", която , но също и настоява за мерки срещу зачестилите случаи на агресия срещу медиците изобщо.В столицата на мълчаливи протести за кратко през деня излязоха служителите на \"Пирогов\", \"Александровска\", ИСУЛ, \"Св. Анна\", Националната кардиологична болница, \"Св. Иван Рилски\", \"Аджибадем Сити клиник болница Токуда\", \"Майчин дом\", \"Шейново\" и др., включително градските болници и някои диагностично-консултативни центрове.От страната се включиха големи и малки лечебни заведения от Пловдив, Стара Загора, Бургас, Варна, Русе, Добрич, Ловеч, Сливен и др, съобщава БЛС.Министърът на здравеопазването  по време на заседанието на здравната комисия в парламента, че всички закоинови мерки за допълнителна защита на лекарите вече са направени и са инсталирани паник бутони в кабинетите. По думите му проблемите идват и от там че самите лекари са неудовлетворени и претоварени, заради което също изливат гнева си над пациентите.", "date": "2017.07.07", "title": "Лекари от цялата страна излязоха на мълчалив протест срещу насилието"}
{"url": "http://www.dnevnik.bg/citat_na_deniia/2017/07/07/3003499_citat_na_denia_ako_vunshnoto_finansirane_e_problem/", "text": "каза днес бившият министър на правосъдието и лидер на \"Да, България\" Христо Иванов по Би Ти Ви. Коментарът му беше по повод  на съсловните организации на магистратите. Той поясни, че ставата дума за пари от инстутуционални донори, които са по конкретни програми.Иванов смята, че целта на забраната е да се удари международната подкрепа за Съюза съдиите, който е опозиция на Цацаров и интелектуален лидер на правенето на реформи в съдебната власт.\"Посланието не е просто към членовете на Съюза на съдиите и членовете на Висшия съдебен съвет (ВСС), които си отиват от него. То е към новите членове на ВСС и е свързано с избора на нов главен прокурор\", поясни Христо Иванов.Той припомни, че текат последните две години от мандата на Цацаров, а именно новите лица във ВСС ще изберат неговия наследник. \"Въпросът е дали той ще се превърне в защитник на обществения интерес, или ще осигури продължаване на режима на страха\", каза бившият министър на правосъдието.Христо Иванов предупреди, че режимът в България става все по-авторитарен, като прибягва до ходове, използвани от Унгария, Русия и Китай.По рано днес .", "date": "2017.07.07", "title": "Цитат на деня: Ако външното финансиране е проблем, ГЕРБ трябва да разкаже за своето създаване с пари от немски фондации"}
{"url": "http://www.dnevnik.bg/biznes/2017/07/07/3003481_ot_stenogramata_ako_spored_kvestorite_podleji_na/", "text": "Дали да се гарантират всички депозити на добросъвестните вложители в КТБ обсъждат представители на ръководството на БНБ, правителството и основните политически сили, се разбира от втората стенограма, разсекретена днес от президентството. Тя е от заседанието при държавния глава на 14 юли 2014 г. по темата за финансовото състояние на държавата. В хода на дискусията БСП поставя условието преди да се изплащат депозитите над 100 хил. евро да се изясни ситуацията в банката.Президентът Росен Плевнелиев предлага да се изплатят депозитите на всички добросъвестни вложители, включително малки и средни фирми, но без лихвите, които банката е поддържала на спекулативно високи нива.Бойко Борисов заявява, че трябва да бъдат компенсирани само онези, които са платили данъците си.\"От цялата информация, която и ние в резултат разбира се на анализите на БНБ и на одиторите имаме, по-скоро подкрепяме вариант, при който депозитите на всички добросъвестни граждани, тук не говорим за свързаните лица със собствениците на банката и т.н. Всички депозити на български граждани и на всички фирми в широк аспект, в т.ч. на общини и на други стопански формирования, са защитени в максимална степен\", казва премиерът Пламен Орешарски. По думите му това, което изглежда по-евтино - да се платя само до 100 хил. евро, като краен ефект може да се окаже значително по-скъпо за цялостното икономическо развитие в резултат на шока, който ще понесат редица български държавни и частни фирми.Лютви Местан предлага обществеността, на която е обещано банката да отвори отново на 21 юли, да бъде успокоена с уверенията, че ще бъде приет специален закон, който да гарантира интересите на вложителите, но е въпрос на техническо време кога ще стане това.БСП обаче не иска държавата да дава пари за цялата дупка в КТБ преди да се изясни състоянието на банката. Левият депутат Атанас Мерджанов призовава да се изпълни Законът за гарантиране на влоговете до 100 хил. евро. \"След това вече сме готови да обсъждаме някакви варианти на редукция или на стимулиране. Но така под един знаменател да бъдат поставени всички, това за нас е неприемливо\", казва той.В отговор депутатът от ДПС и шеф на бюджетната комисия Йордан Цонев предлага: \"Казваме, че банката няма да отвори на 21-ви, не защото има някакви технически проблеми и т.н., а защото ние променяме желанието си да подкрепим всички вложители и банката отива в ликвидация. На 21-ви й изземат лиценза, влиза Фондът за гарантиране на влогове и банката започва да изплаща след 20 дни, до 100 хил. евро. Всички останали влогове - държавни, частни, на физически лица над 200 хил. не получават нищо, това е. И това трябва да го запишем, г-н Президент. Банката няма да отвори на 21-ви, повтарям, защото днес не постигнахме консенсус.\"Плевнелиев заявява, че Фондът за гарантиране на влоговете, който е на банките, а не на държавата, трябва да започне изплащането на депозитите до гарантирания размер от 100 хил. евро веднага, а останалите да чакат. Председателят на Народното събрание Михаил Миков пък предлага да се свали банковата тайна за всички вложители с над 100 хил. евро.Накрая се стига до извода, да се следва действащият закон - ако квесторите кажат, че не може да се оздрави, да се отиде към ликвидация, а ако може - към оздравяване.В хода на дискусията управителят на БНБ Иван Искров многократно отказва да поеме отговорност за състоянието на банката и повтаря, че никога не е бил уведомяван за проблеми в банката, а отговорността е на подуправителя, ръководещ \"Банков надзор\". Разликата между управител и подуправител, между министър и зам.-министър е като между земята и небето, казва Искров.На свой ред Борисов настоява Искров да подаде оставка заедно с шефа на банковия надзор Цветан Гунев. \"Приятел си ми, знаеш, но държавата ми е по-мила в случая. Трябва да излезем пред обществото с ясно послание за виновните\", казва той.В хода на дискусията Михаил Миков пита какво значи \"дупка\" в банката, защото такъв термин не присъства в законодателството. \"Дупка значи яма\", репликира го Борисов.Бойко Борисов настоява присъстващите да то защитят от публичните обвинения на тогавашния телевизионен водещ Николай Бареков. \"Вижте какво казва сега Бареков - изпратил сигнал до Цацаров с искане да се извърши проверка на всички факти относно началния момент на източване на КТБ и връзката на Бойко Борисов с него. Г-н Местан, аз не мога оттук нататък да поема отговорност, че няма да си приказвам и няма да се защитавам. Или главният прокурор да излезе и да каже дали имаме, на базата на целия Консултативен съвет, ето тук и БНБ могат да кажат, финансовият министър е тук, премиерът е тук, да ме защитят, иначе аз ще се защитавам и не ме интересуват никакви други банки\", казва той.Главният прокурор Сотир Цацаров разказва, че 206-те млн. лв., за които прокуратурата твърдеше, че били изнесени в брой в чували в последния момент преди затварянето на КТБ, всъщност са операция на хартия, целяща да прикрие капиталова \"дупка\". Дава и други примери за разхищения като този с охранител на банката, изтеглил 50 млн. лв. за фирмата си без да знае каква е погасителната вноска. В същото време знаел точните параметри на потребителския си заем от 3 хил. лв., който редовно обслужвал. Друг кредитополучател пък уверявал прокуратурата, че поддържа офис в колата си.", "date": "2017.07.07", "title": "От стенограмата: Ако според квесторите подлежи на оздравяване - отваряме, ако не подлежи - ликвидация"}
{"url": "http://www.dnevnik.bg/sport/2017/07/07/3003461_prisudata_na_mesi_beshe_zamenena_s_globa_ot_250_hil/", "text": "Съдът в Испания замени присъдата от 21 месеца затвор за звездата на \"Барселона\" Лионел Меси с парична глоба в размер на 250 хиляди евро, съобщи \"Ройтерс\".През юли миналата година аржентинският футболист и неговият баща Хорхе Меси . Те бяха обвинени в укриване на данъци в размер на 4.1 млн. евро, дължими върху имиджовите права на футболиста в периода 2007 - 2009 г.Тогава петкратният носител на \"Златната топка\" е имал договори с няколко големи компании, сред които \"Адидас\", \"Пепси\", \"Данон\", \"Проктър и Гембъл\" и др. Правата му са били продадени от неговия баща и агент Хорхе чрез фиктивни фирми в Белиз и Уругвай, за да се избегнат испанските данъчни задължения.Голмайсторът на \"Барселона\" заяви няколко пъти пред съда, че не се занимава с финансовите си въпроси и не знае нищо за тях, а просто \"играе футбол\". Първоначално се предполагаше, че само баща му ще бъде осъден, но в крайна сметка и двамата бяха признати за виновни. решението на каталунския регионален съд за Меси и намали присъдата на баща му от 21 на 15 месеца затвор. Днес присъдата на Хорхе Меси беше заменена с глоба от 180 хиляди евро.Законът в Испания позволява при първи престъпления присъди до две години затвор да бъдат заменяни с пробация.През 2013 г., когато започна официално разследване, Лионел Меси и баща му направиха доброволно плащане от 5 млн. евро на испанските данъчни власти като \"поправителна мярка\".", "date": "2017.07.07", "title": "Присъдата на Меси беше заменена с глоба от 250 хил. евро"}
{"url": "http://www.dnevnik.bg/sviat/2017/07/07/3003480_vse_poveche_lodki_s_migranti_ot_afrika_se_nasochvat/", "text": "Броят на мигрантите, които пристигат в Испания по море от Северна Африка, се е удвоил през 2017 г. в сравнение с миналата година. Това показва статистика на Върховния комисариат за бежанците на ООН, която показва, че страната скоро може да се превърне в \"най-горещата точка\" за влизане на мигранти в Европа.Пристигналите на европейските брегове бежанци и мигранти миналата година са близо 360 000. За първите шест месеца на тази година пристигналите в Италия по море са около 85 000, а от тях за по-малко интензивния период януари-май за регистрирани 59 000 мигранти.Броят на достигналите Испания чрез опасното пътуване през Средиземно море за същия петмесечен период е значително по-малък - едва 6800 - но това число е със 75% по-голямо, отколкото за първите пет месеца на 2016 г., сочи статистиката на ВКБООН. Само за юни, когато броят на новодошлите мигранти започва по-рязко да нараства, пристигналите са 1900 души - повечето от тях от Гвинея, Брега на слоновата кост, Гамбия и Камерун - или четири пъти повече, отколкото през юни миналата година.\"Хората говорят за възможността да отидат в Испания. Изглежда по-безопасно да минат през Мароко и оттам до Испания, отколкото чрез Либия. Разликата е в това, че Либия няма президент, а Мароко има (крал) - няма оръжия като в Либия,\" казва Буба Фубаре, 27-годишен зидар от гамбийската столица Банджул. По-рано тази година той опитал да достигне Европа през Либия.Много африкански мигранти, преминали през раздираната от конфликти държава, която е в хаос от 2011 г. насам, разказват, че са били бити, държани в лагери без храна и вода или дори разменяни като роби, преди да бъдат задържани като заложници, за принудителен труд или сексуална експлоатация.Подобна реорганизация се наблюдава и по така наречения \"Западен средиземноморски маршрут\" - Алборанско море (между Испания на север и Мароко и Алжир на юг - бел. ред.) вече е по-популярно от Гибралтарския проток или испанските анклави в Африка, Сеута и Мелия, където засилената сигурност затруднява пресичането на границата.Между 2011 и 2016 г. едва около 5000 мигранти годишно пристигаха в Испания според правителствените данни. Страната имаше проблем с миграцията десетилетие по-рано - само за 2006 г. там пристигнаха 39 180 души - от Африка и Латинска Америка. Властите смятат, че тази година е възможно броят на новодошлите да достигне 11 000. Според ВКБООН обаче тя не е готова и за такъв приток на мигранти - организацията настоява, че Испания в момента не разполага с нужня капацитет, за да се справи с групи в риск като жертви на трафик на хора, непридружени непълнолетни и бежанци.Мадрид не прие радушно идеята на Италия да позволи спасителни лодки с африкански мигранти да пристигат и в други европейски пристанища (освен италианските), тъй като капацитетът на страната да приема новодошли е на практика запълнен. Говорителят на комисариата за Испания Мария Хесус Вега обаче предупреждава, че макар ситуацията на испанските брегове все още да не е кризисна, властите трябва да са готови за засилен мигрантски приток, за да не допуснат \"това, което започна в други места в Европа през 2015 г., да се случи и тук\".", "date": "2017.07.07", "title": "Все повече лодки с мигранти от Африка се насочват към Испания"}
{"url": "http://www.dnevnik.bg/sviat/2017/07/07/3003489_junesko_otnovo_razgnevi_izrael_s_reshenie_za_hram_v/", "text": "Организацията на ООН за култура и образование обяви в петък почитан от юдеи и мюсюлмани вековен храм на Западния бряг за \"Застрашен обект на палестинското световно наследство\", с което разгневи Израел. Според израелската преса за пръв път еврейски религиозен обект бива регистриран под властта на палестинската автономия.Решението бе взето на среща на ЮНЕСКО в Краков и съгласно него са палестински Хеброн и намиращите се в един комплекс два храма - Гробницата на патриарсите и джамията Ибрахими.Премиерът Бенямин Нетаняху коментира, че това е \"поредното ненормално решение на ЮНЕСКО\" и че Израел \"ще продължи да охранява Пещерата на патриарсите, за да гарантира религиозна свобода за всички и за да пази истината\". \"Само там, където присъства Израел, както е в Хеброн, има свобода всеки да се моли. Из Близкия изток взривяват църкви, джамии и синагоги по места, където Израел не присъства\", добави той.Външният министър на палестинската автономия Реяд ал Малики каза, че вотът е доказателство за \"успешната дипломатическа битка на Палестина по всички фронтове пред лицето на израелския и американския натиск над страните членки на ЮНЕСКО\"Хеброн е най-големият град в Западния бряг с население от около 200 000 души. В центъра на града живеят близо 1000 израелски заселници и от години това е повод за религиозно напрежение между мюсюлмани и евреи.Според юдеите Пещерата на патриарсите е мястото, където са погребани Авраам, Исаак и Яков и техните съпруги Сара, Ребека и Леа. Поради това това е второто по святост място за тяхната религия. Мюсюлманите, които като християните, почитат Авраам, са издигнали през XIV век джамията Ибрихими, известна още като Светилището на Авраам.Религиозната ценност на града го превърна в обект на специално внимание от заселниците, които са решени да разширят еврейското присъствие там. Фактът, че са в центъра на града изисква засилена охрана от около 800 израелски военни.Гилад Ердан, министър на вътрешната сигурност, реагира в профила си в \"Туитър\": \"ЮНЕСКО ще продължи да приема налудничави решения, но историята не може да бъде заличена... трябва да продължим да демонстрираме правото си като строим в самата Пещера на патриарсите\".Правителството на Нетаняху незабавно реши да спре 1 милион долара от израелската вноска за ЮНЕСКО и ги преносачва за изграждане на музей в Хеброн. Други средства се отделят за укрепване на важни за юдеите места в града и в близкото еврейско селище Кириат Арба, основано през 1968г., което все още няма международно признание.", "date": "2017.07.07", "title": "ЮНЕСКО отново разгневи Израел с решение за храм в Хеброн"}
{"url": "http://www.dnevnik.bg/bulgaria/2017/07/07/3003396_dupka_znachi_iama_pulen_tekst_na_vtorata_stenograma_ot/", "text": "КОНСУЛТАТИВНА СРЕЩА при Президента на Република България Росен Плевнелиев с парламентарно представените политически партии в 42-то Народно събрание и изпълнителната власт за финансовото състояние на страната 14.07.2014 г., \"Дондуков\" 2, зала 2 (14,00 ч.)Днес, 14.07.2014 г., съгласно Приложение № 1 към чл.25 от ЗЗКИ, Раздел II, т.26 и Раздел III, т.1, се проведе консултативна среща при Президента на Република България с парламентарно представените политически партии в 42-то Народно събрание и изпълнителната власт за финансовото състояние на странатаЗа участие в консултациите са поканени да присъстват: Михаил Миков - председател на 42-то НС Пламен Орешарски - министър-председател Председателите на парламентарно представените партии в 42-то НС: Бойко Борисов - ГЕРБ Атанас Мерджанов – Коалиция за България Лютви Местан – ДПСПоканени да присъстват: Сотир Цацаров - главен прокурор, Зинаида Златанова - зам.-министър-председател Петър Чобанов - министър на финансите Иван Искров - управител на БНБ Калин Христов - подуправител на БНБ Димитър Костов - подуправител на БНБ Експерти: Цецка Цачева, Менда Стоянова, Румен Гечев, Йордан Цонев: Добър ден и добре дошли на всички, заповядайте! Благодаря ви, че сме заедно. Уважаеми г-н Председател на Народното събрание, Уважаеми г-н Министър-председател, Уважаеми г-жо Вицепремиер, Министри, Уважаеми представители на парламентарно представени политически сили, Уважаеми г-н Главен прокурор, Уважаеми представители на БНБ - управител и зам.-управител, Добре дошли в президентската институция! Още веднъж искам да благодаря за това, че в последните няколко седмици текат консултации в различни нива и различни институции с различна представителност.Вярвам, това е добре, защото колкото повече си говорим в един труден за държавата и за българската политика момент, разбира се, толкова повече предпоставка създаваме да не се задълбочават, а да се решават проблемите. Искам да благодаря на всеки един от вас, че уважихте президентската институция и идеята за тези консултации. Искам да помоля, както и миналия път, по-скоро да оставим мобилните телефони настрани, да не прибързваме със скритите послания към медиите кой какво е казал или не е казал, а да благодаря предварително, освен за уважението, което показахте, и разбира се, за отговорния подход. Фактите и цифрите на масата, няма вероятност да си спестим и нелицеприятни теми и проблеми, свързани със ситуацията, която е нелека, може би уникална в историята на България вече 24 години преход.Надявам се да бъдем полезни на нацията на висотата на очакванията за гарантиране на плавен преход към повече стабилност в държавата, както се договорихме всички. Немалко отговорни решения се взеха в последния месец, за което благодаря. Няма да се връщаме обратно и към дати за избори, дати за разпускане, за назначаване на служебни правителства, но има още много проблеми за решаване. Днешните консултации са посветени на финансовата ситуация в държавата. Ще се фокусираме само върху това.Предполагам две големи теми, които ще дебатираме: Първо, нека да започнем с първата, която е по-конкретна. Именно тя е свързана със ситуацията в банка КТБ и съответно нейното отражение върху фискалната и финансова стабилност в държавата, което е предпоставка за всякаква друга стабилност, изобщо да имаме работни места, инвестиции и икономика. Минавайки през темата КТБ, разбира се, да стигнем до втората тема, която е с бюджета: ще се ревизира ли, ако да - защо, ако не - защо? Всичко това са предпоставките, както се разбрахме, да бъдем коректни, освен към институциите, но и към три правителства, които до края на годината ще работят в тази държава - отиващото си, служебното и следващото, което ще бъде формирано, но преди всичко към институциите и към държавата като цяло. Две големи теми - банковата ситуация и бюджетът като такъв. Предлагам да започнем с банковата, тъй като това неминуемо ще се отрази и на дебатите по бюджета.Нека започнем с едно изявление, обяснение или изказване на представителите на БНБ, председателят е тук, заедно с двамата зам.-председатели. За това каква е ситуацията към момента. След това да чуем и главния прокурор, за което съм изключително признателен, че отдели в напрегнатото за него време възможност, за да ни информира каква е ситуацията към момента от гледна точка на предприетите от правозащитните органи действия, след което да тръгнем към въпроси, дебати, надявам се и конкретни и коректни отговори за това каква е ситуацията и кой е най-добрият вариант за излизане от нея. Очаквам да се включи и министърът на финансите, разбира се и министър-председателят, за да може парламентарно представените политически сили да получат максимален обем информация към момента, за да можем да бъдем максимално полезни. Добре дошли още веднъж на всички! Г-н Искров, заповядайте!: Благодаря, г-н Президент. Уважаеми г-н Председател на Народното събрание, Уважаеми г-н Министър-председател, Уважаеми дами и господа, народни представители, Доколкото сме информирани от протокола на Президента на Република България, идеята днес е да участваме на този ваш Консултативен съвет по национална сигурност. РОСЕН ПЛЕВНЕЛИЕВ: Това не е Консултативен съвет по национална сигурност, това са консултации, които се провеждат в различен формат. ИВАН ИСКРОВ: Не съм разбрал, извинявам се. Идеята е да ви запознаем с текущата информация в банковия сектор, в частност в КТБ, и съответните възможни решения. Ние сме обсъждали два варианта като последни, след като са минали всички политически консултации на ниво БНБ, правителството и водещи икономически експерти на парламентарно представени сили. Преди това, уважаеми г-нПрезидент, дами и господа, искам да кажа следното: Гледах внимателно новините от събота и неделя, чух изявленията на някои лидери и съм съгласен с тях. И колкото и да съм бил въздържан в годините, действително в петък в Бюджетната комисия реагирах малко по-остро към един от колегите народни представители. И тъй като всички вие сте ръководители на парламентарни партии, независимо че това беше колега конкретно от една от тях, искам да се извиня за това нещо, тъй като без вас ние не можем да направим и крачка напред и не искам това да се тълкува като неуважение от наша страна и лично от моя. Категорично искам да кажа, че Централната банка сама в този момент не би могла да се придвижи напред, без определени законодателни промени, което означава тук да постигнем обща институционална и държавническа воля при президента на политическите сили, на Централната банка в т.ч. И преди да приключа с този увод, искам да кажа също така, че имаме готовност и нямаме никакво притеснение, поне тук присъстващите, да отговорим на всеки един въпрос, който би бил поставен от уважаемите парламентарни лидери във връзка със ситуацията. Накратко, тъй като вероятно сте информирани от Вашите представители в Комисията по бюджет и финанси, ние в петък представихме излезлия в сряда, представен в Централната банка в четвъртък доклад за проверка на трите одиторски фирми.Пак накратко обобщавам, което беше хубавото, че те на практика казаха: в \"\" се води консервативна политика, има достатъчна степен на провизираност и съответно се произнесоха по ситуацията, че нямат някакви притеснения от тяхна гледна точка. Второто, което също така обявихме на обществеността, че поради липсата на много документи в голяма част от кредитните файлове в другата голяма банка - Корпоративна търговска банка, на практика те могат да се произнесат върху кредитен портфейл от, закръглявам г-н Президент ........ млрд., но за кредитния портфейл от .......... не биха могли да изразят квалифицирано становище.Това е точното, което казах и аз, но не знам защо се изтълкува и в медии, и в обществено пространство като откраднати пари или някаква дупка за 3.5 млрд., но това тепърва ще се види за какво става въпрос. След като започнаха да се събират документи, квесторите вече написаха на съответните фирми да си представят съответните договори за обезпечение, да представят баланси и отчети за приходи, разходи, все документи, върху които одиторите да могат в бъдеще да се произнесат. Другото, което обявихме, на което са се натъкнали още първите квестори, знаете, че ги ротирахме на третия ден, са намерили една разписка, в която представляващият \"\"Бромак\"\", мажоритарния собственик на капитала, предоставя на мажоритарния собственик пък на \"\"Бромак\"\" г-н Василев валути, чиято равностойност е грубо 205 млн. лв.. Съответно те са извършили своите действия, изискали са документи от съответното дружество, не са получили, направили са вътрешно разследване, не ми е точна думата, г-н Главен прокурор, вътрешна проверка на квесторите и на 8-ми, след като са приключили това, което са могли да установят, ни изпратиха този доклад на вниманието на г-н Костов и г-жа Кордовска, която изпълнява длъжността шеф на надзора. Веднага на 9-ти сутринта, когато започнахме работа, ме уведомиха, и може би някъде по обяд изпратихме доклада на квесторите до главния прокурор г-н Цацаров.Това също ние го оповестихме и е нещото, което сме видели. Потвърждавам го и пред вас колко е вярно, тъй като се появиха информации, междувременно и от следствието, че били оформени с тази записка суми, които са теглени през годините. Това е друго нещо, но така или иначе се натъкнахме на тези злоупотреби. Оттук нататък с каквото е възможно, ще съдействаме и на прокуратурата за установяване на точните размери и данни на тази касова липса. Така или иначе веднага, след като ни стана известно горе-долу как ще излезе резултатът от одиторските фирми, веднага ние, заедно с министъра на финансите и с експертите на парламентарно представените сили, с които работим вече 4 седмици, вкл. и през уикендите, ни стана ясно, че би било доста рисково да продължим с варианта, който беше обсъден между нас и оповестен от Централната банка на 21-ви - 22-ри юни, събота и неделя, а именно, че за да се предпазят всички вложители, ще се пристъпи към постепенно национализиране на банката чрез .., съответно Фондът за гарантиране на влоговете.Тъй като при неизвестни документи, пак повтарям, не знаем точно каква ще е дупката. При неизвестни документи за 3.5 млрд. в някаква част в кредитния портфейл трудно би могло да се направи изчисление и трудно би могло и министърът, и вие, и ние да се съгласим да дадем каквито и да е суми, без да има ясна и точна картина.: Неизвестни или непълни?: Непълни, липсващи документи. Така или иначе те имат стандарти, по които работят, и казаха, че не е възможно да се произнесат по този портфейл. ЛЮТВИ МЕСТАН: Извинявам се, че Ви прекъсвам. Ние чухме г-н Цветан Василев от Виена да казва, че основният аргумент, на който стъпва управителното тяло на БНБ, всъщност е несъстоятелен. Той твърди, че всички кредитни досиета са изрядни, пълни и не сте ги видели, защото са били в следствието. На това твърдение, основополагащо в защитата му, ние не чухме коментар и това продължава да виси в публичното пространство.Аз се извинявам, г-н Президент, но това беше един от въпросите, които мислех да задам, но е добре сега да стъпите на този отговор, г-н Искров.: Благодаря, г-н Местан, това е изключително важен въпрос.Иначе няма липса от 3.5 млрд. Тоест, ние се събираме тук да обсъждаме казус, който не съществува.: Аз лично не съм информиран от колегите, които отговаряха за одита, може би г-н Костов ще вземе отношение, но едва ли прокуратурата или следствието ще си позволят да изземат всичките 137 или колкото са там досиета, без да има копие и т.н. Може би тук г-н Цацаров би могъл да каже нещо. Уважаеми г-н Президент, Уважаеми дами и господа, Може би това е продължение на тезата, която прочетох в медиите непосредствено преди да вляза тук, че одитът е опорочен от прокуратурата, тъй като кредитните досиета са били иззети от нея - теза, която е разпространявана в интервю пред Дарик радио.Категорично мога да заявя следното: прокуратурата не е изземвала нито едно кредитно досие в оригинал от Корпоративна търговска банка. Нещо повече, по изрично настояване на квесторите и по изрично настояване на трите одитиращи компании, за да могат те да работят, а самите одитори са заявили пред нашите прокурори и следователи, че отказват да работят с копия, ние сме процедирали по обратен начин, а именно, иззели сме копия на определен брой кредитни досиета, които са съответно заверени от банкови органи. Прокуратурата няма нито едно кредитно досие в оригинал и съвсем съзнателно не сме ги иззели. Тоест, пълна спекула е, че кредитните досиета се намират в прокуратурата. Заповядайте, г-н Искров, да Ви чуем изложението, със сигурност ще има много въпроси. По същество и точно.: И незнаейки, пак подчертавам, незнаейки всъщност този кредитен портфейл на какъв процент е работещ, какъв процент трябва да бъде провизиран и т.н., дай Боже да е 100%, но ние се съмняваме, тъй като има и свързаност, самите одитори изразиха притеснение, че в значителна степен трябва да бъде провизиран, когато се открият документите. Започнахме да разглеждаме следващ вариант на решение, пак с оглед да се защитят възможно най-бързо всички вложители в КТБ, а именно дали не би могло да се приложи, грубо се изразявам, западноевропейският вариант, който беше използван в много страни от Западна Европа, да се отдели онази част, която е известна, която е прегледана от одиторите, която нарекохме \"добри активи на КТБ\", заедно с допълване на активи, предоставени от правителството и от Министерство на финансите, и активи, предоставени от Фонда за гарантиране на влоговете, да покрие онази част, която би могла да се прехвърли като пасиви или като депозити от КТБ в съществуващата \"..\".Така че през последната седмица сме работили изцяло само върху този вариант, който, разбира се, трябва да се направи, ако се направи, със специален закон, тъй като иначе няма как, нямаме законово основание за това. Последно като вариант, който искаме да ви докладваме, който обсъждахме вкл. и вчера, в неделя, беше, за да се успокоят хората и медиите, в следващите дни да се приеме един такъв закон, с който да се прехвърлят всичките депозити от КТБ, без свързаните лица, тъй като не би било справедливо и най-малкото политически приемливо според нас - под свързани лица разбираме г-н Василев и свързаните с него лица, фирми най-вече, които са вложители в КТБ, и съответно ние пък сме предприели през това време с екипите по информационни технологии, счетоводство и други на двете банки вече конкретните срещи, по които те да работят, за да може в един срок от порядъка на 20 дни да може да се прехвърлят тези активи в \"\", и дай Боже да можем да се справим, да може да отвори като здрава, чиста българска банка. Това е вариантът, върху който работихме.Разбира се, винаги може да се приложи вариантът, който е сега действащото законодателство, не мога да пропусна да го кажа и него, още повече, че се чуха варианти и предложения да се придържаме към стандартния вариант, както ние го наричаме, а именно това е както се случи с ......, последната банка, ако си спомняте, на която беше с отнет лиценз 2005 г. Тя не направи шум, тъй като беше много малка банка. Да се върви по сега съществуващата законова уредба - изплащане на гарантираните депозити до 196 хил.лв. и след това преминаване към несъстоятелност и ликвидация на банката. И двата варианта имат плюсове и минуси. За нас традиционният, сегашният вариант е да се платят до 196 хил.лв., който е по-скъпият вариант.Това означава еднократно да се изпразни ..............., в него има ............ млрд., плюс републиканският бюджет, тъй като няма откъде от друго място да се вземе, да извади ............... млрд. и с тези ........... млрд. лв. да се изплатят гарантираните влогове до 196 хил. лв. Пак казвам, според нас това е по-скъпият вариант, защото освен тези .... млрд. лв., които така или иначе ще трябва да ги даде бюджетът, и това ще бъде някакъв дългосрочен кредит, който ще се възстановява в продължение на много години, това означава да създадем възможност за всякакви спекулации в медиите, а знаете, че има много желаещи да ходят по медиите и да коментират – празен ли е фондът, има ли за другите банки, ами как ще се попълни..., и т.н. И другото, което е, има значителен системен риск в тази нестабилна предизборна обстановка, което е нормално.Във всяка страна пред избори медиите са нагнетени, дискусии, да се създадат пак нездрави притеснения във вложителите на другите банки и отново да се стигне до ситуацията, в която се събирахме тук преди две съботи, ако не се лъжа, мисля, че беше неделя, и се наложи да излезем с ясен ангажимент за подкрепа на всяка една банка. Най-вече ни притеснява системният риск, който би се получил, за да не тръгнат да теглят другите. Само за ваша информация, тъй като вчера коментирахме с парламентарно представени експерти, дадохме им такава информация - фирмите с над 200 хил. в банковата система като потенциал, който да се притеснява, ако преминем към този вариант, са .......... на брой и държат депозити за ........ млрд. лв., закръглявам до милиарди. Гражданите, които са с депозити над 200 хил. лв. в системата, са ........, с депозити за ...... млрд. лв., или всички депозити, негарантирани на системата, са ..... млрд. лв. за общо ....... млрд. Това като Централна банка ни притеснява най-вече.В допълнение само това ще кажа - тук има колеги, които са водили пряко разговорите и могат вече да влязат в подробности. Г-н Христов, както и финансовият министър по различни причини в различно време са се срещали с висши представители на Европейската комисия от специализираната Дирекция по конкуренцията, които отговарят за нас, държавите, в такива случаи. И те изрично са препоръчали да не се пристъпва към такъв вариант, тъй като имат същите притеснения да не би да се създаде някакво огнище на напрежение, което да прерасне като системна криза към другите банки. Няма да влизам в подробности, тъй като тук са и двамата колеги, те могат да вземат отношение при интерес от ваша страна, и между другото много е важно какви са препоръките на ЕК, тъй като без тях не можем да направим нито една крачка.Другото, което искам да кажа, и на този етап да приключа, г-н Президент, е, че не ни е известно в Западна Европа, използвам тази част, която е на запад от новите страни-членки, където се разрази кризата след 2008, 2009, 2010, 2011, в Гърция 2012 г., 2013 г., не ни е известно някъде да се затваряха системни банки. Навсякъде се процедира така, щото или се национализираха, или със силно участие на държавата се капитализираха, в т.ч. такива гиганти като \"ФОРТИС\", където беше горе-долу същата схема - раздели се на добра и лоша банка, лошата отиде към лошо бъдеще, добрата и до ден днешен съществува като държавна банка. Вероятно след време ще бъде приватизирана. С \"ДЕКСА\" се случи същото, един от най-големите гиганти във Франция и Бенелюкс, най-голямата банка в Европа и една от най-големите в света - Банк оф Скотланд в UK, все още със 75% държавно участие, пак от гледна точка да се предпазят системните рискове да не се разпростира върху всички банки.Така че от това сме се водили, разработвайки варианта за специален закон. И, разбира се, каквото се реши тук, дай Боже с консенсус, ще се присъединим към него и ще прилагаме съответните стъпки. Това имахме предвид, като казахме политиците са на ход, с което вероятно малко силно се изказахме, но наистина без вас не можем наистина да направим следващата стъпка. Благодаря. РОСЕН ПЛЕВНЕЛИЕВ: Уважаеми г-н Искров, ние чухме вашите притеснения, но бъдете сигурен, че хората на тази маса имат своите много обосновани и много сериозни притеснения. Лично аз имам доста въпроси към Вас, но мисля, че ще е по-добре да чуем и уважаемият главен прокурор и да получим още малко база като информация за мислене и след това преминаваме към въпроси и отговори. Заповядайте, г-н Главен прокурор. СОТИР ЦАЦАРОВ: Благодаря, г-н Президент.Аз ще се постарая да представя съкратена или по-синтезирана информация за разследването, като, разбира се, след това съм готов да отговарям на въпроси на присъстващите. Най-общо казано, досъдебното производство има две основни направления на разследване. Първото направление, ако мога да го нарека така съвсем условно, е направлението БНБ Банков надзор и предмет на разследване тук е неизпълнение на задължение по осъществяване на банковия надзор по отношение на банката КТБ-АД.Второто направление на разследване, ако мога условно да го нарека така, е направлението КТБ, където има две поднаправления: Първото касае кредити, на обща стойност около 3.5 млрд. лв., за които, както и г-н Искров каза, няма информация или по-скоро няма достоверна информация. След малко ще се опитам да ви дам и малко повече подробности за това понятие. Второто поднаправление е по отношение на направлението КТБ, което касае т.нар. касова липса в размер на левовата равностойност на 205 887 223 млн. лв.Бих казал, че направление 1 и направление 2 са взаимно свързани. Те са взаимно свързани, защото неосъществяването на банков надзор или бездействието при изпълнение на служебните задължения е предпоставка, към която, ако прибавим действия, които могат да бъдат квалифицирани като безстопанственост, действия, които могат да бъдат квалифицирани като сключване на неизгодни договори, разбира се кредитни, и най-вече присвоителни действия на длъжностни лица от банката, в крайна сметка резултатът от това е именно кредити без информация на стойност 3.5 млрд. лв. и посочената касова липса. Съвсем накратко по отношение на самите направления. Първото направление, което условно нарекох \"банков надзор\" - както казах, предмет на разследване тук е неизпълнение на надзорните задължения, визирани в чл.20, ал.3 от Закона за БНБ, и Глава 11 от Закона за кредитните институции. Най-общо казано, неизпълнение на задълженията по осъществяване на законосъобразен, и ако мога така да се изразя, достоверен и действен банков надзор при извършваните спрямо КТБ надзорни проверки и инспекции при издаването на разрешения и всички други актове от страна на БНБ, които са били необходими за придобиване на \"...\", както и всички други елементи на надзорната дейност, като последният надзорен доклад от Надзорна инспекция, известен на нас, е този от м.юли 2013 г., в който, бих казал, и дума няма за проблемите, които са предмет на дискусия сега. Към настоящия момент по това направление обвиняем е само г-н Цветан Гунев, подуправител на БНБ и ръководител на направление \"Банков надзор\". Обвинението е по чл.282 от НК, а именно за длъжностно престъпление.Предстои от страна на прокуратурата внасяне на искане за отстраняване на г-н Гунев от длъжност, тъй като до настоящия момент от момента на повдигане на обвинение той е в отпуск. Разбира се, ще поискаме отстраняване от длъжност, ако ръководството на БНБ не предприеме някакви други действия спрямо него. Минималният кръг обвиняеми лица тук би довело до разширяване кръга на обвиняемите с лица, които са осъществявали тази длъжност преди г-н Гунев, който мисля, че е на длъжността година- година и няколко месеца, както и други лица, които лично са извършвали надзорните инспекции в банката.По отношение на второто направление - направлението КТБ и първото направление, ако мога да използвам тази дума, с ясното съзнание, разбира се, че тя не е какъвто и да е легален термин, това, което придоби гражданственост като \"лоши кредити\". Най-общите резултати от проведените одити на КТБ според мен сочат данни, че 67.2% от всички кредити на приблизителна стойност 3 486 млрд. лв. са били получени от търговци, кредитополучатели, които попадат в някои от следните категории:ърво, такива, за каквито няма каквато и да е информация за финансовото им състояние, или наличната информация по копията от кредитни досиета, с които ние разполагаме, е крайно недостатъчна. Второ, за тях няма информация за целевото усвояване на кредита. Трето, те са абсолютно новоучредени търговски дружества, буквално дни преди получаване на кредитите. Четвърто, те са дружества без какъвто и да е опериращ бизнес, без да имат платени никакви данъци, без да имат наето нито едно лице на трудово правоотношение. Пето, източникът на погасяване на кредита е абсолютно неясен. Шесто, няма съответствие между цел и размер на кредита, от една страна, и разбира се от друга - състояние и размер на бизнеса.Ако трябва, без да отегчавам вашето внимание, бих казал, че огромната част от тези кредити, или поне голяма част от тези кредити, защото всъщност 137 кредита съставляват приблизително 95% от актуалния, ако мога така да се изразя, кредитен портфейл на банката, кредитополучатели са дружества, регистрирани на охранители и служители от КТБ, или свързани с нея дружества, които само са подписвали документите, предоставени им от г-н Василев и от негови представители, без реално да са извършвали каквато и да е дейност. Управители на тези дружества не са усвоявали кредитите, някои от тях дори не са знаели, че дружествата им имат кредити. Имаме кредити, които са отпуснати на фирми, ръководени от охранители, имаме кредити, които са отпуснати на фирми, ръководени от технически секретари, на архивист в банката и т.н.Част от управителите на кредитополучатели са хора, като например лицето, чиито разпит ще си позволя да зачета: той има 18 г. стаж като охранител и работи като охрана пост № 1 в сградата на ул.Цар Борис. Служебната му кариера е преминала само като охранител. Трудовото му възнаграждение е в размер на 500 лв. Лицето има участие в три дружества, всичките свързани по някакъв начин с КТБ. Лицето знае процентите на участие. Подписал е множество договори за цесия, като категорично отговаря, че думата \"цесия\" не може да я определи. Заявява, че и трите фирми, които управлява, имат кредити, но категорично не знае техния размер и единственото, което знае, е размерът на личния си потребителски кредит, който е в размер на 3 хил. лв. и е отпуснат от друга банка. Заявява, че обслужва всички кредити, по-точно потребителския - 156 лв. на месец. Другите кредити също ги обслужва, но не знае какъв е размерът на месечната им вноска.Има лица, които заявяват, че офисът им е личният им автомобил, лица, които заявяват, че просто подписват, както и пенсионер, който е управител на дружество, и заявява, че неговата работа се изразява в това веднъж в месеца да бъде посетен от счетоводител и съответно да подпише документите, които са му били представени. Именно по отношение на това направление са били извършени още в началото на образуване на досъдебното производство претърсвания и изземвания в офиси на 30 търговци. По едно съвпадение фактическите им адреси или адресите на управление по Търговския регистър са били в сградата, в която е и централата на КТБ.Масови бяха спекулациите тогава, че едва ли не прокуратурата е извършвала претърсване в банката и това е довело до ситуацията, която се е случила с нея. На онзи етап, пък и сега влизане, в смисъл влизане с принудителни действия по разследването в КТБ, прокуратурата не е извършвала. Ползвам случая, за да кажа, че взаимодействие и с ръководството на БНБ, а и с двамата квестори е повече от добро. Но по това направление на практика има значителни кредити, които са отпуснати към фактически свързани лица и те реално превишават нормативно установените лимити и това, според нас, е взаимно свързано с първото направление, а именно неупражняването на ефективен банков надзор. Съвсем накратко по отношение на второто направление - така наречената \"касова липса\". Обвиняеми лица са изпълнителният директор Орлин Русев, главният касиер Маргарита Петрова, главният счетоводител Мария Димова и зам.-главният счетоводител Борислава Тренева.Всички те са обвинени в извършване на длъжностно присвояване в особено големи размери, представляващо особено тежък случай в различни форми на съучастие. Всъщност, на 8 юли квесторите са уведомили г-н Искров за констатираната липса, или това, което те наричат неправомерно теглене на каса на необичайно големи суми, приблизително 206 млн. лв. На 9 юли г-н Искров ни сигнализира и всъщност сумата, за която става дума, е в размер на 93 139 500 млн. евро, 23 657 575 млн. лв. и 45 хил. ЩД - общо сумата, която казах в левова равностойност на 205 887 223 млн. лв. Към сигнала е приложен протокол разписка, който е подписан от 19 юни. С този протокол разписка \"Бромак\" - ЕОД, който е основен мажоритарен акционер в КТБ, чиито едноличен собственик на капитала е г-н Цветан Василев, потвърждава получаването и задължението си към дата 20 юни от КТБ-АД на сумите, които аз ви цитирах, като е записано още, че г-н Цветан Василев, като едноличен собственик на капитала на \"Бромак\", оторизира управителя Иван Стойков да подпише този ангажимент срещу възстановяване на сумите в срок до 30 юни.На горния ляв ъгъл на документа има резолюция \"Да\" и съответен подпис. Освен всичко друго има и декларация от главния касиер, която сочи, че е предала в брой посочените по-горе суми, пакетирани в чували на управителя на \"Бромак\" Иван Стойков. Именно от там дойде и хипотезата на ръководството на БНБ. Друга към онзи момент, според мен, не бе и възможно да бъде изведена, а първоначално и на нас, за изнасянето на сумите в брой. В продължение на 3 дни, при буквално денонощна работа на прокурори и следователи, са разпитани повече от 40 свидетели, извършени са множество експертизи, вкл. и графологични, за да се стигне до извода, че въпреки че главният касиер Маргарита Петрова упорито продължава да твърди, че е предала на Иван Стойков тези пари и че ги е предала в брой, опаковани в чували, това изявление не отговаря на истината.Нашето становище е, че на посочената дата неправомерно теглене няма - имам предвид теглене на суми в брой. Напротив, има съставяне на неистински документи, документи с невярно съдържание и извършване на счетоводни операции за неизвършени фактически и реално банкови операции, с цел прикриване на липса в главната каса на банката в горния размер. А тази липса, според нас, се дължи на присвоителни действия на обвиняемите за периода края на 2011 г. до 19 юни 2014 г. Имаме свидетелски показания, които твърдят, че в множество случаи са изпълнявани нареждания на г-н Цветан Василев за осигуряване на пари в брой от главната каса на КТБ. След това се установява, че тези пари са изваждани от банката без разходооправдателни документи и така с течение на времето се е натрупала тази касова липса в цитирания размер.Към настоящия момент продължават действията по разследването, като, за да не ви отегчавам, единственото, което мога да кажа е, че ако за вас представлява интерес, изяснили сме в резултат на множеството разпити, които сме провели, всички действия, извършени от обвиняемите лица, както и от управителните органи на банката за периода 16-20 юни 2014 г. Въпросният протокол, за който споменах и който е послужил като основание, да го наречем така, прикриване на касовата липса, явно създадено в момент на бързане и невъзможност да се предприеме каквото и да било друго по съвет на една от обвиняемите, орфологичната експертиза, извършена от органите на НИКК при МВР дава отговор, че резолюцията \"Да\" в горния ляв ъгъл е изпълнена от обвиняемия Орлин Русев.Подписите обаче на Иван Стойков, управител на \"\"Бромак\"\", категорично не са негови, което напълно съответства с твърдението на Стойков, че никога не е изнасял пари в чували от банката. В настоящия момент свидетелят..., извинявайте, той вече е обвиняем, всъщност е тя - главният касиер, тя продължава да държи на това, че буквално са товарени превозни средства с чували с пари.Има и още нещо - графологичната експертиза е категорична, че подписът под протокола за задължаване на \"\"Бромак\"\" и съответно на Цветан Василев, който е изпълнен на името Цветан Василев, реално не е изпълнен от него. Предстои извършване на още множество действия по разследването, вкл. претърсвания, изземвания и най-вече назначаване на съдебно-счетоводна експертиза. Днес сме провели разговори с ръководството на \"Делойт\" - България, за да обсъдим въпроса за това да бъдат назначени за експерти именно лица, които са осъществявали одити, които имат необходимите познания, тъй като не е тайна, че с експерти, които да осъществят подобна експертна дейност, не просто прокуратурата, ние не разполагаме, освен множеството банкови специалисти. Отделен е въпросът, че нашата институция е била обвинявана във всички смъртни грехове по отношение на КТБ, но моето мнение е, че действителното състояние на банката на практика показва, че това е по-скоро от компетентността на финансистите, че това не е случай типичен за банкова система, това е, бих казал, криминален случай.Благодаря Ви за много точното и конкретно изложение на фактите, от което ние, всеки един от нас, предполагам, сме доста шокирани. За мен има един голям въпрос. Предлагам да минем към темата въпроси и отговори, просто за да си доизясним картинката. То е свързано с това, че в края на 3-месечието БНБ излезе с доклад за състоянието на всяка една от банките поотделно. Този доклад показва КТБ като най-перфектната банка на планетата. Тя има 2% лоши кредити, тя има 14% капиталова адекватност и 21% ликвидност. Тя е 5 пъти по-добра от много други банки, 3 пъти по-добра от средноевропейското. Два дни по-късно се случи случката.Кой носи отговорността? Носят ли отговорност одиторите, които година по година са си слагали подписа и са заверявали отчетите на тази банка, какво са проверявали, каква е отговорността на надзорниците в БНБ, кой точно там, има ли отговорност и на първите квестори - за 2 дни и защо за 2 дни? Влезли са там, не са променили по никакъв начин достъпа на системите, не са сменили охранителната компания, нищо не са пипнали и сега ние констатираме, че 48 часа по-късно липсват не знам колко си документа. А нима тези документи не би следвало да бъдат в БНБ, която заверява всяка година отчетите, която изисква, която слага подписа?И можем ли на базата на просто едно толкова лековерно за мен изявление, че БНБ си е свършила работата, сега политиците са на ход? Да влезем на следваща фаза на дебати, без да разчистим темата какво се е случило всъщност през годините, кой носи отговорността за това и защо докладът на БНБ от края на март е перфектен, феноменален?Всъщност, ако аз съм собственик на банката, г-н Искров, ако аз съм г-н Василев, ще осъдя българската държава и БНБ за милиарди и ще ги взема утре с най-елементарната международна юридическа кантора. Та Вие дори и пред нас не ни казвате със сигурност каква част от документите липсват. В несъстоятелност ли е или има съмнение, добра или лоша е отчетността? Ако БНБ не може това да оцени, какво очаквате от нас? Заповядайте.Благодаря, г-н Президент. По-добре е да отговаряме веднага. Тримесечната отчетност, за която говорите, това е отчетност, която не се проверява на всеки 3 месеца. Обикновено банките се проверяват на т.нар. \"рисково базиран подход\" и в зависимост от това какви са показателите на банката, се проверяват между веднъж годишно, говоря като ревизии на място, и година и нещо. Говоря условно, тъй като, както каза и г-н Главният прокурор, законът е категоричен, че това е вменено в отговорностите на подуправителя, ръководещ \"Банков надзор\", съответно на съответните служители, които извършват тези проверки.Така че, ако някоя банка, в случая КТБ, е проявила такъв подход и е докладвала лъжливи и нагласени данни, това няма как да се види от \"Банков надзор\" на 3-месечна база. Това най-вероятно се вижда, когато те влязат, когато направят своите проверки и съответно извършат съответните препоръки и наказания, ако се налага, и т.н. Това сме го виждали много пъти. Аз говоря като надзорник до 1997 г., тъй като от 1997 г. съм напуснал банката и оттогава като управител не съм надзорник, не е в моите правомощия, нито на колегите, които седят тук. И го казвам най-отговорно. Има разлика между министър и зам.- министър и управител и подуправител. Разликата е огромна, от тук до небето.Имал съм случаи през годините, имаше една госпожа подуправител навремето, когато й казвам: защо направи еди какво си..., и тя ми каза: това не е твоя работа, това си е изцяло в моите правомощия. Не случайно с този Закон, който сме изготвили с колегите, предлагаме, тъй като осъзнаваме отговорността, която се възлага на управителя и на Управителния съвет, ако прецените, и аз препоръчвам да подкрепите, съгласно вашата преценка, да се промени това нещо и отговорност за важните неща в \"Банков надзор\", както най-образно се изразявам, да бъде качена на ниво управител и Управителен съвет.Вие, уважаеми г-н Президент, също имате президентска квота и може да попитате тях. Ние доклади не гледаме - нито управителят, нито Управителният съвет. Те са регулатор, който решава регулациите, които наистина са ни най-добрите в Европа и Вие неведнъж сте го казвали публично, и това е точно така, по отношение на капитал, на ликвидност и т.н. Но ние не гледаме доклади, не гледаме отделни случки в отделните банки, освен ако няма някакъв скандален случай, какъвто случай сме имали навремето. Г-н Борисов беше кмет на София, знае, примерно, с един от акционерите в ..............И тогава, понеже беше доста скандално, против обществения интерес, тогава аз като управител се намесих и държах от близо случая, без да имам правата, но като управител все пак правех връзка с колегите от общината и с други органи. Това е по фактическата и фактологическата част. Отново по отчетите - \"Банков надзор\" донякъде, разбира се службата на г-н Цацаров ще установи кой как си е вършил нещата и ние напълно ще съдействаме, поне аз и колежката, която в момента замества г-н Гунев, но това, което трябва да е ясно, е, че до голяма степен надзорниците работят като одитори. Те не са такива оперативно- издирвателни органи, нямат право на разследващи функции и други, което в случая е много полезно, както каза и г-н Цацаров.Оказва се, че някои от шефовете на фирми е охранител на г-н Василев. Това няма как да го знае надзорникът, или поне ако го е знаел, е трябвало да го опише и да сигнализира своя началник. Така или иначе, тъй като има големи очаквания, особено на база на тези криминални истории в КТБ, ние възнамеряваме като ръководство, колегите го знаят, свързахме се с релевантния орган, който е към Комисията, но е базиран в Лондон, европейският банков орган, който след отпуските, някъде септември – октомври, да направи пълен и независим преглед на дейността на надзора, като единствено компетентен орган на Съюза, за да знаем и аз, също както и вие, да бъда спокоен, ако съм там в тази банка, за какво става въпрос, тъй като действително е нещо като държава в държавата. Съжалявам, че го казвам това. Може да съм забравил нещо, но ако имате въпроси, ще отговоря.: KP аnd G са одитори в продължение на години на една банка, на която на касата липсват 200 млн. Каква е отговорността на тези хора? Вие говорите от свое име, аз се опитвам да Ви помоля да отговорите от името на институцията, която представлявате - кой носи отговорността в тази институция, за справка на всички присъстващи на тази маса, представителите на президентската институция в разговори днес с мен ме информираха, че стоят в неведение за голяма част от действията на управлението на БНБ, ще го напишат и писмено.: В какъв смисъл?: Направете си Вие сам изводите, г-н Искров. Кажете, кой носи отговорността за това, че е източена една банка?: Този, който я е източил, и ако някой е пропуснал да го проконтролира, той носи отговорност. Какви са механизмите в БНБ, ние затова питаме, за да може да има превенция?: Описах механизмите. Ако трябва, отново да ги опиша. Механизмът е, че всички банки се отчитат в зависимост от операциите си, на месечна и на тримесечна база. От гледна точка на това дали се изготвя платежен баланс, примерно, се отчитат към статистиката, която е към г-н Костов, от гледна точка на това дали се извършват съответните касови операции, тъй като един адвокат се е изказал вчера или онзи ден: видиш ли, като се отчитат всеки ден, не било възможно БНБ да не знае. Но няма как, те просто са фалшифицирали отчетите, г-н Президент. Ако са се отчитали коректно за извършените сделки през деня, имаме отдел, който следи какво се е случило на капиталовите пазари, но колегата от БНБ не може да знае, те са колега и колежка, доколкото си спомням, които засичат това нещо, дали един отчет, подаден от .................... ..............., е фалшифициран, или не, както е случаят с КТБ.Ние носим отговорност за нашия трезор. Ако от нашия трезор е нещо изнесено, тогава това е друго нещо, но наистина нямаме тази информация.: Г-н Местан, имате думата, след това г-жа Стоянова.: Г-н Президент, Уважаеми колеги, Искам да попитам води ли се протокол?: Да, води се.: Какъв е характерът на този протокол?: Изцяло секретен.: Добре, да знам. Важна е тази уговорка, г-н Президент. Аз взех думата, за да подкрепя тезата, която се съдържаше във въпросите. Ситуацията е много по-сериозна, отколкото си представяхме на предишните консултации. И аз мисля, че е време за един много, много по-грубо откровен разговор тук на тази маса. Защото ние търсим паралели с добри практики за справяне с банкови кризи в Западна Европа и по света. Но паралелът не е възможен. Едно е да имаме банкова криза, продукт на естествени икономически процеси, това се случва по света, нали така, но съвсем друго е, ако ние сме в режим на тежко, особено тежко криминално престъпление - източване на банка с целия инструментариум, арсенал на реквизити на престъплението, фалшифициране на документи и т.н., и т.н.Вижте, много е важно как излизаме от това заседание, защото, г-н Президент, длъжни сме като политици да видим как изглеждаме в очите на света. В очите на света в България не става въпрос за банкова криза, не става въпрос за фалита на една банка, светът вижда нещо много по-опасно в България. Отвън онова, което се вижда, е, че това е продукт на тежка системна корупция, това са твърденията, че това е продукт на нерегламентирана връзка, не просто на политика и бизнес, на нерегламентирана връзка на институции и престъпен бизнес. Така изглежда. Тоест, не става въпрос дали има формално изградени регулации и институции, и че проблемът с неефективността на регулациите всъщност е продукт на много по-страшното явление, системното, че тези регулации са квази. Така изглеждаме.Собствено за тази банка мисля, че никой от нас няма да бъде оставен на мира, докато не стигнем дъното на проблема. Няма да ни оставят на мира, и отвън няма да ни оставят на мира. И аз не очаквам тук някой да се чувства достатъчно спокоен за собствената си отговорност. Мисля, че са важни въпросите и за генезиса кога възниква, кой кого как докосва, как се развива в годините. Извинявам се, но ще искат тези отговори, и ще ги дължим. Затова е необходим малко по-груб и откровен разговор, защото трябва да направим две неща едновременно: Първо, да защитим правата на българските граждани - в каква степен, как, можем ли да говорим за отговорност и на вложителите и как ще се отрази в крайното ни решение отговорността и на вложителите? Второ, няма друга превенция на риска това да не се повтаря и няма друга форма на възмездие на всички онези български граждани извън вложителите, които ще бъдат пряко засегнати, защото средствата, с които бихме защитили правата на вложителите в тази банка, няма да паднат от Марс, те ще бъдат средства на други български граждани, невложители в тази банка. е много категорично възмездие с цялата строгост на закона. И тук просто нямаме място за шикалкавене.Ние не можем да бъдем в режим на неопределеност за какво става въпрос - дали за някаква тривиална банкова криза, или за тежко престъпление. Ако е второто, евфемизмите вече трябва да сме ги оставили назад. Знам, че не можем да твърдим тези неща преди да е приключило следствието, знам, но същевременно оценката какво се случва, е базисна за намирането на правилното решение. Междувпрочем искам да заявя още нещо. Ние няма да допуснем да се случи онова, което се случи с далеч по-безобидният подход относно криминализирането на преднамерените слухове за дестабилизиране на банковата система, г-н Цонев да бъде на топа на устата и всички да го сочат с пръст, едва ли не той налага цензурата, той нарушава свободата на словото и т.н. Ако има необходимост от законодателно решение, той е или продукт на консенсус, или просто не се случва, и всеки да поеме отговорността си.А предвид на генезиса и развитието на тази банка, аз не смятам, че някой ще може да излезе от тази зала достатъчно спокоен. Имам основание да твърдя това. И от тази гледна точка, в т.ч. и г-н Искров, ако предвид на факта, че самият закон е устроен така, че едва ли не подуправител, отговорен за надзора, е достатъчно автономен, кажете го малко по-директно, кажете го съвсем определено: не ни е бил пряко подчинен, не ни е дължал информация, законът ни е забранил да упражняваме контрол върху контрола, и т.н. Ако е така - да, но ако не е така, въпросите на президента са основателни.Аз предлагам, г-н Президент, да чуем в конкретика предложението, в т.ч. и за изменение в закона, да си кажем мнението можем ли да подкрепим подобно нещо, възможно ли е постигането на съгласието, и ако това е решението, задължително това послание трябва да бъде съчетано с абсолютна категоричност по отношение на превенцията на риска да се повтарят подобни уродливи явления. Това е, благодаря.: Благодаря Ви. Заповядайте, г-н Председател на Народното събрание.: Благодаря Ви, уважаеми г-н Президент, Аз имам няколко въпроса за по-голяма яснота, защото се страхувам, че ние, гледам и по-широката публика, когато чуе, че 67% за тях няма данни, досиета и прочие, защото напоследък свикнахме да говорим за \"дупки\", не съм чел в някой закон да пише за дупки, но напоследък масово се използва терминът \"дупка\", и то от всякакви отговорни представители на институциите, и терминът \"източване\". Не съм чул в никой закон да пише \"източване\" като някакъв термин с дефинирано съдържание, но това се употребява често. Мисълта ми е - неяснотата за обезпечеността на 67% от имуществото ни поставя пред една практическа невъзможност да коментираме с достатъчна отговорност каквото и да е решение.И затова аз имам няколко въпроса, които почиват на сега действащия закон. Другото са идеи \"де леге ференда\" занапред. Квесторите правили ли са опит да свикат Общото събрание? Тоест, те са длъжни да свикат Общото събрание, да поканят акционерите да направят допълнителни вноски и т.н. Така че си има едни стъпки една след друга - влизат, затварят банката, сменят охраната, сменят паролите на компютрите и т.н., няма смисъл да ги казвам тези неща. И това всичкото се доказва с протоколи и документи.Вторият въпрос е на наказателната отговорност и на престъпните механизми. Може да има документни измами, може да има документни престъпления, всякакви чудеса стават, Наказателният кодекс е богат, човечеството преди нас се е сетило за тези работи. Но искали ли са квесторите съдействие от Министерството на вътрешните работи и прокуратурата, защото има един механизъм, който дори е възложил на държавата и по този начин да им съдейства? Налагани ли са обезпечителни мерки върху имущество на тези така наречени, не така наречени, но секретарки, шофьори и прочие, в правото ги наричат \"сламени хора\", за да видим кои са. Включително възниква въпросът тази малката банка, която се коментира в този проект, тя е предприятие, собственост, в регистрите стои друг собственик, не е ........., но може да не е отразено. Това показва как ни функционират регистрите. Там в официалния регистър пише \"друг собственик\".Ние, като си представим всичките тези схеми тук, че малката банка, която била здрава, може да се прехвърли само на друга банка с разрешение на Народната банка, на управлението... Тоест, възникват редица въпроси по действащото законодателство, които ние трябва да изчистим, преди да отидем към някакви решения, които да ни ангажират законодателно, защото законодателния ангажимент и правителственият ангажимент всъщност е за едни пари, аз така си го представям. Но преди да се реши въпросът за едните пари, трябва на достатъчно други въпроси да получим отговори, а смятам, че и гражданите, защото гледам от сутринта, от вчера, от онзи ден усещането, че под булото на банковата тайна пак се случват някакви нередни неща, което е отвратително.Така че на мен ми се иска на тези въпроси да имаме отговори от квесторите. Ние се позоваваме на одитерите. Одиторите са помощен елемент, те трябва да обслужат квесторите, изпратени от Централната банка, и те да кажат официално какво е състоянието, за да видим колко. Въпросът е, че на базата на 67% казват \"проскубани досиета\". Това значи, че става въпрос за договор за кредити, в които може би в някои няма обезпечения, в други няма погасителни планове, в трети ..., но при всички случаи, за да има такова нещо, трябва да има договори за кредити. И вече да се тръгне и да се обадят на длъжника, примерно Иван или Драган, и да се каже какво имущество имат, да се използват органите на МВР и прокуратурата за обезпечаване на това имущество. Защото може да се случи и 1% за този един месец, който ние не сме го отървали, ако имуществата на тези длъжници са били прехвърлени на трети добросъвестни лица по цени, които..., после трябва да се събарят сделки, вкл. и на прокуратурата ще се отвори много работа и това ще бъде като предишните - минат ли около десетина години, след това не ги търси.Това са въпроси, които мисля, че трябва да си ги изясним, преди да отидем към решението, с което с държавни пари решаваме да покрием така наречената \"дупка\".: Значи яма. Яма, но все пак не можах да срещна никъде ясната дефиниция. Става въпрос за липса. Ето и простият въпрос, който коментираме, как една липса от 200 млн. е оформена, и то е спекулация по медиите как били изнасяни чували. А тази фирма, това търговско дружество \"Бромак\" има ли активи? Да не се окаже в един момент, че \"Бромак\" е могъл да върне тези 200 млн., и когато ние констатираме, че подписите не са могли да задължат, ние да освободим \"Бромак\" от отговорността за връщането на тези пари. Но това са все такива разсъждения експронто, преди да има някаква яснота.Но аз искам да попитам - какво се случва с тези квестори там, какво са направили до тук? Оказва се, че квесторите, които са изпратени за тази задача, още не могат да ни дадат информация. Колко време ще им трябва за тази информация, защото специалният надзор е до 6 месеца, а ние сега казваме за 1 месец? Предният път, ако си спомняте, г-н Искров, Вие коментирахте за по-кратък срок, но хайде, дадена е още една седмица. Очевидно към днешна дата ние не знаем какво е положението. Колко време трябва, за да се установи действителното състояние на имуществото, това е големият въпрос, каква е действителната оценка на тези активи, които са обезпечаващи? Защото знаете, че ние какъвто и друг закон да приемем, правата произтичат по този закон и на акционерите, но ако те не са поканени да направят допълнителни вноски и утре кажат: чакайте, ние щяхме да внесем .... млрд, но те се канят на Общо събрание, дава им се срок.Всичките тези стъпки извървени ли са, защото ако не са, работата става много \"рошава\". И един въпрос, който не че ме притеснява, но гледам, че се коментира - с колко са намалени лихвите по депозитите на основание чл.116 - намалява лихвите по задълженията на банката до средния им пазарен размер. Знае ли някой горе-долу с колко? Това са въпросите. Имам и още, но ще ги задам впоследствие.: Благодаря, г-н Президент, ако може още два технически въпроса, защото те изясняват нещата. Единият е тези кредити от ...... млрд. на ...... броя фирми, ако правилно съм разбрала, кога са изтеглени, в какъв период от време са изтеглени на всички тези фирми без бизнес, без новоучредени, без източници за погасяване, и от момента на тяхното изтегляне досега обслужвани ли са или има голям срок на необслужване на тези кредити? И ако са обслужвани, кога е спряно да се обслужват и откъде са плащани вноските по тези кредити, когато тези служители, охранители нямат представа? Въпросът е малко технически, но нека чуем отговора.: Благодаря, г-н Президент. Аз ще отговоря частично на въпросите на г-н Миков, тъй като повечето са във временните компетенции на г-н Костов и той ще отговори по-подробно. Ще кажа няколко неща, тъй като и г-н Местан постави много важен въпрос. Аз също съм изумен от това, което казахте, пропуснах да отговоря. По отношение на въпроса на г-н Местан - г-н Местан, аз тук Ви гледам и Ви казвам, че никога не съм уведомяван да има проблем с кредитен портфейл или каквото и да е в тази банка, било от подуправител, било от друг. Пак казвам, когато има някакъв проблем, който е създаден, тогава го обсъждаме било на мое ниво, било на ниво с другите колеги подуправители или било в Управителния съвет. По същия начин работим в УС и съм много изненадан от това, което казахте, г-н Президент, тъй като, откакто съм управител, съм въвел една практика, тук има двама членове на УС, можете да попитате и другите, която практика не беше преди мен - решенията се взимат само с консенсус между нас.Ако има някакви въпроси, се връщат, питат, обикновено външните членове, които трябва да ги наричаме от \"президентската квота\", които имат пълен достъп до всичко в банката. Не е имало случай член на УС от президентската квота да е поискал някаква информация и да му е отказана. Категорично не, и последният член, който назначихте, доц. Русинова, също може да Ви каже, че дори и в оперативните решения ги каним, за да могат да бъдат запознати. Значи, вероятно не са се изразили добре или не знам какво са имали предвид.Аз съм винаги на Ваше разположение и съм готов да направим една среща с Управителния съвет. Така че пак казвам, моля Ви, ако трябва и колегите да кажат, като аналогия с техните управления, но аз съм административен ръководител. Както председателят на НС не разпорежда на председателя на Бюджетна комисия или на друга комисия какво да прави, по същия начин и ние работим така. И законът е категоричен. Ако има нещо, пак казвам, от обществена значимост, нещо, което е станало известно било през медии, било нещо, което ни е направило впечатление, задължително се интересувам, задължително коментираме, но не сме имали проблеми с тази банка до този момент.Що се касае до въпросите на г-н Миков, преди г-н Костов да отговори конкретно на въпросите за квесторите, г-н Миков, ще Ви кажа как е по закон - ние можем да поканим досегашните акционери, ако няма да се компрометира отварянето на банката.: Става въпрос за квесторите. ИВАН ИСКРОВ: Точно така, квесторите могат да поканят, но могат и да не поканят, такава е хипотезата на закона, в зависимост от състоянието на банката. Първо, това е по закон. Второ, имаме срещи - едната среща беше с ................ Бяха поискали среща чрез премиера. На срещата бяхме вицепремиерът г-жа Бобева, аз и г-н Чобанов, на която им представихме 1:1 ситуацията в банката. Казахме им, че ако искат, преразказвам срещата, са добре дошли и ако искат да извадят съответната ликвидност. Но тук не говорим след дъжд качулка, не говорим за ............. млн., а говорим за сериозен ангажимент, заедно с държавата да участват било в оздравяването на банката, било в капитализацията на новата банка, ако се реши да се капитализира и удържави \"\". Знаете ли какво писмо получих онзи ден и то е адресирано и до правителството - .............................................................................. ........................................................................................................................ ...............................От кого да вземеш, от тези, които са изнесли 205 млн., и как си представят да се отвори банката пак с г-н Василев? Нищо лично не влагам тук. Това означава отново да се струпат хората на входовете и отново банката да бъде затворена. Да имат от 3 до 6 месеца специален надзор, на части да отваряме банката, да сме дали на някакъв член на банката, на Надзорния съвет... Говоря това, за да знаете, че не бягаме от такива срещи, г-н Миков, но тези срещи не са сериозни към този момент. А иначе по закон и по състоянието, въпросите, които поставихте, моля г-н Костов да вземе отношение.: И за лиценза - ще се отнеме или не?: Благодаря. Съгласно Закона за кредитните институции квесторите, които изпраща Централната банка при режим на поставяне на банката под специален надзор, правят това, което им се разпореди, когато те бъдат изпратени. Те не могат самостоятелно да свикат Общо събрание на акционерите, ако преди това не е казано трябва ли да се свиква и какво ще се решава на това събрание, когато се свиква, защото те де факто гласуват вместо акционерите. Отнемат се правата на акционерите и всъщност квесторите са тези, които го свикват и които гласуват със съответните акции.При това положение в ситуацията, в която бяхме към 20-ти, това, което аз виждах до тогава, беше една банка, която, откакто я наблюдавам от доста време, успява да генерира около .........- ........... млрд. ликвидност като лева. Също това, което виждах, беше, че имат по сметките си в РИНГС в левова наличност от порядъка на .......- .......... млн. лв., като само две са банките в страната, които поддържат такива наличности като левови сметки. Другата е ................, защото е голяма. В сметките в ТАРГЕТ, които също можем да ги наблюдаваме, имаха от порядъка на .......-...... млн. евра като наличности, което също е сред трите или четирите най-големи банки. Имат отделно в кореспондентските сметки, имат и отделно по касите. Тоест, като няма информация какво е състоянието на баланса, се вижда нещо, което в момента е подложено на атака от вложителите.Поради тази причина, ако си спомняте повечето от тук присъстващите, на 21 и 22-ри правихме всъщност такива опити да информираме какво е състоянието и да видим може ли на вложителите да се каже нещо по-ясно. Защото в петък това, което можехме да кажем, всъщност и казахме, беше, че затваряме банката де факто за 3 месеца и през тези 3 месеца ще мислим какво ще се прави. В резултат на тези консултации в неделята към края на деня се появи съгласието, което се материализира в едно прес съобщение на Централната банка, в което си определихме едни по- кратки срокове за внасяне на яснота. Желанието да се вземе решение в такива кратки срокове все пак беше обвързано с желанието за по-голяма яснота в качеството на активите, в резултат на което бяха поканени одиторите. И това, което те всъщност направиха, не беше цялостен одит.Значи, в рамките на тези 10 дена, които ни бяха отделени, за да поканим одитори и да извършат някаква работа, те казаха: можем, ще трябва да мобилизираме 42-ма или 47 души и ще извършим преглед на досиетата. Тоест, това не е цялостна оценка на качеството на кредитния портфейл и не е оценка, която може да подлежи на осчетоводяване - т.е. осчетоводяване, което да се отрази като обезценка, след това като загуба и на тази основа да се отпише капиталът. Това го извършихме в рамките на това постигнато съгласие в неделята на 22-ри. Оттук нататък проверките за обезпеченията по кредитите, проверките за реалното финансово състояние на фирмите, набирането на всички документи, които са необходими, за да се оцени финансовото състояние на фирмите, защото одиторите казаха, не че въобще няма документи, които да удостоверяват задължението на дадения кредитополучател, а че няма достатъчно документи да се оцени финансовото състояние и да се направи преценка кога, в какъв размер и как ще се върнат средствата. Това нещо изисква време, то не може да се направи за по-малко от 2 месеца при максимална мобилизация, и то може би на повече от една одиторска фирма. Самите квестори не разполагат с такъв апарат.При породилите се в резултат на разкриваната информация съмнения в почтеността, ако мога така да кажа, на служители в банката, мисля, че квесторите трудно биха могли да се доверят на такъв преглед на вътрешния ресурс на банката. И ако трябва да се изчака цялостна оценка на активите преди да се вземе решение, говорим може би за период от 3 месеца, да се каже на вложителите: чакайте, за да видим за какво става дума.Оттам нататък, само да спомена за тези 3.5 млрд. В интерес на истината това, което одиторите документираха, са много малко случаи на необслужване на кредити и има едно общо заключение, че от тези 3.5 млрд. около 1 800 млрд. са свързани, т.е. при кредити в размер на 1 800 млрд. е имало предоговаряне. Тоест, ако имаме някакви подозрения - казвам подозрения, защото никой не ги е преглеждал досиетата едно по едно, за да видим за какво предоговаряне идва реч, защото може да е по отношение на лихви, на промени на целево използване, но това е нещото, което евентуално една част от него би била свързана с необслужване на кредита. Иначе реално погледнато в цялата тази конструкция от навързани фирми, както сега разбираме... /прекъснат от Бойко Борисов/: Пълни ли са тези досиета?: В отделни досиета липсват някои документи. Примерно, в едно досие може да липсва документът, който удостоверява учредяването на залога. Това може да се провери и да се каже после има ли го, няма ли го, но иска повече време. В друго досие, примерно, липсва последният финансов отчет. Това също трябва да се изиска от фирмата - дай си финансовия отчет, за да видим имаш ли го, нямаш ли го. БОЙКО БОРИСОВ: С една дума, те са възстановими? ДИМИТЪР КОСТОВ: Да, и попълняеми, но просто проблемът е, пак повтарям, че първоначалната задача беше в рамките на 10 дена да се извърши преглед. Това е нещо различно от оценка дали 100 лв., дадени на заем, продължават да са 100 лв. актив. Просто едното иска около 3 месеца работа, другото: Въпросът ми е, има ли възможност да се намерят тези досиета дали в БНБ, дали във фирмата?: Не, никога и никъде не се съхраняват кредитни досиета извън кредитополучателя. Изпратени са писма в момента от квесторите с искане да предоставят необходимите документи. Ако ги е имало, ще се възстановят. Отделно, че и счетоводните записи в много случаи, а доколкото разбрах и в този, се поддържат хронологично, а досиетата са по експозиции. И това обикновено представлява сериозно затруднение, ако трябва да се проследи целевото усвояване на кредита, защото става дума за различни периоди на време. Иначе другото във Вашия въпрос, който беше технически - от средата на миналата година, т.е. след проверката, която им е правена на място, някъде около ......... млрд. е размерът на стойността на кредитите, които са предоставени. Най-вероятно голяма част от тях са такива. (Менда Стоянова прави реплика, не включва микрофон): Г-н Президент, само една яснота - обсъждал ли е Управителният съвет и какво мислите по лиценза на тази банка, защото възлов е въпросът тя накъде ще върви - към оздравяване или към ликвидация?: Аз имам една реплика. Ако искате, разговорът може да върви и по посока на това - откога точно са тези \"кредити\", в кавички, дали е през последната година, да го разположим политически в съответен календар, но това според мен е контрапродуктивен подход, защото този скандал можеше да гръмне и след 3 месеца в друго политическо време. Освен това, когато говорим за тези кредитни досиета, и понеже заседанието е секретно, затова си позволих да се обърна към г-н Цацаров и да го питам - въпросният охранител, който не знае какви кредити обслужва, защото периодически при него идват да подписва едни документи, с които \"уж\" се обслужват някакви кредити? Извинете, но този човек е с доходи от 500 лв. и веднъж е получил 2,8 млн., втори път 54 млн. кредит Това ли е неопределеността на досиетата, това ли може да се попълни впоследствие?На мен нещо ми се губи. Ние имаме ли идея в какъв режим сме? По отчети това е една банка, която има временни ликвидни затруднения, и ако сме в тази хипотеза, ние нямаме проблем, така че за какво се събрахме тук? Имаш временна ликвидност и да вървят нещата. Но ако ние, предвид на най-обща проверка на фактите сме в хипотеза на тежко криминално престъпление, да стъпим на това. Повтарям въпроса си - ние в какъв режим сме? Защото става въпрос за пригодността на българските държавни институции - дали е ерзац или е реална регулацията, и имаме ли върховенство на закона? Това е политическият въпрос, който сме се събрали да решим и трябва да излезем с много силни послания днес. Г-н Гечев, заповядайте, имате думата.: Аз имам кратък коментар и въпроси към колегите от БНБ. Първо, прави впечатление, освен странността на другите числа, изключителната концентрация на кредитите при такава голяма банка - първата червена лампа, която би трябвало да светне на всеки. В БНБ 137 кредита - средно както и да ги смятате, това прави колосални кредити на една кредитна линия, което означава две неща: Първо, че рискът е огромен. Второ, би трябвало и проверката да е по-лесна, все пак става дума за 137 досиета, а не за 1370 или за 10 хиляди. Вторият фактор, по който би трябвало червената лампа да свети, е изключителният ръст на активите, респ. и пасивите - 300%. Аз би се запитал какво става с тази банка, изведнъж за 2-3 години тя расте с 300% за сметка на други банки и в резултат на какво? Тогава идва третата лампа, която е високите лихви по депозитите.Извинете, тук възниква логически въпрос, уважаеми колеги - въпросът е как така една банка си увеличава пазарния дял при изключително скъпи кредити, или обратното - тя плаща почти двойно, е, не двойно, малко по-малко, а пък е конкурентна и раздава кредитите при ниска лихва и си увеличава дела? Това е някаква тайна в световната теория и практика. В тази връзка, след като светят тези три лампи, нашият проблем в момента не е как ще решим въпроса на тази банка, ние ще мобилизираме ресурс, ще го решим, но аз искам да попитам колегите, те сигурни ли са че не е така в другите банки? Това е основният въпрос в момента, според мен. Какво можем да направим? И да ви кажа честно, това не е единственият случай по информацията, която имаме, тъй като е възможно да има в други банки, може би не в същата степен, но някак си не допускам чак такова голямо участие това да е само в тази банка. Защото, ако не е работил надзорът поради една или друга причина, вероятността само по една банка от общо 30 да е така, в такива мащаби, не е много висока. Предлагам да се фокусираме върху това каква ни е гаранцията, че няма проблеми в другите банки, кога можем да получим информация, за да можем да видим какво правим при евентуално други проблеми?А що се касае до досиетата, не искам да влизам в подробности. Но сега, като слушам банкери с опит от няколко дни, колеги, с които сме говорили, това просто няма как да е така. Вижте, не може да се отпуска в една банка 50 млн. заем. Ами че тези, които раздават бързите кредити от 200 лв., нали знаете, че англичаните ходят по къщите за 200 лв., за да видят има ли пералня или телевизор, така ли е? Как така ще дадеш 50 млн. и няма да влезеш за 15 секунди в компютъра и да видиш този човек в НАП има ли го, къде плаща социално осигуряване - елементарни въпроси.Значи тук нещата са страшни, просто няма логично обяснение на това нещо. И кратък коментар - най-важно е в системата имаме ли гаранция, че другите банки са ОК и какво правим, какво прави в момента управата на БНБ по надзора да се направи стрес тест, както се казва, и има ли такива опасности? При това положение, при липсата на данни искам да ви кажа, срещаме се с колеги от всички политически сили, и като се казва работим денонощно - всички, никой не е отказал, нали е така, г-н Цонев? Обаче вижте, ние докато нямаме информация какво стои зад тези 3.5 млрд. не очаквайте да предложим решение. Аз никога не бих си позволил от екипа да предложим нещо при положение, че и ние не знаем какво е реалното състояние на нещата, тъй като при такава огромна разлика нещата плюс и минус могат да са различни. При това положение най-добре е да се ориентираме. Имаме си закон, европейски и български, да си караме по закона, пък другите варианти ще ги обсъждаме, когато с подпис и печат от БНБ имаме точните числа. Иначе каквото и да предложим на политиците, ние можем да ги подведем, тъй като разликата в числата е голяма. Благодаря.: И аз Ви благодаря. Г-н Борисов, имате думата.: Уважаеми г-н Президент, Колеги, В разговорите на политическите лидери и на главния прокурор сезирам във всичките загриженост, множество въпроси, и за съжаление, много малко отговори. В същото време, като гледам часовника как върви, ако действително ни е мила банковата система, трябва да се опитаме много бързо да свършим, защото с всеки час тук напрежението и недоверието на хората, което е огромно навсякъде, расте. Сиреч, кое от двете решения трябва да се взима, да го взимаме бързо и да приключваме. Вярно е, че винаги се заричаме да не се говори, но мине ден-два и започва да се приказва. Аз абсолютно добронамерено съм ги пратил тези, които бяха поканени - Менда Стоянова, Влади, Делян Добрев, да участват на консултации. Какво беше учудването ми след това, където трябваше да понеса политически упреци, че предлагам банкова ваканция и други подобни щуротии.И затова от вчера им казах да не участват в консултациите. Или ще има чисти политически, джентълменски отношения като хората, или няма да си играем на това Бареков да ни е говорител сега отвън. Защото имаме упреци и към правителството. Между другото, г-н Орешарски, само тук на 100 м. от Вас стояха колите на жендармерията дни наред, обсадили ............. - полицаи, автомати, маски, и те направиха репетиция с тази банка. Ами ако бяха съсипали нея какво щяхме да правим? И тогава правителството не е виновно, никой не е виновен, БНБ тогава си замълча, за радост се разминаха нещата, но и там можеше да се случи същото - по същия начин планирано удар, удар, удар и изведнъж жандармерията там. Аз съм си написал тук от думите на г-н Искров, че нямат система по която да контролират подобни кредити и че сега и те разбират, както нас, и съм написал \"ужас\".Всички банки ли са така? ОК, мен ще ме убедите, аз съм добронамерен човек, ще помоля колегите, ще подкрепим дадено решение, какъвто и пасив да ми струва. Обаче, ако това се случи утре на друго място, ако на трето, какви са ни гаранциите? Никой не може да ги даде. Аз действително благодаря и на Главния прокурор, но това е един криминален роман, който Чандлър прекрасно би написал за това. Това просто не мога да си го представя. Мен една година ме разследват - първо данъчна проверка, след това данъчна ревизия, дойдоха, описаха ми улуци, теракот, дюшеме и т.н., и изведнъж се оказва охранител с 50 млн. и кусур кредит... Извинявайте, но ако това може да се случва по този начин, къде са данъчните, такива богаташи да се разхождат навън, г-н Чобанов, къде са данъчните, или са били заети само с мен? Това не мога да разбера. Факт е, не мога да ви го спестя.Разбирам, тук има 30, 40, 50 души с милиони..., ами тези хора харчат. Как събирате приходите? Те затова днес и митниците с 500 млн. дават по-малко, затова не са събрани приходите. И тези приказки, че правителството не било виновно, г-н Искров, изобщо не ги приемам. Ние заварихме преди 4 години ....... млн. в тази банка, и когато попитах моите експерти, те ми казаха: започнем ли да теглим парите, ще фалираме банката. Пред риска сега да се обяснявам защо сме държали държавни пари и да я фалираме тогава, както г-н Местан каза, след 3 месеца, предпочитам да понеса този пасив, разчитайки на това, което БНБ казва, че наблюдават на мониторите всичките тези неща, че ги има парите там. Така че думата \"източване\" не само че не е точна, източена беше в последните дни с държавните пари, които се дърпаха. Това е източване - да дръпнеш в последния момент. Как на дадохме сега ...? Даже не сме им ги дали.: Добре, извинявам се. Значи аз съм виновен, че съм държал ...... млн., а правителството досега, абсолютно правилно, да не ме разберете грешно, но когато публично говорим, че подпираме с .. млрд, и каква е разликата, за да бъда в единия случай виновен, в другия случай да го подкрепям като правилно решение? Сигурно можем много да си говорим по тези неща. За мен от днешното заседание трябва да се излезе с решение, ако наистина искаме да се опитаме нещо да направим. Тук подкрепям г-н Местан. Иначе да си продължим с въпросите и отговорите, те няма да ни ги дадат.Всъщност и Орешарски да го питаме в момента, той ще каже: вижте, аз съм премиер, не знам дружествата къде и какви пари са сложили. Той няма как да знае. Чобанов дори ще каже същото. Защо? - Защото сме приели, че БНБ е най-стабилната институция. Тук отново ми се приписва грях: ти сложи Искров. Тук са и колегите от БСП, и колегите от ДПС, цяла сутрин това се говори, от вчера всъщност. Когато сме обсъждали който и да е - дали управителя, дали подуправителите, винаги сме имали консенсус, че БНБ е като светило и не трябва да се пипа, да има консенсус, да не се атакува.За съжаление, обаче, г-н Искров, това светило се оказа, че..., и г-н Гечев зададе три въпроса, на които Вие няма как да му отговорите, няма как да не сте ги знаели и няма как да прехвърляме вината само на Цветан Гунев. И аз предлагам, и е почтено, г-н Искров, подайте си оставка днес, заедно с Гунев, и още утре да се свика парламентът или в сряда, Вие преценете, да си изберат управител и подуправител, на които да имаме доверие, че могат да продължат работата в тези направления. Вие досега ни казвате, че нищо не се е случило, че не знаете това, не знаете онова, че има там някакви хора, които са виновни...Трябва да излезем пред обществото с ясно послание за виновните. Второ, ако ще подкрепяме банката, ако ще подкрепяме въобще тези вложители, нека да не говорим дори за банка, лицензи и за всичко друго, това да го забравим, да говорим за вложителите, има два варианта: дали са 100 хил. евра, или приемаме, защото това е и европейското законодателство, което в същото време навсякъде го нарушиха, вкл. и препоръката на Европейската комисия, която казва: по-добре го нарушете, но спасете другите. Така че ние трябва да излезем с пакет от закони днес, взети на консенсус: Първо, сменяме ръководството, поне двама души; Второ, пакет, нощес, тук г-н Миков е корифей и нашите хора, ако искате...: С Цачева работим без пари.: Имайте предвид, че парламентарната администрация харчи два пъти по-малко пари, отколкото БНБ за управа. Все пак да го имаме предвид и това. Но е необходим пакет от документи, и казваме: вече банките ще ги гледа Управителен съвет, ще ги гледат не само управителят, който да има правото в такава ситуация нещо да казва, да прави, да сезира..., нека юристите да го измислят, аз не мога да го формулирам правилно, но това трябва да се чуе от обществото. Първо, заставаме зад това да дадем пари на хората, които са там, на вложителите, като разбира се допълваме - сконтират им се лихвите досега и ако имат да взимат лихви, главницата, образно казано, да си вземат майката. Второ, за да не съборим следващата банка, която е по-малката, ако е така, както казват, да не могат да ги изтеглят парите на куп. Примерно, слагаме лимит 100 хил. на месец. Ако има 2, 3, 10 млн., ще тегли по 100 хил. и ще изчака, или говорим за надлимитните. Стискаме си ръцете тук, вкарваме го този пакет от неща в парламента с ясното разбиране, че правим невероятен компромис, за да можем да обясним и на нашите си избиратели - всеки един като отиде или на група, да каже: да, но ако приемем и тези 5, 6, 7 точки, които гарантират, че това не може да се случи в другите банки, че това няма да е прецедент, че еди какво си..., защото г-жа Цачева ми казва, че такъв специален закон за една банка противоречи на конституцията.: Абсолютно. Дали е вярно или не, утре ще дойдат, ще сезират Конституционния съд и могат да го съборят, а вече да сме дали парите. Просто молбата ми е, ако не искаме да политиканстваме, моите упреци към мен си ги казвам без да ме питат кое ме е мотивирало, защо съм го правил и т.н., и не мога да се съглася с Искров, че шефът на БНБ не знае, че в тази банка дават най-големи лихви или че еди какво си. Ние можем с Орешарски също да кажем, че не сме знаели.Защо аз да съм виновен за източване или това, което г-н Гечев каза. Има дружества, има финансов министър, други министри, които са принципали. Не нося отговорност, но никой няма да ми повярва в обществото, че това е така и не го зная. Това е пряко свързано с втората точка - имаме ли такъв подход..., това трябва да намери веднага място в дефицита и в дълга, те вървят пакет. Ако е ОК за такова нещо, има смисъл да стоим и да говорим. Ако нямаме съгласие, да кажем просто, че няма смисъл, г-н Президент, да нагнетяваме обстановката, защото това означава, че тук се разправяме, че тук е прокурорът, а като се чуе, че има прокурор на място, значи работата не е добре, тя е втасала. Въпросът е дали някой ще излезе с белезници или няма да излезе, както се казва. Затова предложението ми е следното: готови сме да бъдем градивни. Ако колегите от БСП и ДПС също са градивни, в някакъв вариант да се разберем.Съжалявам, че АТАКА ги няма, защото когато ставаше въпрос за Сметна палата или за Закон за МВР, намирахте форма и начин да си ги докарате в парламента, сега сте опрели до нас. Ние можехме като опозиция да кажем: господа, една година си управлявахте, съберете се и си правете каквото искате. Но повтарям, ето, дошли сме с колегите и благодаря, че позволихте в случая да са двете, защото едната разбира от финанси, другата пък, ако решим нещо, трябва да отидат и да ги пишат тези неща. Така че не е с цел някакво превъзходство, а точно обратното. Това ми е бил мотивът. Благодаря.: Г-н Президент, благодаря. Уважаеми колеги, аз поемам ангажимент - няма да направя коментар извън евентуална обща позиция на изказани различни мнения на който и да е от участниците в тази среща. Много е важно всички да поемем този ангажимент, защото присъствах на нещо много грозно. В хода на анализа се обсъждат най-различни варианти за практики в други държави, после във вестници четем оценки, коментари и т.н. и т.н. Това обезсмисля този формат, г-н Президент.Ето, например, сега преди малко г-н Борисов предложи нещо повече от разумно, което си е форма на частична \"банкова ваканция\". Г-н Борисов, погледнете ме, чуйте ме, аз казвам \"разумен подход\", под който се подписвам, но ако утре ние с Вас сега сме проявени в медиите, че в хода на това заседание сме предложили и сме си стиснали ръцете за частична банкова ваканция, няма смисъл...: Отказвам се от това да бъда конструктивен.: Изказването ми е в защита на това, което казвате. Мисля, че не ме разбрахте. Призивът ми към всички тук е да не даваме публичност на вариантите, които обсъждаме, защото в хода на един анализ се обсъждат и варианти, които не влизат в крайното становище. Това не означава, че някой ги е продуцирал и се е застъпил за тях. Важно е, иначе няма да бъда спокоен да изразя отношение.: Специално за това, което съм казал, си държа на думата. Това е извън шегата, защото, ако първо, на тези хора вложители, на малките, на средните, а и на големите им спасяваме влоговете - да, може да чакат, но ще си получат парите, когато държавата, солидарно с промените в бюджета и в дълга, заложи тези пари да ги има там и бавно, бавно, но ще си вземе всичките, няма да \"изгорят\". Така че и те би трябвало да са доволни, и то много, и на такъв вариант. А ако на всичкото отгоре остава да си искат и лихвите, що за нахалство би било. Така че това е \"ваканция\" за тези с големите пари - да си ги вземат по-бавно. Така е, това е логиката. Разбрах. Аз точно с това завършвам, че тук нямаме друг ход, освен да имаме съгласие по крайното решение. За мен е лесно, мога да декларирам и отсъствие на конфликт на интереси, нямам сметка в тази банка, нямам кредити в тази банка, аз въобще не съм човек с кредити, в сравнително лесна позиция съм, затова призивът ми е към съгласие, и освен съгласие, и коректност.: Само да допълня г-н Местан, че в случая и за лихви и за такива работа в края на краищата всеки има своя интерес да го запълва, но и аз мога да декларирам, че нямам сметки в тази банка, парите на партията ни са в ........ .: И нашите са там.: Така че молбата ми е да не влизаме повече в криминалния роман, да потърсим такава отговорност и съответно да вървим към някакъв отговор.: Позволете ми да обобщя казаното дотук. Г-н Мерджанов, ако държите, имате думата.: Благодаря, г-н Президент. Г-н Председател на Народното събрание, Г-н Премиер, Уважаеми г-н Главен прокурор, Да ви призная честно, аз за първи път присъствам в този формат, макар да съм бил достатъчно добре информиран за случващото се тук. Меко е да се каже какво е чувството, притеснението и същината на разговора. Аз също искам на свой ред да поема своя ангажимент, че от наша страна ние ще бъдем коректни спрямо всички останали политически партии. Надявам се обаче тази коректност да е взаимна. Няма да припомням предходните няколко седмици каква беше логиката на различните типове изяви. Всяка една от нашите партии си носи своята отговорност. Може би това е най-коректното, което трябва да го заявя.Притеснен съм обаче от друго - всъщност ние тук и до този момент не сме наясно какво точно се е случило - нито БНБ, нито Главна прокуратура, още по-малко ние, като представители на политическите партии. И тук е още по-голямото притеснение как така с едно законодателно решение, с един специален закон бихме могли да решим целия този казус, който не познаваме. Затова съмнявам се, г-н Борисов, че с една оставка, която може би ще бъде избавление, отколкото решение на въпроса, можем да постъпим най-логично. Това е само мое лично мнение в случая. Аз смятам, че първо, трябва да бъдем достатъчно дълбоко запознати от БНБ с всичките подробности по време, по място, по субекти с това какво се е случило, а след това да мислим на база експертиза необходими ли са законодателни мерки, в каква посока и какво е отношението и действията на правителството. Защото без тяхната дума, без тяхното съгласие ние практически в парламента в тази ситуация, в която се намираме, не можем и не бихме постигнали нищо.Ние сме под ударите на общественото мнение ежечасно. Съгласен съм да излезем с обща позиция по въпроса. Гарантирам, че ние, като представители на Коалиция за България, на БСП, ще се придържаме строго към изразената обща позиция, надявам се и от президента, и сме готови да участваме във всякакъв тип експертни формати, които да изработят обща българска позиция по въпроса. Благодаря. ЙОРДАН ЦОНЕВ: Благодаря, г-н Президент. Уважаеми дами и господа, ще съкратя обръщенията, за да не губим време. Аз не съм съгласен с тази позиция, изразена много коректно от г- н Миков и от г-н Мерджанов.И ще кажа защо, ще се обоснова. По сега действащото законодателство имаме два подхода, всъщност само една възможност. И тук обсъждаме дали да въведем втора такава. Определили сме една дата 21-ви за отваряне на банката и има очаквания. Начинът, по който тя ще се отвори, не е определен, казахме, че може да бъде променен в зависимост от одита. Тук правилно се поставя тезата за неопределеността и с оглед на неопределеността, да поработят експертите и други, и други, и други.. ., и когато има такава определеност, да стигнем до това ще има ли втори вариант или няма да има. Определеност за вземане на решения, уважаеми г-н Президент, уважаеми колеги, има и определеността е следната: Имаме 3.5 млрд. неопределен, в невъзможност да се определи кредитен портфейл - коректно ще се изразявам - която на финансов език означава нулев. Ако един актив не може да бъде определен, вие ще го купите ли? Тоест, неговата ликвидност и неговата стойност е нула. Вие поръчвате на един одитор да ви направи оценка на един актив, какъвто е кредитът, и той ви казва: аз не мога да ви направя оценка, защото вътре липсват съществени данни. Значи този актив е нулев.И затова казваме, че дупката е 3.5 млрд., затова казваме, че тази банка можем да я подведем по съществуващия в момента ред, а той е следният: обявява се в ликвидация, отнема се лицензът, съдът назначава ликвидатори, и оттам нататък влиза Фондът за гарантиране на влогове и започва да изплаща до 100 хил. евро. Няма друг ред. Ако обаче така, както ни препоръчва Европейската комисия, каквато е европейската практика, и с оглед на това, че ние не знаем какво е в другите банки, както се изрази правилно проф. Гечев, и ако тръгнем да узнаваме сега, вероятността от системен риск е вече много голяма.Тоест, ние трябва да вземем решението на базата на тази определеност, която имаме, а тя е достатъчна, за да вземем решението. По-нататък действията, които ще извършат хората, които ще бъдат в \"лошата банка\" и в \"добрата банка\", ще определи само размера на онова, което ще си възстанови Фондът и държавата. Но тази определеност, която ще настъпи в детайли, тя няма да промени фактическата обстановка, с нищо няма да я промени. Ние трябва да кажем какво правим - вървим по сегашния ред или приемаме нов закон, защото за нов ред трябва нов закон.: Г-н Цонев, аз ще си позволя също да бъда конкретен във въпроса, който Вие зададохте, за да мога, бидейки ясен, да потърся след това чрез обобщение и консенсус между всички вас, защото аз вярвах, че почти имаме консенсус от това, което чух и от г-н Местан, и от г-н Гечев, от г-н Мерджанов, от г-н Миков и от г-н Борисов, което е много близо до това, което и аз си представях, че тук няма да говорим за конкретни закони, няма да обсъждаме цифри, за каквито нямаме никаква надеждна информация, но тук ще говорим за принципи. И позволете ми да не се съглася с Вас с оценката за 3.6 млрд., които са \"дупка\", защото да Ви кажа честно навън гражданите си мислят, достатъчно много медии са описали цялата ситуация, че само едни 5 фирми, те се наричат ........, ..........., ....................., ............. и ............... - тези 5 фирми струват много повече от 3.5 млрд. лв., а гражданите навън са почти убедени, че от офшорката на пазача 53-те млн. са отишли в една друга офшорка, която си е купила БТК. И тук въпросът за мен е, че тези 3.6 млрд. лв. всъщност не са нула, те са 3.6 млрд. лв., ако има силна държава, ако има институции, които са готови да стигнат докрай.Аз съм на мнение, че и Вие говорихте принципно в същата посока. За да не влизаме в детайл на цифри, които на са сигурни и ясни, има хора, които трябва да си свършат работата. Установихме колко много липса на обективност има към ситуацията, с която разполагаме към момента. Но ние можем, и аз Ви благодаря изключително много за вашата отговорна позиция, да се обединим около принципи. Аз мога да се опитам да обобщя принципи, които вие предложихте, а ще оставим цялата конкретика оттам нататък, разбира се, на правоохранителни органи, на БНБ, на парламент, защо не и да се направи парламентарна комисия в сегашния или в следващия парламент. Този казус тепърва ще бъде обект на огромно обществено доверие не за година и две, и този казус определя съдбата на българските институции и на българската политическа класа, вярвайте ми, убеден съм в това..В 1996 г. пак народните пари, пак през едни банки стигнаха до едни офшорки, спряха до там разследващите органи и нищо повече не се случи. Аз мисля, че трябва да си даваме сметка. Има механизми, България е член на Европейския съюз, има международна правна помощ, има възможности. Разбира се, ние можем да говорим за принципи. Кои са принципите, които вие дефинирахте, и аз вярвам, че те ще оттекнат силно днес и в народа, аз съм се опитал да ги формулирам. Разбира се, с удоволствие ще чуя и всеки един от вашите аргументи. Първо, банковите депозити до 100 хил. евро са гарантирани със закон. Това се отнася и за всички клиенти на Корпоративна търговска банка. Това е един ясен принцип, по който няма спор.Можем да добавим едно изречение: Фондът за гарантиране на влоговете и правителството разполагат с достатъчно ресурс, за да си свършат работата. Точно, ясно и категорично. Кога ще стане, по какъв ред ще стане, този принцип вече ще бъде облечен в конкретика съответно от различните институции. Второ, имаше две различни идеи по отношение на влоговете в КТБ над 100 хил. евро, които са със спекулативно високи лихви и, разбира се, аз вярвам, че ние, като държавници, трябва в едно изречение да обобщим следния справедлив принцип: Малките и средни предприятия, добронамерените данъкоплатци, колкото и пари да са вложили, би трябвало да бъдат гарантирани парите на кметовете, на общините, на държавните фирми..., няма никакъв смисъл ние да фалираме ...........................-София или да фалираме десетки малки и средни предприятия. Тоест, от тази гледна точка, дори и да има над 100 хил., да има 1 млн., ако той е добронамерен вложител, то проблем не би следвало да има в тази държава, защото останалото е системен риск да се изтеглят онези ..... млрд., за които БНБ говори.Тоест, политическото послание, което да каже: дори и влоговете в КТБ над 100 хил. евро са гарантирани, но спекулативно високите лихви отпадат. Тоест, да го кажем с едно изречение, че добронамереността се подкрепя, спекулацията ще си плати цената, а криминалното действие ще бъде наказано. И от тази гледна точка, че главницата на всеки коректен вложител ще бъде гарантирана. Разбира се офшорните фирми, свързаните собственици - те остават да висят, докато правосъдието, БНБ и целият регулатор си свършат работата. Но на общинските предприятия, на коректните данъкоплатци и т.н...., влоговете им ще бъдат гарантирани. Трето, криминалните действия ще бъдат наказани с цялата строгост на закона. Дори г-н Местан пледира да стигнем до \"дъното\" на проблема, защото иначе ще имаме наистина много, много сериозен проблем всеки един от нас в бъдеще с това, че след 1996 г. казусът не бива да се повтаря. Тоест, трябва да стигнем до \"дъното\" - от офшорките, зад офшорките и къде са отишли тези пари, дали не са отишли във ................. И защо да вземем парите днес на .............., които са ..... млн. евро в банката, ако същият този ............... е купен с малко повече пари, купен с народните пари, което да бъде доказано и държавата на един честен търг да вземе не ...... млн., а 400 млн., защо не? Но като принцип, разбира се, това е нещо, което само конкретните институции могат да решат. Ние можем да говорим само за принципи.Това, което аз бих предложил, е криминалните действия да бъдат наказани с цялата строгост на закона. Българската прокуратура и правоохранителните органи ще действат категорично. Ще бъдат използвани всички механизми на международното правно сътрудничество за разкриване на всички свързани лица и офшорна компания до крайния им собственик, на които са отпускани тези кредити, ако те са в размер с регулацията. Ще се извърши и международен одит на банката. Според мен е задължителен. За мен е добре дори този международен одит да бъде направен от бъдещ партньор на България, който да има международната репутация, след това да помага и в продажбата на тези лоши активи, т.е. наистина международно доказана сериозна компания. Вие от БНБ ще прецените коя да бъде, но аз мисля, че двама квестори, затворени в един офис в Министерство на финансите да продава активи за милиарди, аз бих търсил повече прозрачност, ако е възможно. Разбира се, може да не се съгласите с тези формулировки.Естествено Фондът за гарантиране на влоговете трябва да си влезе, това е негово задължение. Ние разчитаме на този ресурс и според мен е задължително хората да могат да започнат наистина да си получават парите до 100 хил. евро. БНБ ще прецени кога и как - от Фонда, от правителството, за да има някакъв плавен преход към, както ние го наричаме, повече стабилност и нормалният, добронамереният човек до 100 хил. евро да не го усети. Преценете за другите лимити какво ще правим.Друго, което бих предложил, е правителството, говорихме днес също така на тази тема, да инициира процедура, която да бъде извършена от европейския банков орган, сега да бъде оценена ефективността на надзора в българските банки. На всичкото отгоре предложихте нещо, което аз си записах и мисля, че е много добро - да се предвидят законодателни инициативи или законодателна инициатива с цел подобряване ефективността на надзора. Това е прекрасно, задължително. Пето, което също съм си записал, и тук искам да ви попитам имаме ли консенсус по тази тема, от лошото да направим добро - българските власти незабавно да стартират процедура за влизане в Единния банков надзорен механизъм на ЕС като първа стъпка по присъединяване на България в Европейския банков съюз? Това ще успокои хората, със сигурност ще ги успокои. Шесто, и тук вече съм си записал това, по което имаме разнобой, моля помогнете, за да го финализираме - в 42-то НС ще бъде предприета законодателна инициатива, която ще даде възможността за създаване на Българска държавна търговска банка на основата на бившата \".\". Но това трябва ли сега? – Отговорът ви е \"не\" и точно така.: Аз три пъти зададох въпроса - отнемаме ли лиценза и вървим ли към ликвидация, но не получих отговор. Защото това решение не го взимат политиците.В: Добре, тази точка отпада.: Цялата тази концепция, г-н Президент, извинявайте, може да е технологичен въпрос, глупав, както щете го кажете, но ако Централната банка няма усещане поне накъде върви тази банка - към ликвидация, респ. към отнемане на лиценз, защото очевидно освен, че ние тези 65 или колкото там проценти, които не знаем, и Централната банка се чуди накъде ще върви тази банка, това ляга върху въпроса, че вървим към ликвидация.: Преди това ние казахме, че БНБ има много работа за вършене.: Само да поясня на въпроса на г-н Миков - подходът, който ни препоръчва Европейската комисия, който се прави в Европа, е точно това - болната банка се разделя на две: на болна такава с лошите активи, и на здрава такава. Отнема се лицензът на болната банка в страни, в които тя има шанса, че тази банка има едно дъщерно дружество... Отнемат се активи, към които нейните кредитори биха имали претенция.: Има го разписано в закона и такива закони са правени в ЕС.: Ако искате да напишем формулировка, че ще се предвиди законодателна инициатива на база на доказаната европейска практика.: Но трябва да го решим, нямаме време. Ако ще правим нещо такова, ще трябва да го решим тази седмица.: Тук трябва да го решим конкретно.: Тук председателят Миков е прав.: Ако това решение го няма, ние банката ли спасяваме сега с тези пари? Аз го задавам този въпрос За пояснение на г-н Миков - да, отнемаме лиценз, простичко казано, на КТБ в момента. След като вече 1 месец не е работила, дори и да е имало някакъв кредит вътре, при този кредитополучател, той реално не е могъл да работи през този 1 месец. Тоест, трябва да очакваме, че дори и да е имало нещо качествено, то не работи. Това обаче не означава, че не трябва да се разсъждава по-нататък.Това, което е сложено на масата е,освен простото упражнение отнемане на лиценз? И там вече не става дума за прехвърляне на активи от едно място на друго, и ще останат неудовлетворени кредитори, а става дума за това, че пасивите, т.е. кредиторите, всичките се прехвърлят в тази нова банка. И там се слага от една страна парите, които държавата така или иначе ще трябва да ги плати, за да си плати и гарантираната сума, и една част от активите на старата банка КТБ трябва да се сложат там, за да не се натоварва държавата. Това е конструкцията, по която би могло да се мисли. Но тя иска законодателни решения и трябва да е ясно в какви срокове могат да се случат, защото ангажиментът 21-ви вече е непостижим. Това също исках да уточня. Технически аз не виждам кой би се наел да изпълни организационно нещата, дори и да има законодателно решение в рамките на тази седмица.: Вижте, оманците казаха в прав текст: каквото и да предприемете оттук нататък в тази банка, ние имаме огромен репутационен проблем и ще предприемем съответните действия. Представете си една от най-богатите държави на планетата - само го казвам, за да го имаме и това нещо предвид - т.е. БНБ трябва много внимателно да предвиди действията си. Аз още отсега бих наел международна реномирана адвокатска кантора да защитава БНБ, бих задействал колкото се може повече международни механизми. Действайте, за да бъдете на 100% сигурни. Това е изключително важно. Иначе ни чакат хем драми с народа, хем с бъдещите ликвидации, та дори и ще ни осъдят предишните собственици и цената ще стане вероятно тройна. Г-н Искров, искахте да коментирате нещо, след това министър- председателят.: Благодаря, г-н Президент. Исках преди да обобщите като президент и лидери нещата, да се спра на три неща, които са много важни. Първо, прав е г-н Гечев, че сме имали проблеми в други банки, но моля да не коментираме по никакъв начин други банки. Аз съм запознавал лично г-н Борисов като министър-председател, оправихме се бързо с три банки, намирайки асистирано от БНБ решение на малки банки, които бяха пред затваряне през 2011-2012 г., известно Ви е, намерихме частни инвеститори. Имали сме проблем с ................, която също беше пострадала от подобни практики и която ни скъса нервите 3 години...: Вижте какво казва сега Бареков - изпратил сигнал до Цацаров с искане да се извърши проверка на всички факти относно началния момент на източване на КТБ и връзката на Бойко Борисов с него. (чете SMS) Г-н Местан, аз не мога оттук нататък да поема отговорност, че няма да си приказвам и няма да се защитавам. Или главният прокурор да излезе и да каже дали имаме, на базата на целия Консултативен съвет, ето тук и БНБ могат да кажат, финансовият министър е тук, премиерът е тук, да ме защитят, иначе аз ще се защитавам и не ме интересуват никакви други банки, защото ще обявя, че Орешарски е дал ..... млрд. на .И сега той източва ли или внася? Сиреч джентълментството е и да ме защитите от негодниците, които се опитват да се възползват от нашата диалогичност в момента. Държа да го кажа. И какво, сега да изляза и да кажа, че съм отговорен за банковата криза и за това, което се случи? Абсурд.: Той всички ще ни вкара в този кюп, не бой се.: Други не вкарва до този момент. До този момент лицето Борисов дава на Цацаров, не дава Миков, нито Орешарски, нито Чобанов. Моля да се има предвид това нещо сега тук.: Благодаря, г-н Президент. От цялата информация, която и ние в резултат разбира се на анализите на БНБ и на одиторите имаме, по-скоро подкрепяме вариант, при който депозитите на всички добросъвестни граждани, тук не говорим за свързаните лица със собствениците на банката и т.н. Всички депозити на български граждани и на всички фирми в широк аспект, в т.ч. на общини и на други стопански формирования, са защитени в максимална степен, тъй като това, което мое да ни се стори по-евтино - да платим само до 100 хил. лв., като краен ефект може да се окаже значително по-скъпо от индиректни негативни влияния, ако щете, върху цялостното икономическо развитие в резултат на шока, който ще понесат редица български държавни и частни фирми.Аз не правя разлика между двете, защото и едните, и другите дават хляб на хората, работни места и т.н. Механизмът, който е съгласуван като най-общ, разбира се, той има нужда и от законодателно уточняване, а и сигурно от технологично доуточняване, ми се струва доста приемлив от гледна точка на отваряне на малката банка и оставяне на, да го нарека лошата част от портфейла в КТБ,, за да не използвам друг израз а всички здрави активи, в т.ч. плюс всички пасиви, след като се занули капиталът на КТБ, и ако има, пак повтарям, депозити на лица, свързани с мажоритарния собственик, се оставят в КТБ и не получават защита. Горе-долу това е вариантът, който правителството подкрепя.Считаме, че така ще минимализираме щетите, колкото и обратно да ви се струва, че изглежда в номинален израз малко повече дълг, който ще имитира. Г-н Борисов излезе, но той постави въпроса за бюджетен дефицит и дълг. Една операция на Министерството на финансите на стойност Х единици, няма значение дали е .... млрд. и половина или ...... млрд. Тя е финансираща операция и в дефицита ще се отрази евентуално само на начислена основа. На касова няма как да стане това, тъй като това не е бюджетен приход или разход. Разбира се, то ще засегне размера на дълга и съответно трябва да се увеличат лимитите на дълга, но от тази гледна точка в бюджета, в резултат на подобна операция, освен повдигане на размера на дълга, не виждам нещо друго, което би трябвало да се направи. А след това следващата година Юростат, когато преизчисляваме за целите на Юростат, в зависимост и от разговорите с Юростат, аз не съм най-добрият специалист по статистика, но най-вероятно това ще се отрази като дефицит на начислена основа., с което ще отидем на един по-голям размер на дефицита. Но благоприятното обстоятелство тук е, че е в резултат на действието на еднократен фактор, а не е систематично действие, т.е. не можем да предполагаме, че всяка година ще се повтарят такива операции, дай Боже, както казва Менда, за да има сериозни коментари от страна на Брюксел.Тоест, този дефицит, който евентуално отиде над 3 на сто, да кажем, може да се пледира, дори и да не се открие процедура за прекомерен дефицит, поради ясното обстоятелство, че е по действие на еднократен структурен фактор, а не е перманентен ежегоден разход, който трябва във времето да се намалява. Това са няколко неща, които исках да кажа. Въпросът е да не влизаме в детайли.: Искам още веднъж да ви фокусирам вниманието върху темата, за да приключим с нея, след което да направим малка почивка и да влезем в другата тема - темата с бюджета и съответно ако бъде правена ревизия, като се надявам да бъдем по-бързи и по-ефективни. Предлагам последна формулировка.: Ако може един въпрос към колегите от БНБ. От тези фирми, за които говорите, има ли фирми на Бареков или пари, пращани към \"България без цензура\" и неговите фирми, и до колко време можете да ми отговорите?: Не сме забелязали, г-н Борисов, но най-вероятно...: Моите данни са за 17 млн. и за бонуси от 1,5 млн. евро. И трябва ли да дадем държавни пари, за да покрием на Бареков бонусите? Искам ясно да знам. ИВАН ИСКРОВ: Нямаме такива данни, но понеже протоколът е секретен, както попита г-н Местан, вероятно част от тези 205 или 206 млн., са там.: Кешови, не кешови, аз също мога да сезирам главния прокурор, но искам това да се знае. Защото сега да си залагаме името и партията заради тези, които са се \"налапали\" с такива пари.., нали тази банка финансираше камионите, автобусите и всеки ден предаванията на ......? При това положение лев не се съгласявам да се даде, докато не се знае дали цял политически проект не е финансиран от тази банка. Откъде накъде? Каквото са финансирали, да си кажат.: Г-н Президент, в тази връзка, без да се намесвам в лични неща, да кажа нещо важно за колегите от БНБ, те навярно са го предвидили това - практиката на банките, когато отпускат кредит, както знаете, освен тези, които излизат навън по причини, които г-н Президентът каза, съвсем естествено е една банка, след като отпусне кредита, той да се прехвърли оттатък в текуща сметка в същата банка. Тоест, нашите плащания нетно могат да бъдат много по-малки, тъй като ще се окаже, много е важно, в тези депозити парите да са дошли от кредитите. Това е важно и за обществеността, и за ресурса, който ще мобилизира евентуално държавата. Второ, просто като препоръка - беше казано, че са водени разговори в Европейската комисия. Вижте, трябва на всички да ни е ясно, че от тази политическа стока, много хубаво, ние ще излезем единни, но всички знаем, че ще бъдем атакувани от българската общественост.Трябва да има ясно артикулирано като аргумент от ЕК, а не този казал, онзи рекъл.. Хубаво е да имаме и от там нещо писмено. На следващо място, да престанем да говорим за тези 3.5 млрд., за които казваме \"дупка\" или каквото е там, пред хората, че данъкоплатецът плаща, защото тук не знаем какво има. Да се каже малко по-ясно и да се засили този елемент, за който споменахте, че държавата се намесва, влиза прокуратура, разпродажби.., и че това не е нула. Няма как 3.5 млрд. да са нула. Това никой не го вярва към момента. И пак ще ви кажа - разбира се, това няма да бъде лесно да се продаде и в парламента, отсега ви казвам, че ще има настроения по понятни за вас причини. Но, ако се реши от политическите лидери, ако се отиде на това решение, тогава ще трябва да се гребе в една лодка.: Аз бих предложил на вашето внимание още един въпрос - пълно сваляне на всякакви банкови тайни за тези пари, пълно, за депозитите също, над 100 хил. евро също. Вежди Рашидов си е казал, него го знаем, защото народът ще пита тези бюджетни пари къде отидоха. Тук вече не става въпрос за нормална банкова дейност, тук става въпрос за обезщетяване от страна на държавата и държавна помощ и най- естествено е широката публика да знае, за да няма обвинения - този е приятел на Бойко, този на Мишо Миков, друг на Орешарски, трети на еди кой си. Така че пълно сваляне на банковата тайна в тази ситуация. Щом вадим парите от държавния бюджет, всичко трябва да е на масата.: И да се види дали са си платили данъците.: С това вече да се занимават други служби.: Прекрасно, това ще реши проблема. Г-н Министър-председател, заповядайте.: Само да допълня - може би е важно да артикулираме как банката не може да отвори за клиенти на 21-ви и кога ще отвори. Този въпрос не ние, а те от БНБ ще трябва да кажат. Извинявайте, г-н Премиер, спрете да говорите да са на ход политиците. Има закон. Кажете сега още колко време ви трябва - 2, 3 месеца, но няма нито Народното събрание, нито Министерският съвет да носят отговорност. Те и без това не искат да Ви внесат закона. Редно е да го внесе Министерският съвет. Така че Вие си отговаряте и тези разговори и ангажименти не могат да свалят тази отговорност от вас - процедура, квестура, ликвидация.: Само това искам да подчертая, че е много важно от психологическа гледна точка, не от друга, като правим отсрочка. Вече обявихме че ще отворим банката на 21-ви, това беше по друга схема. Сега схемата е по-сложна. Очевидно няма повече време и това е добро основание, но да определим реалистичен срок, а не след това още веднъж да отлагаме. А що се касае до Министерски съвет, ние всичко ще внесем, за което се разберем, въпросът е чисто технологично дали можем две седмици да стоим на страницата, актовете и т.н. Не всички актове стоят, Менда, на тази страница, но характеристиката на този закон ще е такава, че той ще бъде атакуван, а често биват атакувани по второстепенни белези. Това имам предвид. Ако вземете решение, внасям всичко.: Председателят Местан каза как ще бъде внесен. Г-н Президент, искам да поясня нещо относно тайминга - това, което сме го мислили и с банката, и с колегите. Ако ние днес обявим отсрочка, трябва да кажем какво точно правим, не само кога. Ние ще отворим след 2 месеца, защото има технически или законодателни проблеми - това не. Ние казваме: вижте, взехме решение да правим закон или законови промени, за да се случи следният механизъм, който искаме да ви е ясен днес - обезщетяваме това, второ, трето, разделяме добра, лоша банка, здрава, болна и т.н. И понеже всичкото това отнема 2 седмици в НС ... Г-н Миков, г-н Председател, основната ми реплика е към Вас, защото след малко пак ще питате същото. Г-н Председател на Народното събрание, ние днес трябва да кажем таймингът, че отсрочваме всичкото това, защото имаме да направим законопроект или законови промени, за да се случи първо, второ, трето, четвърто... Тогава хората без паника ще приемат отсрочването. А отсрочването така, щото ще се случат едни неща, които ние ще решим на база на едни данни, които ще дойдат по-късно и еди какво си още, това според мен носи системен риск, а и други рискове. Така че да вземем решението за този закон или законови промени и да обявим какво ще следва от тях, кой модел сме избрали.: Г-н Цонев, понеже се обръщате точно към мен - кой точно да вземе решението за тайминга - президентът, премиерът, народните представители, лидерите, или банката, която решава колко време й трябва за квестурата да приключи? Г-н Миков, не разбрахте ли, че става дума за законопроект. БНБ няма абсолютно никаква нито законодателна инициатива, нито определя дневния ред на парламента, нито нищо. Имаме си разписано в закона това, което правим. Ние можем да вземем лиценза и след това Фондът за гарантиране и държавата плаща. Г-н Президент, имам един уточняващ въпрос към г-н Цонев и съответно към колегите. Понеже много се говори публично за специален закон, извънреден за тази банка, питам чисто юридически - ако се направят 2-3 законови промени, които да доведат до този ефект, няма ли да е по-продаваемо, както се казва? МИХАИЛ МИКОВ: Пак ще ни хванат. БОЙКО БОРИСОВ: Не, ние не се крием, за да ни хванат. В края на краищата нещата са опрели до там да се вземе едно от двете решения, нали го коментирахме това вече. Но, ако е в самия законопроект, примерно.Законът за БНБ да се вдигне нивото, председател, Управителен съвет, в Закон еди кой си - 3, 4, 5 пакета от промени, които да се вкарат и да се гласуват, то няма да има прецедент. А ако после има друга банка какво, такъв закон и за нея ли ще правим? В смисъл от тази гледна точка, ако може да се извърви този път, ще е добре.: Само едно изречение. Аз, г-н Искров, съм най-шокирана от Вашето обяснение в отговор на въпроса на г-н Президента за това как се заверяват докладите на банките. Ваш е изразът \"на лъжлива база\". Вие кога стигнахте до този извод, защото това означава, че и по отношение на други банки е възможен този Ваш извод да действа, и какво правим ние в момента - днес коментираме една банка, без да знаем какво става в системата и има ли въобще система?Колеги, нали разбирате, че за да стигнем до специален закон, това означава, че няма държава, че нямаме структурата на правовата държава, на конституцията. Ами ние в един момент всички тук вкупом ще се окажем, а и май вече сме се оказали излишни. Това е много сериозно нещо да се говори за специален, нарочен закон, и то точно в банковата система, която винаги е била пред скоба като най-стабилната система. И сега тук още, и още, и още въпроси: Какво се случва, ако един потребител подаде жалба до омбудсмана и той съответно сезира КС? Считате ли, че с този проект на закон ще издържим? Имам много аргументи чисто юридически. Но съзнавам политическата логика на тези неща, защото тук трябва да се върви в синхрон между двете понятия. Така че ние в момента днес, пак казвам, на база на Вашия извод и констатация, че БНБ разполага с лъжлива база, записала съм си го много коректно, кога го разбрахте, защо не сигнализирахте, защо не поискахте от парламента промяна в законодателство по този закон, ако не е коректен, ако законът за кредитните институции не е коректен, ако Законът за несъстоятелност на банките не е коректен? Ще помоля г-н Христов да отговори по същество за този закон и какви са ни консултациите с Комисията и как се процедира в други правови държави, като Франция, Белгия и т.н. Искам само да кажа, че винаги по време на криза се правят големите и хубави закони, стига да има политическо съгласие. И опирам до доверието и не избягах, г-жо Цачева, от това нещо. Изключително дълги години работя с г-н Борисов в различни негови качества, с г-н Местан, с колегите, които са от тази страна - Наско Мерджанов и другите, и действително считам, че е въпрос на доверие, което е много важно. И ако считате в една от 5-те точки, г-н Президент, че това би върнало доверието в институцията, но,не защото Бареков ми е поискал оставката или защото някои от \"Протестна мрежа\" манипулират и те по някакъв начин обществото и разни други, но вие, които сте ме избирали не два, а три пъти, ако счетете, че това трябва да бъде част от решението, тъй като аз също съм шокиран от някои неща и затова искам промяна в закона, но дори да не съм аз, това трябва да бъде използвано от другите след мен. Чувствам реален ангажимент да се оттегля, ако тук считате, че това трябва да бъде част от решението.Чувствам се излъган, ако щете, донякъде от колеги, с които съм работил през годините, но аз си нося отговорността. Г-н Христов, бихте ли отговорил на въпроса на г-жа Цачева. Той беше задаван няколко пъти за разговорите, които имаме с Комисията.: Без да съм юрист, като техника сте права, че закон, който се пише за конкретна институция, в останалите страни се пишеше като рамков закон, който се използваше за някои институции. Тоест, като техника той може да бъде оформен да не е конкретен, а да е рамков, за да няма този ефект на обжалваемост. Така беше в Германия, така е и в другите страни. В бързината, понеже решаваме конкретен казус, е написан така, но той много бързо може да бъде трансформиран.По отношение на въпроса на г-н Гечев за Комисията, министър Чобанов също е говорил тази сутрин, аз говорих няколко пъти - има отдел за преструктуриране на банки, с тях говорим, с тях работим. Сутринта се обадиха и казаха, че ............ казва: не ви съветваме големите депозанти да си загубят парите, защото дълбоко вярваме, че ще си създадете системен проблем. Имаме същия случай, който тече в Португалия с втората най-голяма банка. Не сме щастливи в този момент Европа да се тресе. И Португалия ще направи същото - няма да си загубят големите депозанти. Аз попитах може ли ............ да се обади на президента, за да му каже неговото мнение и на лидерите? Тя ми каза: на президента той може да се обади, но на лидерите, които са в опозиция, не може, тъй като комисарите не говорят директно с опозиционните лидери. Това е буквално казано. След 1 час тя отново ми се обади и каза: ........... си държи на мнението, но понеже вие имате водещата роля, нека всеки набере и му се обади в кабинета и той ще потвърди това мнение. Министър Чобанов вероятно също е говорил с нея. Но това е мнението на Комисията: ние можем, но нека обратно всеки се обади в кабинета на ............. и да попита по този въпрос какъв е техният съвет.Те казват: вие сте водещите, вие предлагате решенията. Ако давате държавна помощ, ние трябва да я одобрим. Тоест, не може да има решение без тяхно одобрение, което отваря въпроса за времето, тъй като те за 2 или 3 дни няма да ни одобрят държавна помощ. Тоест, вероятността ние в понеделник да започнем, дори и да правим този сценарий, който министър-председателят каза с добрата и лошата банка, на нас ще ни трябва някакво техническо време, за да получим и от тях разрешение. Като концепция е обяснено, изпратен е текстът. Като концепция те ще одобрят, но ще трябва да мине определено времеМога да вляза и в детайл: възможна техника е в закона да се запише, че целият този процес става в рамките на правилата за държавна помощ. Ако го пише в закона, те ще го признаят това, че ние се съобразяваме. Това са техники, които ние можем да изпълним. По отношение на самата дата, тук г-н Костов се занимава с това технически, но от вторник, т.е. днес е свършил денят, до понеделник технически е почти невъзможно да се преместят хиляди сметки на 160 хил. дебитни и кредитни карти на КТБ в нова база данни. Технически е 20 дни, но ние да вървим по първия сценарий - ликвидация. Пак започват да се изплащат след 20 дни от датата на решението по закон.Отнемането на лиценза също изисква известно време. Тоест, и в основния сценарий с текущо законодателство и в законодателство, което защитава големите депозанти, технически вероятността това да стане и в двата сценария от понеделник е много малка. Затова и министър-председателят и г-н Цонев казаха, че ние трябва да дадем решението, да вкараме спокойствие и да кажем: това е решението, този е наказан, защото е \"лош\", а този е спасен, защото е \"добър\", говоря грубо и концептуално, и след толкова дни \"добрите\" ще започнат да работят така, както трябва, а \"лошите\" минават по общия ред, който ги чака, до възстановяване на активите, които ще се възстановяват безкомпромисно докрай по този механизъм - това, което предлага и президентът. Но ние трябва да имаме конструирано съобщение по кой начин, в кой период и добре да си премерим дните да нямаме право да разтегляме втори път датата. Затова принципът е - общо решение, и то вече като се знае, да се напълни с техническия детайл. Но нямаме ли общо решение, няма как технически детайли да определят времето, цената и всичко друго, тъй като общото решение определя всичко останало.: Вие тук чухте политическата воля на парламентарно представените политически сили за 4 важни принципа, които бяха подкрепени от тях. Това е общо решение. Сега вече стигаме до конкретиката и тя е свързана с вашето желание днес да дебатираме закон, за който нямаме време и нямаме възможност повече, но говорим за принципи. Но какъв принцип да договорим така, че да има ясно послание към народа, който очаква следващия понеделник да започне да получава пари? Министърът на финансите иска думата от тази гледна точка, след което се ориентираме към крайна теза по тази тема.: Благодаря, г-н Президент, Уважаеми г-н Премиер, Дами и господа, Аз, без да съм юрист също, по отношение на това дали трябва да е специален или рамков закон, според мен трябва да е специален закон. Слагайки всичко това в рамков закон означава, че абсолютно всички депозити в системата са гарантирани оттук нататък. Ние постигаме ефекта със специален закон по същия начин, Тоест, ние поемаме ангажимента за абсолютно всички негарантирани депозити, които са ... млрд., че сме ги гарантирали оттук нататък. Как го поемаме точно този ангажимент? Освен това, за следващи банки, те и в Европа решават кейс бай кейс (случай по случай), в зависимост от това каква е банката. Ако е малка, ако е по-средна или каквато щете, в смисъл решава случай по случай, и това им дава свободата да го решават така.Освен това, ако е рамков закон, тук все пак имаме даване на много голям ресурс, необезпечен бюджетно в рамките на начислена основа, но държавно финансиране, публичен ресурс. Тоест, всички действия трябва да са ясно санирани от волята на парламента, защото после всеки един от нас, ако трябва да поеме тази отговорност, влиза в отговорностите си иначе като личност и ще бъде евентуално преследван за това. Така че от тази гледна точка трябва да има конкретна воля на парламента кой какво изпълнява и всички да сме се съгласили за нея, за да може оттам нататък да не ни атакуват един по един. Затова законът трябва да е специален.: Г-н Президент, според мен ние трябва да подхождаме с ясното съзнание, че оттук нататък ще браним всички вложители, ако настане такъв проблем. Иначе ще се изправят срещу нас митинги, протести и ще кажат: на богатите спасихте парите в КТБ, а на другите - не. Затова няма как да разделим хората - на едните от тази банка можем, на другите - не. Няма как. Това е прецедентът оттук насетне. Защото другите какво ще кажат? По-добре всички да си изтеглят парите и да ги сложат в \"..\", която ги спасява, а не да ги държат някъде, където не са гарантирани с нищо.: Възможно е рамково да се уредят условията и онова, което може да се направи, е да бъде застъпено като правна възможност. Това е възможен подход - в рамков закон се уреждат условията, при които е възможен подобен подход. Колеги, тук можем да кажем колегиално, че няма да коментираме, но след 2 или 3 дена ще отидем в парламента, където ще се изказват много депутати. Ние от този въпрос и от този отговор не можем да избягаме. Каквото и да им се казва, всеки ще си има мнение, ще излезе и ще зададе един елементарен въпрос. Как мислите, отвън няма да изпуснат да ни питат какво ще стане след това с други банки и т.н., и ние какво, ще кажем: разбрахме се да мълчим. На този въпрос трябва да се отговори като ни питат. А ние какво ще отговорим? - За тези решихме, но за другите няма. Не можем да отговорим така. Всеки ще казва каквото си иска, въпросът е да не казваме какво тук сме говорили.: Г-н Борисов принципно е прав. Ще ви кажа обаче защо не можем да го направим рамково закона, така че да гарантираме всички депозити, най-малкото заради това, че ще ни обвинят в нелоялна конкуренция спрямо другите 21 страни-членки. Има общо законодателство, където се гарантира по 100 хил. директива, а изведнъж България гарантира всичко. И, примерно, ще скочат .................. и ще кажат: вие ни теглите вложители по този начин. Давам само един аргумент. Така че кейс бай кейс е навсякъде в Европа и ние няма как да избягаме от него.: Това, което предложих в началото, беше именно, че влязохме в конкретиката на казуса КТБ, като си запазваме правото в бъдеще, ако има и други случаи. И затова казахме: банковите депозити до 100 хил. лв. са гарантирани със закон. Това се отнася и за всички клиенти на КТБ. Фондът за гарантиране на влоговете и правителството разполагат с достатъчно ресурс. И след това вече във втората теза, в която ние се обединихме, говорим: фондовете в КТБ над 100 хил. евро при двете условия - губят лихвите, защото са спекулативни, и второ, при пълно разкриване на банковата и данъчната тайна, което пък ще излезе като много силно послание към народа, че има справедливост и си запазваме правото за гъвкавост, ако се наложи.Тук ние не говорим изобщо за законодателна инициатива дори в този случай, а говорим за законодателни мерки, които да бъдат предприети от парламента. Обратното наистина сега трябва да го решим - казваме до 100 хил. и нито лев отгоре. Това какъв ефект ще има върху системата, вече го дебатирахме. Мисля, че това решение, което аз предлагам, е по-разумното.: Г-н Президент, по-малък е рискът със сегашния закон, който сме обсъждали с експертите на парламентарно представените сили, при този риск, който каза и г-жа Цачева - да отидем в Конституционния съд по някакъв начин. Това е по-малък риск, отколкото да видоизменяме на крак и да падне банковата защита, защото имаме ............ чуждестранни граждани, които могат да ни съдят. Това изведнъж да свалиш банковата тайна, е прецедент.: Има съмнение за тази банка масово за пране на пари, за обвързаности и т.н. Те са ясни, но защо на всички вложители да сваляме банковата тайна? (всички говорят едновременно) Говорим само за над 100 хил.: Аз пак искам да кажа – да напишем, че ще се изплащат само на тези, които са качени в интернет и в данъчните им декларации, че са платили данъци. Тогава отпадат всички съмнения за банкова тайна и каквото и да било. Квесторът или който там плаща, първо проверява има ли го на сайта, платил ли си е данъците, и ако не, дава на прокурора да провери или на данъчните, на който и да е, да направят съответната справка и тогава може да не получи и лев, като няма документи откъде му е доходът. С това ние си решаваме много важен въпрос, което е справедливо. Над тези 100 хил. - произход на парите, данъчна декларация и т.н. Това ми е логиката. Тогава няма да влезем в хипотезата на банковата тайна, а е и по-честно.: Г-н Президент, правилно каза г-н Борисов и това ще го каже всеки политик. Всички знаем това предупреждение - като се направи специален закон за тази банка, най-големият риск, според мен, макроикономически и политически, няма значение кой ще бъде президент или премиер, при демокрацията ще бъдат различни хора, но случи ли се втора или трета банка, което ще се случи при пазарна икономика, а тя е такава, дали след 2 години, дали след 5, тя ще се случи, но имайте предвид, че сте прави с интуицията - хората ще дойдат пред Министерски съвет и няма как да им обясниш, че си могъл за банка Х, а сега не можеш за У, така ли е? Това всъщност е рискът при това решение. Това е и политически, и макроикономически.Искам да подчертая, че ако си зададем въпроса ще има ли банкови проблеми, няма как да няма, няма такава страна, и най-богата да е тя, нали така. Така че, ако кажем А, трябва да сме готови да кажем и Б и те ще ни го зададат този въпрос и в парламента, и извън него. И тук трябва да имаме аргументи.: По този въпрос има решение извън нас. От 1-ви януари догодина влиза новата директива за преструктуриране на банките. Тя няма да позволява такива неща, които ще направим в момента. А от 2016 г. автоматично големите депозанти, ако не достига капитал, те ще станат акционери. Въпросът е това, което Комисията казва: не ви съветваме първи да го внасяте предварително това, нека влезе във всички страни едновременно, защото първи ще се съборите сами. Едно е всички 28 страни да направят един режим и всички да го обяснят и да контролират риска, друго е вие първи да направите нещо и да се взривите. Кажете го с думи прости на народа - какво той трябва да чуе от това Ваше изявление? Това не е така, в Европа и сега няма пречки по закон. КАЛИН ХРИСТОВ: Това не е вярно. Единствената страна, в която големите депозанти станаха акционери, е Кипър поради огромния мащаб на ресурса, който трябваше на кипърската държава. РОСЕН ПЛЕВНЕЛИЕВ: Какво е за Вас по-доброто решение?: Моят отговор е на притеснението на г-н Гечев, че в бъдеще ще трябва и пак, и пак, и пак..., но няма да е така, защото в цяла Европа от 1-ви януари трябва да влезе нов режим.: Тоест, Вие се съгласявате с тезата на г-н Борисов и с моята, че ще мине по т.2, което казваме - влоговете в КТБ над 100 хил. евро, обаче в такъв режим, като народът очаква да чуе справедливост и т.н. И същевременно очакваме директива, която да регулира тези неща. Кога се очаква това? МЕНДА СТОЯНОВА: Това не го казваме.: Но това е общоевропейска регулация, което е прекрасно. Последният въпрос, за да можем наистина да се разберем дали ще формулираме теза или не - разбрахме се, че по конкретен закон тук в момента не можем да говорим, говорим обаче за законодателни инициативи, за подобряване ефективността на надзора и т.н., те ще бъдат различни. Как тези законодателни инициативи ще се отразят на сроковете, с които вие можете да започнете да изплащате на хората по 100 хил. евро и откъде ще ги изплащате, ако няма специален закон за специалната банка? Няма как да стане.: Ако позволите, г-н Президент, това, което правеше г-н Миков, ние си го знаем, че го има в сегашния закон, но тогава вече ще се откажем от т.2, която формулирахте, и тогава вече ще вървим по досегашния ред - квесторите си назначават независим одит, той прави оценка на активите, вкл. на тези 3.5 млрд., колко от тях ще се съберат документите и т.н., взимат съответните провизии и т.н., вървя стъпка по стъпка. Тези провизии показват най-вероятно, че банката е декапитализирана, тъй като част от парите са отишли, г-н Борисов, при въпросния човек, друга - при който критикува отвън, друга част на друго място и т.н., по БТК и други, отписва капитала, можем, г-н Чобанов, поправете ме, ако е различно от това, което поехме като ангажимент към ................., можем да ги поканим, но от ...... казаха, че не се интересуват.Аз лично не бих поканил свързаната с г-н Василев \"Бромак\", ще намерим юридически начин, тъй като това означава банката като се отвори, пак да се бутне и пак да бъде окупирана от вложителите, тъй като е изчерпано доверието. Ако искат, участват с държавата, ако не искат, след което предлагаме, например на Министерството на финансите: искате ли да влезете като акционер, вече е минал 1 месец от този момент нататък, казват: искаме, само че тогава ще бъде служебното правителство, а най-вероятно ще кажат, че не искат, тъй като нямат лимити и т.н., и ние вече отнемаме лиценза и оттам нататък текат 20 дни. Даваме банката на Фонда за гарантиране на влоговете, текат 20 дни, в които Фондът избира, примерно , , .., като най-големи банки, и казва: ето ви ... от нас, ето ви ... от Министерство на финансите като кредитор Това трябва със сигурност да го решим сега в този парламент, че разрешава на служебното правителство да ги даде тези ........ млрд. за попълване на фонда, защото иначе ще стане война и то ще стане точно по време на вашата кампания, като Фондът за гарантиране на влоговете назначава синдик и синдикът започва да прави оценка на портфейла, съответно следващите 3, 4, 6 месеца се получава някаква оценка на портфейла и минават към продажба.Това е редът, който искаме да избегнем и затова са всичките рискове, които г-жа Цачева, която е перфектен юрист, аз не съм юрист, казва: да падне този закон в КС, ако се прати под някаква форма най- вероятно от засегнатите акционери и най-вероятно от българските акционери. Тук трябва да се прецени автоматически може ли да се поеме.: Имаме проблем, обаче. Сега след малко като слезем долу, първият въпрос, който ще ви зададат, е какво става с 21-ви и защо се променя датата. Според мен тук дължим коректен отговор на обществото. Трябва да кажем: да, ангажирахме се с 21-ви, но след одита се видя, че става въпрос не за нормална банкова криза, тук вече има криминален случай, поради което минаваме към способ на гарантиране на вашите интереси със специален закон - това е най- висшият акт, с който трябва да сте спокойни, но вече е въпрос на техническо време да се случи всичко, което ще ви бъде гарантирано. Трябва съвсем коректно и честно да кажем това и нищо друго няма да успокои ситуацията по-добре, отколкото това.: Тези пари - 3.6 млрд., които са в най-трудния и тежък вариант гарантиране на депозити, идват ..... - ....... млрд. от Фонда. Този Фонд би трябвало да има разписани правила и сега. Той не е наш, той е на банките. Те правят отчисленията си там. Той по закон точно с това се занимава. И когато ние имаме проблем, той е длъжен да действа. Аз не мога да разбера защо ви трябва специален закон, след като парите ги имате налични и те трябва да започнат да плащат обезщетение в казуса, в който се намираме. Тоест, до 100 хил. евро спокойно започваме да плащаме. Онези над 100 хил. евро ще чакат. Има думата г-н Христов, след това г-н Цонев.: Никой не може да започне да плаща, преди да се избере пътят, по който се тръгва. Тоест, ако тръгнем по съществуващия ред, това е отнемане на лиценз, времето, което е нужно за отнемането на лиценз, и след това 20 дни плащане. Ако се тръгне със специален закон, не се активира този ред, но не може да има междинно положение, когато Фондът започва да плаща, защото той действа по инструкция на нас, ако вземем лиценза, или по специалния ред, когато се приеме законът и му възложи той това да го прави. Така че Фондът няма автоматично активиране. Тоест, ние трябва да изберем пътя, няма междинен път, в който някой започва да прави нещо, пък ние го догонваме в движение.: Трябва да изберем пътя, защото Фондът влиза и действа само в един случай, не във втория. Ако изберем втория, ще опишем какво се случва. Ако изберем първия, не можем да приемем втория, защото Фондът започва да действа само в хипотеза на отнет лиценз. Фондът встъпва в правата на депозантите и започва да действа. Но в случая държавата влиза също в тези права, а и в други права, и затова на нас ни трябва друг ред. Тоест, ако изберем втория вариант, не можем да действаме по първия.: Значи -ще слезем долу и ще кажем, че Фондът ще встъпи в правата си. Ясно е записано. Това е по- прозрачната процедура. Това е единият вариант. В другия политическите партии трябва да се съгласят да правим специален закон за банката. Кажете \"да\" или \"не\". Това е. Аз съм готов да обясня на народа долу, че 20 дни - да, но пък ще има процедура, ще има справедливост, ще има това, ще има онова. Ако ще има специален закон, рискът е за политическите партии.: Г-н Президент, предвид и препоръките на ................ и предвид на потенциалния вече риск за цялата система, ако се ограничим само до гарантираните по действащия закон до 100 хил. евро, ние сме склонни да споделим риска, който реално произтича от специалния закон, но това е по-малкото зло и по тази причина ще поемем нашата отговорност за специален закон, както го вижда и БНБ.: Г-н Президент, не съм упълномощен да взема окончателно решение. Трябва г-н Мерджанов да проведе бърз разговор и да видим какво решение да вземем. По-добре е да си дадем почивка, защото все пак това е доста стратегическо решение. По-добре е да пием едно кафе, защото пак казвам: ако кажем А, трябва да кажем и Б. Ще кажа още едно изречение. Вижте, моите уважения към Брюксел, може и да са прави, но на Брюксел им е лесно, защото те ни дават акъл, а ние си плащаме с нашите пари, защото проблемът си е наш. Но избирателите ще имат различни интереси. Аз отсега ви казвам, сигурен съм, че в парламентарната ни група ще има брожения. Казвам го неформално, длъжен съм обаче да го кажа, тъй като настройката на обществото, ето и г-н Борисов от два дни говори, той сега ще трябва да дава и други обяснения, това си е негова работа, но позицията на ГЕРБ беше една, сега е друга.: В случая ние казваме: позицията ни е такава, имаме препоръка от Европейската комисия, имаме гаранция, че бюджетът ще вдигне дефицита и дълга, над 100 хил. се плащат без лихви след доказване на данъчна и еди каква си годност... Да, и аз ще дам малко назад, обаче да гарантираме всичко това. Въпросът е какво ще извади правителството и какво ще каже. По отношение на закона пак мисля, че когато се нарича специален закон, е по-общо и няма да се измъкнем, ако след това има друга банка и да не им платим. И трябва да сме наясно, че ще стане опасен прецедент оттук нататък. И тези от градушката са готови да дойдат тук. И като кажем А за тази банка, трябва да знаем, че оттук нататък ще подкрепяме всяка друга банка. Защото и при нея ще е същата хипотеза. Малка, голяма, обаче може да повлече и друга. Давам 15-минутна почивка. Г-н Гечев, много Ви моля да консолидирате позицията и на Вашата политическа сила, защото пък стана ясно, че законодателни инициативи са възможни само в режим на консенсус в Народното събрание и да ни кажете за кой от двата варианта Вашата политическа партия застава. То затова е хубаво на тези консултации да идват тези, които могат да взимат решения.: Давам 15 минути почивка. (след почивката) Стигнахме до дилемата специален закон за КТБ или промени в няколко закона, които да търсят подобен ефект. Г-н Мерджанов, имате ли от Вашата политическа партия становище по тази тема, тъй като от другите две политически партии вече изразиха становища? Благодаря, г-н Президент. Аз по-скоро искам да изразя становище, че нас ни притеснява приемането на специален закон. Имаме доста различни мнения в парламентарната група, което се споделя от доста време насам, още повече, че и в този момент има вече най-различни интерпретации от това, което се случва тук. За нас основните принципи бяха, първо, да се изясни картината каква е и затова настоявахме и искахме възможно най-подробна информация за това от УС на БНБ. Второ, действително да се изпълни Законът за гарантиране на влоговете до 100 хил. евро. След това вече сме готови да обсъждаме някакви варианти на редукция или на стимулиране. Но така под един знаменател да бъдат поставени всички, това за нас е неприемливо. Благодаря.: Според мен това променя ситуацията коренно. Разбира се, не сме в изходна точка. Аз сега ще издиктувам другите точки след корекциите, които си позволих да направя. Надявам се да ги приемете и да считате, че отговарят на това, което говорихме, но да формулираме друго послание, т.е. че ще има пакет от законодателни инициативи, а не специален закон. Тоест, г-н Мерджанов, по-скоро Вие казвате, че тогава ще бъде спазено законодателството такова, каквото е по отношение на гарантирането на влоговете над 100 хил. евро, тъй като все пак липсва всякакво законодателство. Там поне трябва да има със сигурност законодателна инициатива също.: Ако има такава законодателна инициатива от правителството, сме готови да я обсъждаме и допълнително да се произнесем, но сега в момента не сме в състояние. РОСЕН ПЛЕВНЕЛИЕВ: Нека да формулирам досега какво съм записал и да стигнем до тази прословута точка, на която ще предложа друг вариант, ако сте съгласни. Но това ще направи сроковете по-неясни и няма да можем днес да съобщим, но има формат, в който тези срокове да се съобщят. Те могат да бъдат съобщени от правителството.Позволете ми да прочета към момента какво съм формулирал: Общественото доверие в банковата система е ключово условие за финансовата стабилност на страната и за функционирането на икономиката. На проведените днес консултации парламентарно представените политически сили и институциите, които участваха, се обединиха в необходимостта от предприемането на пакет от мерки, които българската държава следва да предприеме. (това повторение ще го оправим) По отношение на КТБ действията на институциите трябва да са подчинени на принципите на справедливостта и отговорността, на превенции и наказания (замених Вашата дума \"възмездие\", г-н Местан, ) и да работят за доверието на българските граждани. Ще бъде въведен механизъм, който прави ясно разделение и гарантира, че честният данъкоплатец и добросъвестният клиент на банката ще бъде защитен, независимо от размера на вложенията... (всички говорят едновременно): Според мен становището трябва да започне така: Ние, тези и тези, които участвахме тук, заявяваме, че не можем да изпълним ангажимента, заявен на съвещанието от 29 юни, че на 21-ви банката отваря и са гарантирани ... - това е коректното първо изречение. Ние всъщност днес казваме, че онова, което казахме на 29-ти, е лъжа. Разбира се, че е лъжа, защото припомнете си текста на общото становище - не на 29-ти, а на последващото. Нали ги бяхме гарантирали, нали банките отварят, нали всички теглят, че няма банкова криза, има криза на доверието, има криминални деяния, които ще бъдат преследвани. Всичко това отиде на кино.Вижте, ще изчета становището от предишните консултации. (прочита становището от 29-ти юни) Тук няма срок. Тук казахме, че банките ще продължат да работят в нормален режим, Валутният борд е непоклатим, курсът е 1.955, разполагаме с достатъчно резерви, средства и механизми, и т.н.: Г-н Президент, нито този формат, нито друг формат може да каже кога се отваря една банка в такава ситуация, освен по закон, който го прави, нито правителството, нито парламентът може да каже кога се отваря, кога се затваря.: Но имаше изявление. Това е в резултат на решение на конкретните политически сили за нашите действия. Още повече, че дори и утре да решим всичките пари да ги изсипем, пак не може да отвори на 21-ви поради чисто технологични причини.: Принципът, който се поставя под съмнение. До 100 хил. евро - да, а над 100 хил. евро разбирам, че колегите от БСП казват \"не\", нали така?: Преди да се изясни състоянието: Г-н Президент, начинът, по който ще бъде представено на публиката долу, е в наш общ интерес тук, а и си позволявам, тук има и други колеги преподаватели, които все пак общуват с аудитория - по никакъв начин ние не можем да кажем, че се събрахме днес, не се разбрахме, поради което минаваме на друг вариант. Това не бива да го прави никой. Ние сме се събрали, обсъдили сме тук нещата, потвърждаваме поетите ангажименти от еди кога си, но трябва да бъдем честни с хората, както и Вие споменахте в началото. Дали Вие ще споменете датата, дали БНБ, аз това не мога да кажа, но трябва да кажем на хората защо не се изпълнява датата 21-ви. Тя не е заради избора на специален или неспециален закон, а както вече установихме, това е поради други причини, нали така? Причината, че на 21-ви не се отваря, не е че не се приема специален закон.Необходими са допълнителни анализи, одиторите не са си свършили работата, искам да сме откровени с българските граждани и да не поднасям цифри и решения, за които не сме готови, защото такава е истината. Ние нямаме окончателните числа, за да сме сигурни какво правим, нали така, в този смисъл, а не че сме излъгали. Нищо не сме излъгали. Тоест, трябва да бъдем малко по-обтекаеми, с някакъв елемент на оптимизъм. Не можем да кажем: добър ден, ние ви излъгахме, и ще ви излъжем и втори път.: Нека да ви попитам конкретно още веднъж - Българската социалистическа партия съгласна ли е да вземем решение за гарантиране на влоговете над 100 хил. евро в режим на банкова тайна, както главният прокурор пожела, както политическите лидери посочиха в режим произход на доходите, пълно сваляне на данъчната тайна..., съгласни ли сте с такава формулировка, принцип, който ние вярваме, че е справедлив, или казвате: до 100 хил. евро и нищо повече? Защото преди 2 седмици ние казахме точно обратното - казахме хората да бъдат спокойни, но който желае, банките разполагат с необходимия ресурс.Аз ще ви предложа решение, ако сте съгласни. Като уточнение - тогава аз не съм бил тук, но в текста, който и аз прочетох, там не е казано, че ще се приеме нов закон. Всеки български гражданин би следвало да знае, че неговите доходи са защитени по действащото европейско законодателство до 100 хил. евро. Вие няма как да сте приели решение за гаранции, които ги няма в закона. Логично е, нали? Така че тук няма логическо противоречие. Имаме фундаментален проблем в оценката на ситуацията. Дайте да се разберем, г-н Президент, за протокола държа да заявя следното: Нашата теза от предишното съвещание е, че няма банкова криза. Днес ние сме в режим на ликвидация на една банка. В този смисъл възниква въпросът, дали ни е актуален ангажиментът да гарантираме влоговете на всички коректни данъкоплатци? И забележете, днес ние пак можем да потвърдим тезата, че няма банкова криза и че тази банка ще бъде ликвидирана. Не го ли кажем, нищо не сме казали днес. Не е заради банкова криза, а заради криминална вина.И когато става въпрос вече за това, че банката се ликвидира заради престъпления, и понеже ние сме допуснали това да се случи, ние трябва да носим своята отговорност и за гражданите. Тази отговорност се изразява в две неща: Първо, изпълняваме ангажимента си всички коректни данъкоплатци да получат неспекулативните си влогове там; Второ, онова, което вече сте писали - цялата мощ на държавата срещу извършителите на престъпление като превенция на риска; Трето, каквото можем, ще вземем от некоректните. Вие споменахте за 4 големи компании, които могат да покрият и целия риск, едва ли не. Така че това е истината. Ние трябва да потвърдим, че няма банкова криза. Иначе вече сме излъгали. Ако казваме, че нямаме банкова криза и заради криза ликвидираме една банка, кое е вярното? Така че, ако не се разберем за най-важното, значи че за нищо не сме се разбрали. Просто заявяваме отделни позиции и всеки си носи своята политическа отговорност. Аз само бих искал да обърна внимание - останах с чувството, че последния 1 час дебатите се фокусираха само и единствено върху влоговете на гражданите. Това решение засяга обаче и фирми, които, ако не се лъжа, бяха около ............ млрд., г-н Чобанов, със 70 хил. работни места. Само държавните са 70 хил. Разбира се, допускаме, че не всички от тях няма да издържат това изпитание, защото допускаме, че имат сметки и в други банки, но има и много частни фирми. Тоест, решението е много по-голямо, отколкото е само дебатът физически лица до 200 хил. или над 200 хил. лв.: Уважаеми г-н Президент, ако разрешите. За съжаление така, както виждам, ние вместо да си изпишем вежди, ще си извадим очите. Вече 4 часа това се получава. Съжалявам, но колегите от БСП, ДПС и АТАКА си бяха коалиция и си подкрепяха и правителството, и всичките решения и закони - и за Сметна палата, и за МВР, бетонираха си хора, и сега в последния момент ние, които би трябвало тук да сме най-недиалогичните на тази маса, и с право. Започвам да приемам как ще върнем назад нещата, как да обясним на хората... И накрая ще е много нелицеприятно да излезе, че ние с ДПС сме били за специален закон, а БСП да кажат: не, ние не сме били. Не е честно и не бива да се допуска, и не е справедливо. Дадох няколко варианта, не се приеха. За държавните предприятия, общинските или еди кои си, имам също предложения - с едно ПМС колкото са им парите, пращаш ги директно там, не ги пращаме през банката. А държавата после ще си събере парите от банката, защото тогава те ще я продават. И ако не може.: Кой каза, че не може?Със закон ще го направим.: Може да се промени законът, това е по-лесно да се промени. Така че по-добре е всеки да излезе и да си каже каквото има. Хубаво беше досега как се развиваха нещата с консенсус, но сега, като за това няма консенсус, какво повече да направим? Заключителни реплики. Министърът на финансите, заповядайте.: Благодаря, г-н Президент.Предупреждавам ви и ясно го казвам, ако излезем от тук, без да сме се разбрали нищо. Не ме гледай мен, аз ти искам оставката, а ти ме гледаш мен. Гледай към тези, които са те избирали.: Да, така е, Вие в случая заемате някаква друга позиция, така е, това не е към Вас. Трябва да се разберем по някакъв начин, защото това за държавните предприятия или за частично гарантиране на някои от средствата означава на всяко държавно предприятие да предоставим държавна помощ и то да мине през цялата схема за преструктуриране през Европейския съюз, което отнема много по-дълго време и така или иначе ще им затрудни работата.: Г-н Министър, този въпрос не е по същество.: Напротив, много е по същество, защото някои от тях няма да имат средствата, с които да оперират.: Идете и се съберете в парламента и се разберете по кой въпрос ще работите.: Но частично спасение не е възможно. Или спасяваме всички, или никой.: Как ще спасяваш държавната, а частните ще оставиш да фалират? Въпросът е или всички, или никой.: Г-н Мерджанов, все пак да формираме още две тези, които според мен са от историческа важност за България и за което всички вие днес постигнахте консенсус, за което аз съм впечатлен и признателен, и които може би сега са на път да бъдат унищожени поради някакво неразбиране. Вие се разбрахте и за това, че ще стартираме процедурата за влизане на България в единния банков надзорен механизъм на ЕС, което е първата стъпка към присъединяване на България към Европейския банков съюз. Това е нещо прекрасно, това е нещо историческо и то ще оттекне във всеки един от вашия електорат по възможно най-силния начин. Защото хората на последните избори гласуваха за повече Европа.Това нещо искате ли да отиде в дерето? Не разбирам, няма разбиране по най-съществения от всички тези въпроси. Практически или излизаме с консенсус от тази среща днес, която визира две големи теми, или не излизаме, разбирате ли? Ние не можем да кажем: ще стартираме процедура за Европейски банков механизъм, всички сме за това престъпленията да бъдат наказани с цялата строгост на закона, обаче няма да кажем на гражданите нищо по темата за това, което тях ги вълнува - именно техните пари. Как да не кажем и какво да кажем? Казваме, чебанката няма да отвори на 21-ви, не защото има някакви технически проблеми и т.н., а защото ние променяме желанието си да подкрепим всички вложители и банката отива в ликвидация. На 21-ви й изземат лиценза, влиза Фондът за гарантиране на влогове и банката започва да изплаща след 20 дни, до 100 хил.евро. Всички останали влогове - държавни, частни, на физически лица над 200 хил. не получават нищо, това е. И това трябва да го запишем, г-н Президент. Банката няма да отвори на 21-ви, повтарям, защото днес не постигнахме консенсус. Тя ще мине по сегашния законодателен ред в ликвидация, съобразно стъпките, които ще извърви БНБ и ще й отнеме лиценза, защото има основание да го отнеме. Това е.: Това поражда системни рискове, за които аз не съм готов да поема отговорност. Това е по-страшният риск за банковата система.: Г-н Президент, Европейският банков надзор няма нищо общо с нашето решение. Спокойно може да го обявите, защото той въобще не е обвързан с едното или другото решение. Второ, като казваме, че имаме резерви, все пак, уважаеми колеги, би трябвало да знаете, че над половината от българите нямат никакви депозити, г-н Президент, нула. И това е болшинството от българския народ. Ние трябва излезем, имам предвид Социалистическата партия, и да кажем, че тези, които нямат депозити, и тези, които са с по 600 лв. заплата, ще поемат изплащането на българските граждани, които плуват в по 30-40 млн. лв. Такава е истината. Как ще го \"продадем\" това в най-добрия смисъл на думата на българската общественост? Защото това ще ни питат веднага, ще ни разкъсат следващите дни.: Истината трябва да я кажем на българските граждани, че вследствие на това решение те ще поемат изплащането на над ........ млрд. на тези, които имат гарантирани влогове. МЕНДА СТОЯНОВА: Тези банковите да си гледат работата.: Не, никой няма да си гледа работата, всичко е по закон. Така че българските граждани, проф. Гечев, които всички защитаваме, те ще поемат сериозен удар, без никаква възможност за възвращаемост. Ако банката беше одържавена по този ред, то е за възвращаемост към бюджета. Има шанс нещо да се случи. Сега .......... млрд. са минус. Аз не разбрах как така? Ще видите как е, като се реализира.: Г-н Президент, 4 часа това нещо го дъвкахме. След като отговорите бяха \"да\", \"не\", да\", \"не\", всички ние си поемаме отговорността за това, което сме решили, и аз не виждам смисъл след това само да се спекулира. То и без това се спекулира толкова много. Щом социалистическата партия казва така, значи тя си знае. После, ако се разпадне банковата система, тогава всички ще станем равни и ще се върнем в ...: То така е най-удобно - Социалистическата партия да е виновна за всеки един банков разпад. А кой да е виновен?: Защото на всички наши изисквания и апели да се предостави информация, тук този въпрос се подминава - и за структурата на кредитите, и за банковите досиета, никаква информация.: Е не, ГЕРБ да е виновен? Виждате ли колко е лошо? А аз като искам от 4 месеца от ........, от ...... информация, от колегата Орешарски, не ми дават никаква информация. Виждате ли колко е лошо, неприятна работа. Прав сте. Въпрос към банката и към всички - имаме ли опция да удължим срока на законно основание? Имаме основание да помислим за едно удължаване с мотив, че все още не е установено над 60% какво става. Когато се предлагаше този срок, спомням си, че те даже предпочитаха с една седмица по-къс срок. Защото преценката по този въпрос не е нито на БСП, нито на ДПС, нито на ГЕРБ. Установяването на имуществото на пасиви и активи, одити, не знам си какво, си е ангажимент, независимо дали ще се върви към оздравяване или към ликвидация, независимо от пътищата. На тази банка оздравяване?: Законът така предписва, но квесторите да кажат, че не може да се оздрави, да дойдат и да напишат: тази банка не подлежи на оздравяване, отиваме към ликвидация. Те така ще направят: подлежи - отваряме, не подлежи - отиваме към ликвидация.: Ето, и ти го казваш, опции. Но това е политическото.: Добре, тогава теоретично. Днес да напишат, че не подлежи и да вървим към ликвидация и да прилагаме тези закони, да покриваме и да мислим вече как нагоре покриваме до 100 хил. евро, банкова тайна и т.н.: Моля за заключителни изявления.: Г-н Президент, все пак Вие направихте огромни усилия. Аз мисля, че най-добронамерено е всеки да си каже мнението. Не намерихме консенсус. Все пак има още една седмица. Ако колегите от БСП и ДПС, АТАКА, както добре се подкрепяха една година, да намерят общ език. Ние сме на линия, можем да подкрепим или да не подкрепим, ако има някакво разумно предложение. Все пак те си имат форма на разговори, които явно добре владеят през последната година, да извикат премиера, финансовия, икономическия, всякакви министри, председателя и в края на краищата да вземат някакво решение. Както се казва, 10 гласа винаги ще им дам, ако намерят някакво решение, но да има и някакъв здрав разум. Въпросът е да им оставим още малко време, ако случайно пък се разберат по някоя от темите. Иначе, повтарям, страхувам се, че утре може да излезе, че ние пак сме виновни за нещо. Не искам и затова съм забранил на моите експерти да се занимават повече с това, за да не се злоупотребява. Не можете да ме упрекнете, бях максимално добронамерен, с изключение към г-н Искров, но то пак е приятелско, защото в тази ситуация все пак някой трябва да поеме отговорност, така както аз си дадох оставката, сиреч, дал съм пример как става това и не е нито толкова страшно, напротив, отдъхваш си и можеш спокойно да живееш. Благодаря.: Г-н Борисов, ние благодарим за тази загриженост. С нашите партньори и колеги от ДПС ще се опитаме най-малкото да намерим един такъв модул на размишления. Само искам да помоля да не се заплашваме със системни рискове, защото най-малкото моята политическа сила е водела поведение на съзнателна политика в това отношение. Това нали не е към нас, ние не сме заплашвали?: Това е към всички. Ние с нищо не плашим, само искаме да кажат колко е дефицитът. Не ви плашим, пази Боже, само казваме, че в края на краищата ние сме най-малко виновни, ако има такива.: Г-н Мерджанов, а съгласни ли сте със съществуващото законодателство, такова, каквото е към момента?: Аз не виждам някой около тази маса, който да не е съгласен със съществуващото законодателство и да не споделя принципа, че то трябва да се приложи в случая. Ние нямаме друг избор.: Можем ли да обявим това?: Разбира се. Благодаря, г-н Президент. Не е нужно да се заплашваме със системни рискове. Системният риск от тази минута е факт. Ние сме изправени пред избор - да ликвидираме банката, защото да говорим Фондът да влезе в сила за гарантиране на влоговете означава да сме в режим на ликвидация на банка по закон, или със специален закон, по механизмите, които бяха обяснени, всъщност да не създаваме усещане за банкова криза или да не вървим към ликвидация на банката. Практически не се ликвидира банката при този подход чрез специалния закон, нали така? Това е ясен знак, че става въпрос за проблеми от криминално естество от една отделна банка и по тази причина всички български граждани са спокойни - говорим за коректните данъкоплатци. Паралелно с този подход ние поемаме ангажимент за радикално подобряване на банковия надзор, който ще завърши с акта на присъединяването ни към Европейската система за банков надзор, но вече във връзка с това, а не самоцелно да изваждаме от контекста.Големият проблем сега е дали на 21-ви или кога гражданите ще могат да си теглят парите. И ние им даваме утешителното: ще влезем в Европейската система за банков надзор. Ако това е новината от това заседание след 5 часа, аз не искам да бъда част от тази добра новина. Априори казвам, че съм съгласен да влезем, но не искам да нося и отговорност за евентуална ескалация на напрежение и за реална банкова криза в резултат на послания от това заседание, че банката върви към ликвидация и са гарантирани само влогове до 100 хил. евро. Не искам да имам нищо общо с това, поради което ще заявим коректно позицията си по този въпрос и ще кажем, че не сме постигнали съгласие.Нека негативите от подхода да са наши. Ние ще поемем тези негативи. Ще кажем на обществото за какво сме се застъпили и защо не сме стигнали до общо съгласие. По въпроса конкретно за тази тема, моля да не си играем на политически формати и на пришиване, защото казусът вече би трябвало да е осмислен като надпартиен. Мисля, че приключихме. Един последен въпрос от мен от гледна точка на действия, свързани с правителството - еврофондовете. Вицепремиерът е тук, няма време да дебатираме, но чуйте една моя теза и кажете \"да\" или \"не\", дали сте съгласни, която аз ще намеря начин да я направя публична. Европейските фондове за България са генератор на икономическото развитие и предпоставка за модернизацията на страната. До 2015 г. България трябва да усвои близо 3 млрд. евро. Временно има проблем при усвояването на средствата по две от програмите. Основни бенефициенти са българските общини. В бюджетите да 2014-2015 г. ще бъдат предвидени необходимите средства, за да се гарантира усвояването на еврофондовете, а бенефициентите да бъдат подпомогнати и мотивирани, за да ускорят процеса.Идеята ми беше днес да си поговорим малко и да изпратим силно послание към бенефициентите по отношение на еврофондовете, актуализирането на бюджета на Здравната каса. Да или не, очевидно по това няма да се обясняваме вече повече тук. И това, което държа, искам да го чуете от мен като финални думи от гледна точка на служебното правителство, за което ще нося цялата отговорност - ще се наложи да имаме законодателна инициатива, която да развърже ръцете на служебното правителство, защото аз не мога да кажа какво ще стане утре, с оглед на това, което току-що се случи тук, но ще наблюдавам внимателно нещата.Предполагам, че сакралната дата 21-ви ще ни даде повече яснота, но със сигурност искам да ви информирам, че до срока на действие на това НС аз ще разчитам, ще очаквам, ще моля и ще се надявам на коректно отношение към служебното правителство, ако трябва да се увеличава дефицитът, ако трябва да се увеличи максималният размер на държавния дълг, и ако трябва, да се даде съгласие на служебното правителство да сключва договори за държавни заеми, както и да се разреши на служебното правителство да влезе допълнителен ресурс, да влее при необходимост във Фонда за гарантиране на банковите депозити, защото иначе хаосът може да бъде тотален.: Този въпрос е безспорен.: Да, той е безспорен. Информирам ви, разчитам на вашата подкрепа.: Г-н Президент, аз изразявам готовност в близките дни да Ви информираме с финансовия министър и вицепремиера по всичките въпроси, които изброихте преди малко, и съответно да видим какви действия са необходими, с оглед на \"плавното преминаване на три правителства в рамките на 6 месеца, което е наистина изпитание и трябва да има пределна яснота. Г-н Президент, от това, което чух, бих препоръчал да избегнем гаранционният фонд по някакъв начин и ще ви кажа защо. Ако Вие заявите от наше име, че ще се осигурят колкото е необходимо пари от гаранционните фондове, след като обявяваме, че 2- та млрд. ще служат за обезпечение по банката, която отива в ликвидация, това може да наведе на мисълта, че се готвят други банки за ликвидация, което не е добро послание. Просто да го артикулираме по различен начин, тъй като така звучи недобре. Това ще отпадне, но така или иначе ще се даде съгласие на служебното правителство да сключва договори за държавни заеми за подпомагане, без да посочваме конкретно фонда. Г-н Костов, заключителни думи. ДИМИТЪР КОСТОВ: Фондът има ......... млрд. Сумата на гарантираните влогове е .......... млрд. Тоест, ако не се каже, че ги има този ......... млрд, се създава суматоха. Аз не разбирам съображенията на г-н Гечев какво има да не се казва. Напротив, трябва да се каже и то ясно и отчетливо.Да се каже ......., а не колкото е необходимо и до безкрай. Добре, аз разбрах, че за това става дума, да се каже точно. Може да е ..........., откъде да го знам. (всички говорят едновременно): Искам да обобщя окончателно, преди да приключим днешните консултации. Г-жо Цачева, заповядайте. С оглед на настоящата пленарна програма, очаква ли се актуализация на бюджета на Здравната каса и на държавния бюджет, защото още миналата седмица влязохме на аванс с уговорката, че това ще се случи? Имаме заявена позиция. Ако няма да има такива актуализации, да си честитим последния работен ден на парламента в петъка, който изтече.: Дами и господа, да, ще има актуализация, въпросът е обаче оттук нататък как се вмества точно тя, и какъв е размерът на самата актуализация. Ако заявите, че има актуализация, ние си гледаме другите точки, ходим си на работа и чакаме, за да не ви извиваме ръцете утре в 2 ч., например. Или внасяш или не. Като ми кажете и като поемете ангажимент, че това ще се случи. Може да е петък, може да е вторник, не издребняваме, с една дума, зависи от вас.: Добре, но какво ще включи тази актуализация, която предвиждате?: На бюджета на касата сме абсолютно готови да инициираме актуализация, както и на необходимия размер на дълга, който се налага, в зависимост от решенията, в смисъл за Фонда за гарантиране на влоговете и т.н. И вече като се внесе в парламента, ако той не е съгласен, това може да се повиши, може всичко да стане, в смисъл както се дискутира, но ще има, да, така е.: Благодаря на всички за днешните консултации. Само да кажа, че долу има медии, всеки един от вас, разбира се, парламентарно представени политически сили, може да представи своята позиция на днешните консултации. Аз ще си позволя, след като вие сте изговорили вашите собствени позиции, да сляза долу и да се опитам поне няколко консенсусни теми да формирам от гледна точка на Европейския банков надзор и т.н., за да може все пак да има и позитивно послание. Важно е. Малко повече спокойствие. И, разбира се, също така правителството по отношение актуализацията на бюджета на НЗОК е готово да направи инициатива, че българските власти ще стартират процедура за влизане в Единния банков съвет, че европейският банков орган ще оцени ефективността на надзора и тази процедура, искате или не искате, служебното правителство ще я стартира. Аз ви го обещавам. За останалото оставате различни в посланията си. Надяваме се народът да ви разбере и да ни прости на всички нас за това, че не постигнахме консенсус. Успех!", "date": "2017.07.07", "title": "Дупка значи яма (пълен текст на втората стенограма от среща при президента за КТБ )"}
{"url": "http://www.dnevnik.bg/sport/2017/07/07/3003505_kitel_napravi_hettrik_ot_pobedi_i_obleche_zelenata/", "text": "Състезателят на \"Етикс - Куикстеп\" Марсел Кител затвърди доминацията си в спринтовете и спечели втора поредна и общо трета етапна победа в тазгодишния \"Тур дьо Франс\".Благодарение на успеха в днешния седми етап германският колоездач свали зелената фланелка от гърба на французина Арно Демар. Кител събра 197 точки и поведе със 17 пред представителя на домакините, който се класира едва 11-и.За разлика от предишните си две победи, Кител спечели далеч по-драматично днес. Той пресече финалната линия рамо до рамо с норвежеца Едвалд Боасон Хаген и спорът за първото място трябваше да бъде разрешен от фотофиниш.Кител следваше през цялото време състезателя на \"Дайменшън дата\", който получи много добро извеждане и потегли мощно към първото място. Германецът обаче отново показа, че в момента е с класа над останалите чисти спринтьори в колоната. Той намери място в дясната част на трасето и със страхотно ускорение в последните 70 метра успя да отмъкне победата изпод носа на Боасон Хаген.\"Когато влязох в завоя, си мислех, че остават 200 метра, а всъщност се оказа, че са 120 метра. За щастие обаче вдясно се отвори пролука и хвърлих всички сили да задмина Едвалд. Когато пресякох финала, настина нямах никаква представа дали съм спечелил или не\", каза Кител след финала.Майкъл Матюс от \"Сънуеб\" завърши трети днес и запазва третата позиция в битката за зелената фланелка с актив от 123 точки. Грайпел, който днес финишира едва девети, е на четвърто място със 110 точки, следван от Александър Кристоф със 102.Кител записа дванадесета етапна победа при петото си участие в Обиколката на Франция и се изравни със сънародника си Ерик Цабел, който досега беше едноличен германски рекордьор по спечелени етапи в Тура. Двамата имат с един успех повече от Андре Грайпел.\"Да имам 12 победи в Тура е невероятно постижение. Намирам се в отлична форма и съм много, много щастлив. Извеждането също беше страхотно\", каза още Кител, който измина 213.5-километровата отсечка от Троа до Нюи Сен Жорж за 5.03:18 часа.Етапът се разви напълно според очакванията. Още в самото началото се откъсна група от четирима - Мануеле Мори (ОАЕ), Йоан Жене (\"Директ енерджи\"), Дилан ван Баарле (\"Канондейл\") и Максим Буе (\"Фортунео - Оскаро\").Основната група обаче изцяло контролираше етапа и позволина откъсналата се група да натрупа максимална преднина от 3:40 минути.Жене пръв се отказа, когато колоната се доближи на 20-ина секунди, а 7.5 километра преди финала и останалите бяха прихванати. Ван Баарле получи наградата за най-активен състезател в етапа.В челото на генералното класиране очаквано не настъпиха промени след днешната изцяло равнинна отсечка.Трикратният шампион Крис Фрум има аванс от 12 секунди пред съотборника си в \"Скай\" Герант Томас, а Фабио Ару е трети с пасив от 14 секунди.Дан Мартин заема четвъртата позиция на 25 секунди зад лидера, а след ирландеца се нареждат Ричи Порт (+39 сек.), Саймън Йейтс (+43 сек.), Ромен Барде (+48 сек.), Алберто Контадор (+52 сек.) и Найро Кинтана (+54 сек.). Рафал Майка затваря топ 10 с пасив от 1:01 мин.В събота предстои доста по-труден етап, определян като един от най-красивите в тазгодишната обиколка. Той е с дължина 187.5 км и има три височини - една от трета, една от втора и една от първа категория. Последното и най-трудно изкачване е дълго 11.7 км и е със среден наклон 6.4%. След преодоляването му идват последните 10 км от етапа, които са равнинни.Отсечката ще даде отлична възможност на състезател от откъснала се група да спечели. Заради равнинните финални километри и с оглед изключително тежкия девети етап в неделя не се очакват разлики между претендентите за генералното класиране.", "date": "2017.07.07", "title": "Кител направи хеттрик от победи и облече зелената фланелка в \"Тур дьо Франс\""}
{"url": "http://www.dnevnik.bg/intervju/2017/07/07/3001867_deiv_egurs_pisatel_purvorodniiat_griah_na_internet_e/", "text": "Множеството му документални и художествени книги са номинирани за престижни американски награди, а поредицата му \"Глас на свидетел\" - разкази на хора, преживели кризисни исторически събития - за награда за човешки права. Част от творбите му са екранизирани от режисьори като Том Тиквер, Спайк Джоунз и Мат Деймън. Още преди това Егърс основава журнала \"Максуийнийс\", превърнал се в марка и мини издателска империя, обявен за една от най-иновативните медийни компании на 2012 г. редом с \"Туитър\" и \"Редит\". Дейв Егърс няма интернет в къщи, а по телевизията не се е появявал от 12 години. Но не защото вещае медийния апокалипсис - просто вярва в доброто старо общуване лице в лице.- Всичко, свързано с изборите беше шок за повечето от нас и още не сме се съвзели от него. Няма такъв прецедент - нито президент (Тръмп не знае разликата между двете думи, бърка ги като ги пише). Не очаквах закриването на фабрики да бъде толкова централна част от платформата му. Всъщност много мои познати в този бранш гледаха оптимистично на тези обещания, част от разумните икономисти смятаха, че ако създаде подходящ бизнес климат и инвестира в инфраструктура, от него би могло да излезе и нещо добро. Аз смятах и още смятам, че избирането му е катастрофа. Но истински изненадващото е, че той още не е направил нищо положително - дори за онези, които го избраха.Алън Клей, моят герой от \"Холограма на краля\", вероятно би бил един от ранните симпатизанти на Тръмп. Смятам, че тези хора ще бъдат много разочаровани.- Започнах \"Кръгът\" с мисълта, че досега собствениците на технологичните гиганти засега сравнително безобидни хора - не са използвали огромните си бази данни, за да преследват противниците си, въпреки че концентрацията на власт в ръцете им изглежа абсолютна. Представих си една компания, която не само поглъща всички останали, но е управлявана от отмъстителен човек. От някой като Рупърт Мърдок или Доналд Тръмп.Те имат огромна власт да противодействат на политиките на Тръмп. И редовно се срещат с него, макар че някои, като Илън Мъск, да решиха, че повече не искат да са част от съвета на бизнес лидерите му.В сравнение с Тръмп повечето от тези хора са гиганти на мисълта. Те са идеалистично настроени, макар и понякога заблудени. Важното е, че се борят за имигрантите, защото разчитат на труда на талантливи програмисти от целия свят.- Мисля, че още сме във фазата на експеримента. \"Фейсбук\" е едва на 10 години. Усещаме, че не контролираме дигиталната си идентичност и всеки се опитва да се справи с това по свой начин. В Италия ми предстои среща с депутата Стефано Куинтерели, който разработва Проектозакон за правата на дигиталния гражданин - Италия ще е първа в това отношение, доколкото знам. Германия също е напред, но Щатите - не.Липсва полето дигиталната етика, каквото според мен трябва да има, както във всички други сфери и професии със съществено влияние. Трябва да има етична рамка и орган, който да упражнява саморегулация. В това отношение сме още в Дивия запад, всеки ползва на собствена отговорност. Трябва да бъдем образовани потребители и най-малкото да предпазим децата. Впрочем неслучайно Snapchat  е толкова популярно сред младежите - мисля, че новото поколение е много по-осъзнато от гледна точка на личната си информация.- Никога не съм имал профили и нямам интернет вкъщи. Ползвам обществената библиотека - отивам, свършвам си работата и се прибирам.- Не е протест в никакъв случай. Ако машината, на която работя, постоянно пищи и мига от съобщения, за мен е невъзможно да пиша. Това е все едно да работиш на цирковия манеж или на средата на оживено кръстовище. Компютърът, на който пиша, е офлайн. Така, както хората разполагат с офис, за да работят. И както се е писало винаги - в уединение.- Разбира се, че е най-доброто време. Написването на книгата, предпечата, разпространението - мога да направя всичко от един компютър в гаража. И го правя. Да, списанията се борят, но книгите са си много добре. И влизането на книжния пазар е много демократизирано и егалитарно. Колкото до списанието на McSweeney's, ние не печатаме реклами, така че разчитаме изцяло на абонамент и продажби. Абонаментът е най-добрия модел, с предвидими доходи за издателя и без зависимости от капризния рекламен пазар. Ако хората смятат, че новините и свободната преса са им ценни, най-добре би било да се абонират.Това, което в Силициевата долина отдавна се опитват да разработят, са микрозаплащанията за конкретни текстове - например отварям твой текст и ти получаваш 1 цент за това. Неголяма сума за мен, но достатъчна, ако читателите сме много. Това би преобърнало всичко.- Няма как да стане по-зле... Винаги ще има видеоклипове с котки, но има и хора, които искат четат качествена журналистика. Освен това няма лошо хората да свикнат да плащат за котки. Първородният грях на интернет е убеждението, че всичко в него трябва да бъде безплатно. Това е по цитат на Стюарт Бранд, издател на списанието Whole Earth Catalog, който казва, че \"информацията иска да бъде свободна\". Но не всичко в интернет трябва да е безплатно. Това създава много проблеми днес.Мисля, че е необходимо сериозно образование по медийна грамотност - какво е факт, как се правят новините, защо не можеш да напишеш домашното си по \"Уикипедия\".- Майка ми беше учител, много от колегите ми от университета също станаха учители. От тях разбрах, че сериозен процент от учениците в Сан Франциско са от испаноговорящи семейства, за които английският е втори език. Недоброто познаване на eзика, на който се преподава, ги обрича да са винаги по-назад. С 826 Valencia събрахме армия от доброволци - журналисти, писатели, преподаватели, които провеждат индивидуални занятия с тях. Целта първо беше да им помогнем с езика, но после се разрасна - творческо писане, издаване на книги с техните съчинения, на техни вестници и списания... Днес тези места са по-важни отвсякога, защото са сред малкото, където тези деца, нарочени за врагове, се чувстват приети. Мнозина от тях живеят под страх от депортация.- Най-добрият начин да разбереш сложни ситуации е през очите на хората, които са ги живели. \"Глас на свидетел\" започна от командировката ми в Южен Судан като журналист, където интервюирах жени, живели в робство през гражданската война. Не беше особено популярна тема и сметнах, че най-добрият начин да се поднесе и да предизвика емпатия, е да им дам думата от началото до края. Има много онеправдани и стигматизирани малцинства. Втората книга бе за затворници, прекарали дълги години в очакване на изпълнение на смъртни присъди, но оказали се невинни.Смятам, че разказването на истории е от съществено значение за създаването на по-осъзнат и съпричастен свят. Особено в ранна възраст - книгите от поредицата са насочени към ученици в гимназии и университети. Учим ги и да записват устни истории, да ги откриват и слушат, да не ги подминават на улицата. Така че не е е само разказването - Дейв Исей, който също се занимава с устна история казва, че слушането е акт на любов. Особено за онези, които рядко имат думата.", "date": "2017.07.07", "title": "Дейв Егърс, писател: Първородният грях на интернет е убеждението, че всичко трябва да бъде безплатно"}
{"url": "http://www.dnevnik.bg/sport/2017/07/07/3003500_ludogorec_smeni_makron_s_umbro/", "text": "Футболният шампион \"Лудогорец\" смени доставчика си на екипировка. Клубът от Разград подписа договор за две години с \"Умбро\". Английската фирма ще смени италианския доставчик \"Макрон\", чиито екипи отборът носеше в последните три сезона.\"Лудогорец\" представи днес новите си екипи. Основният е изцяло в зелено, първият резервен изцяло в бяло, а вторият резервен - изцяло в сиво. Цветовете на трите вратарски екипа са синьо, лилаво и жълто.\"В момента стотици отбори от Европа, Латинска Америка, Азия и Африка играят с \"Умбро\". Най-популярните сред тях са английските \"Евертън\" и \"Уест хем, холандският гранд и носител на КЕШ ПСВ (Айндховен), бразилските \"Гремио\" и \"Крузейро\", както и аржентинският \"Велес Сарсфийлд\", похвалиха се от клуба.\"Лудогорец\" ще направи дебют с новия екип на \"Умбро\" при гостуването на \"Жалгирис\" във втория квалификационен кръг на Шампионската лига. Мачът е в сряда от 21.45 ч. във Вилнюс.", "date": "2017.07.07", "title": "\"Лудогорец\" смени \"Макрон\" с \"Умбро\""}
{"url": "http://www.dnevnik.bg/bulgaria/2017/07/07/3001897_pravoslavnite_hristiiani_pochitat_sveta_nedelia/", "text": "Православната църква днес чества Света великомъченица Неделя, родена с името Кириакия.Света великомъченица Кириакия е родена в Мала Азия, вероятно в Никомидия, през 3 век, по време на управлението на император Диоклетиан, известно с жестоките гонения срещу християните. Родителите ѝ са християни и Неделя от малка е възпитавана във вярата. Съвсем млада тя решава да посвети живота си на Бог, а когато пораснала, отказвала всички предложения за брак с думите, че се е сгодила за Христос. Един от кандидатите, обиден от отказа ѝ, известил императора, че семейството на Неделя изповядва християнството. Така родителите ѝ били заточени, а тя - подложена на жестоки мъчения. В тъмницата обаче раните на Неделя заздравявали. Тя била осъдена на смърт с посичане, но починала на 7 юли 289 г., без присъдата да бъде изпълнена, след като се помолила на лобното си място.Света великомъченица Неделя е една от най-почитаните от българите светици. През 12-13 век, по време на управлението на Асеневци, мощите ѝ са пренесени в старата българската столица Търново. Патриарх Евтимий, който е автор на житието ѝ, превежда нейното име Кириакия на български - Неделя. Така се поставя и традицията гръцките имена да се превеждат на български.7 юли е и храмов празник на столичната митрополитска катедрала \"Света Неделя\". Днес българският патриарх Неофит ще оглави празничната света литургия в катедралния храм.", "date": "2017.07.07", "title": "Православните християни почитат Света Неделя"}
{"url": "http://www.dnevnik.bg/sviat/2017/07/07/3001199_sreshtata_na_g-20_-_dva_dni_za_da_se_reshat_svetovnite/", "text": "Това питат Андреас Ландвер и Андре Щал от германската информационна агенция DPA. Според тях е почти сигурно, че за германския канцлер Ангела Меркел ще е трудно да прекара програмата си в края на тази седмица в Хамбург.В центъра на вниманието ще бъде първата срещата между президента на САЩ Доналд Тръмп и президента на Руската федерация Владимир Путин откакто американският държавен глава встъпи в длъжност през януари. Тръмп няколко пъти ясно е заявявал желанието си за възстановяване на приятелски отношения между двете страни – нещо, което и Путин е казвал, че иска. Отношенията им обаче са помрачени както от разследването на руската намеса в изборите на САЩ, така и от продължаващите кризи в Сирия и Украйна.Русия и САЩ ще търсят сближаване на позиции за конфликтите в Сирия и Украйна. Възможно е също да се обсъдят войната срещу \"Ислямска държава\" и ракетната и ядрената програми на Северна Корея. Правителствтото на САЩ иска Пекин да засили натиска върху Пхенян, но започва да се повтаря и да не пердлага алтернативи. През последните години Северна Корея значително усили разработването на ракетната си програма в разрез с можество резолюции на Съвета за сигурност на ООН. Скоро се очаква страната да направи и нов ядрен опит. Президентът Тръмп не е изключил военна намеса, в отговор на която обаче може да последва унищожително нападение над столицата на Южна Корея Сеул. Както Китай, така и Южна Корея са членове на Г-20 и лидерите им ще присъстват в Хамбург.Вероятно да, при положение, че две от замесените страни – Турция и Саудитска Арабия – ще присъстват на срещата на върха. Саудитският крал Салман отказа да участва, но турският президент Реджеп Тайип Ердоган пристига и е възможно да се срещне с министър Ибрахим ал-Асаф, ръководител на саудитската делегация, за да търсят решение на кризата в Персийския залив. Заедно с други арабски страни, Саудитска Арабия обвини лидерите на Катар в подкрепа на екстремизъм и изолира страната. Турция подкрепя Катар, която отрече обвиненията.След като Тръмп обяви, че САЩ ще се оттеглят от Парижкото споразумение за климата, изглежда президентът не е спечелил съюзници за политиката си. Очаква се другите страни да потвърдят отдадеността си на целите на споразумението, но предстои да се види тонът на тези изявления.Г-7 успяха да убедят Тръмп да подкрепи тяхната позиция в полза на свободната търговия и против протекционизма през май. Това обаче не означава, че са изключени търговски бариери и наказания от страна на Вашингтон спрямо търговски партньори, които САЩ счита за нечестни.САЩ обвиняват производителите на стомана в дъмпинг и продължават да критикуват правилата на Световната търговска организация, които осъждат, но не забраняват практиката. Главната цел в случая са китайските производители на стомана, от чиито практики не е доволен и Европейският съюз. Министърът на търговията на САЩ Уилбър Рос наскоро обяви, че страната твърдо ще се противопостави на дъмпинга. Европейският съюз се притеснява това да не доведе до наказателни митнически тарифи върху вноса в САЩ.Домакинът Германия търси подкрепа за засилването на световната търговия, и преди всичко за намаляването на растящите дългове, което да доведе до по-стабилни финансови пазари и повече реални инвестиции. Мерки срещу избягването на данъци от международни компании и по-добра регулация на т.нар. сенчест банков сектор от дълго време са между германските приоритети. Берлин иска да намали и рисковете във финансовия сектор, произлизащи от новите технологии.Хуманитарните организации продължават да се опитват да повлияят на световните лидери, след като през май страните от Г-7 отказаха да обещаят допълнителни средства за държавите, в които има масов глад, включително Южен Судан, Йемен, Нигерия и Сомалия. Според организациите около 30 милиона души са застрашени и Г-20 следва да помогнат. След призив от ООН за 6.3 милиарда долара са събрани 35% от тях. Германия цели да убеди партньорите си от Г-20 да инвестират повече в Африка с инициативата \"Договор с Африка\" ().Не се очаква нещо ново. Преди срещата на Г-7 през май Тръмп блокира италианско предложение, подчертаещо позитивните страни на миграцията. Организации, които се занимават с подпомагането на бежанци, целят Г-20 да обърнат внимание на преимуществата, които могат да извлекат от приемането на бежанци, а не само на рисковете.Епидемията от ебола показа, че здравните системи трябва да се укрепят, за да могат да предотвратят разпространението на опасни патогени. Трябва да се преосмислят начините за употреба на антибиотици, както и да се увеличи изследването на нарастващата резистентност на бактерии към антибиотиците, които вече са в употреба.", "date": "2017.07.07", "title": "Срещата на Г-20 - два дни, за да се решат световните кризи"}
{"url": "http://www.dnevnik.bg/sviat/2017/07/07/3002079_putin_i_trump_se_sreshtat_sled_meseci_na_slojna_vruzka/", "text": "След конкурса \"Мис Вселена\" в Москва през 2013 г. Доналд Тръмп поне девет пъти е заявявал, че е говорил или  с руския президент Владимир Путин. Миналото лято обаче, като кандидат-президент, той обясни: \"Не знам кой е Путин. Веднъж каза хубаво нещо за мен. Каза, че съм гений. Казах \"благодаря\" във вестника и това беше. Не съм го срещал.\"Ако това твърдение отговаря на истината, в Хамбург президентите на САЩ и Русия ще се срещнат за първи път в живота си. Според графика за срещите на Путин те ще седнат на масата в 16.45 ч. българско време и ще останат заедно около час и петнайсет минути.През последните месеци Путин и Тръмп често се споменаваха взаимно - от похвали по време на американската предизборна кампания, до предпазливи надежди, че ще се спогодят (Тръмп допусна, че това може и да не се случи) и тревожни изказвания като това на Путин, че , откакто новият президент влезе в Белия дом. Самата кампания на Тръмп премина с обещание, че връзките с Москва ще се \"нормализират\". Над отношенията им тегнат сенките на конфликтите в Украйна и Сирия, но и на предполагаемата руска намеса в миналогодишните президентски избори, както и  за връзки на лица от екипа на  с Русия.Форматът на срещата, която се случва при първия неизбежен повод двамата да застанат лице в лице -  - се промени няколко пъти, от кратко беседване в кулоарите през \"пълноценна отделна от Г-20 среща\" до двустранен разговор с делегации.Последната американско-руска двустранна среща беше през 2015 г. между Путин и президента Барак Обама. Тя започна с неловко ръкостискане и завърши с напредък по жестоката , отбелязва \"Асошиейтед прес\". Тази среща през 2015 г. - първата от две години - включваше 90-минутен разговор в централата на ООН. Путин и американски служители казаха по-късно, че двамата лидери са постигнали напредък по въпроси, свързани със Сирия, които бяха обтегнали техните и без това напрегнати отношения. Връзките им обаче никога не стигнаха тези от първите мандати на Путин и тогавашния му американски колега Джордж Буш Младши. След запознанството си с Путин Буш обяви, че погледнал в очите на руския президент и видял душата му.\"Дневник\" обобщава най-големите \"неизвестни\" в срещата.Първоначално от екипа на Тръмп обявиха, че няма да има конкретен дневен ред на срещата и президентът ще говори \"за каквото иска\". Това породи спекулации в американските медии, че държавният глава ще отиде, без да знае какво точно да каже - за разлика от Путин, който \"винаги отива подготвен\". В четвъртък обаче служители на Белия дом казаха за Си Ен Ен, че Тръмп планира да се фокусира върху Сирия и Украйна. В екипа на Тръмп за националната сигурност не очакват предполагаемата руска намеса в изборите да е важна тема на разговор. От друга страна Путин, излагайки позиции за търговията и климата, противоположни на споделяните от американския му колега, ден преди срещата, се опитва да насочи разговорите в тази посока, смятат някои анализатори.С новото изстрелване на балистична ракета с обсег до Аляска обаче  като потенциална тема, въпреки че не се споменава. В четвъртък Русия блокира резолюция срещу Пхенян в Съвета за сигурност на ООН заради несъгласие как трябва да се нарича изстреляната ракета.Все още не е известно дали Белият дом наистина е изготвил \"списък с отстъпки\", които Тръмп да предложи на руския си колега - включително да върне на Москва дипломатическите имоти, които бяха иззети заради предполагаемата руска намеса в американските избори. Неизвестно е и дали, ако списъкът наистина съществува, той включва идеята Вашингтон да допусне оставане на Башар Асад на власт в Сирия и да се съсредоточи само върху борбата с \"Ислямска държава\", както . Източници на изданието твърдят, че предложението вече е обсъдено от американския държавен секретар Рекс Тилърсън и генералния секретар на ООН Антонио Гутериш.При посещението си във Варшава Тръмп, който месеци наред хвалеше Путин, а после се въздържаше от критики към Москва,  \"да спре с дестабилизиращите си действия в Украйна и другаде и (да прекрати) подкрепата си за враждебни режими, включително Сирия и Иран, и вместо това да се присъедини към общността на отговорните нации в борбата ни срещу общите врагове и защитата на самата цивилизация.\" Малко по-рано, когато отново заговори за  на Русия, той предизвика гневна реакция. Държавният глава дори спомена клаузата от Северноатлантическия договор, която задължава страните членки да се защитават взаимно в случай на агресия - само месец след като експерти го обвиниха, че с отказа от солидарност с Алианса дава силни козове на Русия. Часове преди Тръмп да разкритикува Русия заради Украйна и \"дестабилизиращите\" ѝ действия в други страни, Путин нападна концепцита за търговски протекционизъм и наложените от Запада санкции в интервю за германското издание \"Ханделсблат\". Икономическите ограничения, наложени на Москва, \"са не само безперспективни, а и противоречат на принципите на Г-20 за сътрудничество в интерес на всички страни в света\", написа руският лидер в статия, публикувана от \"Ханделсблат\". \"Убеден съм, че единствено откритите, основаващи се на единни норми и стандарти търговски връзки ще стимулират растежа на световната икономика и ще способстват за развитие на отношенията между държавите\", допълва президентът, на фона на протекционистките позиции, които защитава Тръмп като част от своята политика \"Америка на първо място\". Путин дори използва възможността, за да изрази подкрепа за Парижкото климатично споразумение, от което Тръмп обяви, че САЩ ще се оттеглят.На фона на задочната размяна на реплики между Тръмп и Путин държавният секретар на САЩ Рекс Тилърсън обяви, че Вашингтон предлага на Москва да обсъдят възможности за сътрудничество в Сирия и създаване на зони, забранени за полети. Според Тилърсън САЩ предлагат и други \"съвместни механизми\" като разполагане на наблюдатели на терен и доставки на хуманитарна помощ.Властите в Русия обявиха, че очакват срещата да доведе до \"работен диалог\", който да насърчи решаване на \"критична маса\" проблеми и конфликти. Външният министър Сергей Лавров заговори за \"нормализация на отношенията\", тъй като има много теми, които двамата трябва да обсъдят. Подобно желание за смислен диалог изразиха и от Белия дом и то беше подкрепено и от най-критичните към Тръмп и отношенията му с Русия американски издания като \"Вашингтон пост\" и \"Ню Йорк таймс\".Американски и руски анализатори същевременно не очакват твърде много от срещата - политическата ситуация в САЩ вероятно връзва ръцете им. Напрегнатата атмосфера, които сложните досега отношения между Путин и Тръмп и създаващото разнопосочни сигнали поведение на държавния глава във Вашингтон създават на запад, може да се окажат определящи за това как ще мине срещата. По \"Първи канал\" известният прокремълски журналист Дмитрий Кисельов каза, че единственото, на което могат да се надяват, е \"да се опознаят и да се разберат да се срещнат отново.\" Анализаторът Фьодор Лукянов отбеляза, че фактор ще е и \"объркването\" в Кремъл по отношение на Тръмп - според него властите в Москва не могат да разберат нито какви са приоритетите му, нито дали има нуждата подкрепа в Конгреса, за да ги изпълни.Според Кадри Лиик от Европейския съвет за външна политика \"параноичните спекулации за \"нова Ялта\" и какво ли още не\" и опасенията в Европа, че е възможно Русия и САЩ, ако се сближат, да начертаят нов световен ред, да правят и Вашингтон, и Москва предпазливи. \"Важното е двамата президенти да установят личен контакт и после да се заемат с останалото,\" казва Лиик, цитирана от радио \"Свободна Европа\". \"Затова и няма да искат нищо да предлагат.\"Повече за сценариите, по които може да прочете срещата, .Ексцентричното публично поведение на Тръмп вероятно добре ще се допълни от своеобразния, понякога непредсказуем маниер на Путин. Някогашният служител на администрацията на Обама Дерек Чолет казва, че очаква \"олимпийско ниво на мачовско позиране между двамата лидери, които разбират значението на символите и на това да създават усещането, че действат твърдо.\"Лиик от Европейския съвет за външна политика се съгласява, че жестовете могат да са по-важни от думите. \"Бих наблюдавала езика на тялото и всичко, което ще говори за качеството на установения личен контакт. За мен това ще е най-интересното.\"\"Тръмп и Путин имат много общо. И двамата идват на власт без подкрепа на партийния естаблишмънт. И двамата изглежда разбират капитализма по свой начин, като намиране на вратички в закона или създаването им. И двамата разчитат твърде много на малък вътрешен кръг от близки съветници. И двамата използват баналности за да мобилизират масите,\" пише \"Политико\". И двамата обаче вярват и че всеки е способен да лъже, за да защити приятелите си.Според изданието, ако се спогодят, това може да е за сметка на съюзниците и на двете страни в Украйна и Сирия. Ако това не се случи и започнат да се обвиняват взаимно, тенденцията да се нахвърлят на всеки, който ги предава, може да доведе до опасна конфронтация.", "date": "2017.07.07", "title": "Путин и Тръмп се срещат след месеци на сложна връзка от разстояние"}
{"url": "http://www.dnevnik.bg/sport/2017/07/07/3002998_mitov_e_dovolen_ot_preodoliavaneto_na_zaduljitelniia/", "text": "Треньорът на \"Левски\" Николай Митов остана доволен от успеха на отбора си срещу \"Сутиеска\". Сините имаха труден мач, но .Митов показа критичност и посочи някои от забележките си. Въпреки това изтъкна, че отборът е нов и се нуждае от време, за да заиграе силно.\"Очаквах мачът да е труден. Направихме добро първо полувреме, но през второто съперникът игра по-добре от нас. Не успяхме да задържим топката и трябва да поработим върху това. Започнахме да играем с дълги топки, прескачахме халфовата линия и това повлия\", каза Митов.Според него най-важното е, че \"Левски\" е изпълнил задължителната си за дача да преодолее \"Сутиеска\". Следващият съперник на българския отбор ще е \"Хайдук\".Треньорът на сините посочи, че погледите са насочени към мачовете с хърватите и уточни, че вече е започнал разузнаването на отбора. Той съжали, че в домакинството си заради наказание \"Левски\" няма да може да разчита на подкрепата на публиката си.Митов е уверен, че новите играчи ще вдигнат класата. В последните дни клубът привлече румънския полузащитник Нелуц Рошу и . ", "date": "2017.07.07", "title": "Митов е доволен от преодоляването на задължителния тест, но има забележки"}
{"url": "http://www.dnevnik.bg/sviat/2017/07/07/3003014_za_amerikanskiia_ministur_na_otbranata_sasht_i_katar/", "text": "Министърът на отбраната на САЩ Джим Матис подчерта значението на стратегическото партньорство с Катар в момент, когато малкото емирство е засегнато от дипломатическото криза със съседите си, съобщава БТА. Това стана в разговор по телефона с неговия катарски колега Халид ал Атия.Те обсъдиха и провеждани в момента операции срещу Ислямска държава, съобщи Пентагонът в комюнике. Двамата министри са постигнали споразумение за продължаване на двустранното сътрудничество между САЩ и Катар и за задълбочаване на стратегическото партньорство. В Катар се намира и команден център, от който се нанасят ударите на международната антиджихадистка коалиция по мишени на Ислямска държава в Ирак и Сирия.Матис подчерта и необходимостта от намаляване на  \"за да може всички партньори в региона да се концентрират върху общи проекти за бъдещето\", се казва още в комюникето.На 5 юни Саудитска Арабия, Бахрейн, Обединените арабски емирства и Египет прекъснаха дипломатическите си връзки с Катар, обвинявайки го, чеДържавният департамент на САЩ съобщи, че държавният секретар Рекс Тилърсън ще посети Кувейт следващата седмица, за да се опита да помогне за разрешаването на кризата около Катар.", "date": "2017.07.07", "title": "За американския министър на отбраната САЩ и Катар са стратегически партньори"}
{"url": "http://www.dnevnik.bg/bulgaria/2017/07/07/3003047_cvetanov_lichnite_obidi_ot_prezidenta_oznachavat_che/", "text": "Председателят на парламентарната група на ГЕРБ Цветан Цветанов упрекна президента Румен Радев, че отправя лични нападки, защото няма смислени аргументи по темата с изтребителите, които армията ще придобие. Пред \"Нова телевизия\" Цветанов заяви, че не е нормално един държавен глава да обижда българския парламент с думите, че може да се превърне в трибунал. Той припомни, че България е парламентарна република и именно Народното събрание ще вземе последното решение за изтребителите, които ще бъдат купени за нуждите на военновъздушните сили.Повод за коментара му станаха упреците на Радев, че със , която да проучи фактите около избора на \"Грипен\" се прави опит парламентът да се превърне в постоянен трибунал за политическо въздействие. Радев заяви и че Цветанов не разбира от изтребители, а от апартаменти и че . Днес Цветанов посочи, че единствената цел на комисията е да бъде проучен въпросът за избора на изтребители, така че депутатите да вземат максимално добро решение и парите на българските данъкоплатци да бъдат изхарчени прозрачно.\"Смятам, че е недопустимо един президент да говори по този начин и не очаквайте от мен да говоря по същия начин\", каза Цветанов и продължи, \"Аз го оставих с пренебрежение всичко това, което беше изречено по мой адрес, защото един президент да обижда персонално един политик, смятам, че това означава, че няма достатъчно смислени аргументи за дебата, който искаме да проведем в българския парламент относно начина за избор на превъоръжаване на Българската армия и по-специално за българската авиация.\"След като заяви, че има достатъчно работа, за да обръща внимание на думите на президента, който по думите му демонстрира егоцентризъм, Цветанов посочи, че независимо от задочната размяна на реплики, вчера се е обадил на Радев, за да го уведоми за предстоящия избор на членове на Комисията за зашита от дискриминация от квотата на президента и парламента. \"Ние в парламента и аз като председател на най-голямата парламентарна група трябва да демонстрираме диалогичност\", смята той.\"Ако приемем, че имаме трима състезатели в едно мероприятие, не смятате ли, че това е по-добре, защото страната ни ще може да избере най-добрите условия\", добави Цветанов. Той каза още и че не го е обидила репликата на Радев за апартаментите, защото е преминал през всякакви проверки, които не са открили нищо нередно.", "date": "2017.07.07", "title": "Цветанов: Личните обиди от президента означават, че няма смислени аргументи"}
{"url": "http://www.dnevnik.bg/bulgaria/2017/07/07/3002730_dnevnikut_na_boian_petrov_mikrooazisi_sred_ledovete/", "text": "Преседяхме в базовия лагер точно четири дни. Достатъчно време, за да си починеш и възстановиш тегло и психика. Всяка нощ валеше сняг, но през деня голяма част от натрупаното се стопяваше. В един от дните, двойка хеликоптери доставиха храна и екипировка на военния лагер, който обслужва най-високия постоянен военен пост на границата Пакистан-Индия на височина около 6500 м. Със Слави се разхождахме на разузнаване в другите лагери, разглеждахме екипировката и обсъждахме тактиката на всеки от отборите. В един от дните направихме обща среща на всички експедиции в района. Двамата със Слави поехме ангажимента да изнесем 15 кг въжета и фирнови клинове до Лагер 1 и да фиксираме поне 300 метра парапети към Лагер 2.За разнообразие си организирахме и изследователски преход до Черните скали. Отстоят на около час от базовия лагер и по тях открихме много микрооазиси от мъхове и няколко вида цветни растения. Веднъж в денонощието проверявах фотокапаните, които инсталирахме около палатките ни. Успяхме да запечатим присъствието на 4 вида птици, но най ни зарадва любопитната лисица Валка, която дори среднощните снегове не я спираха да тършува за храна около лагера ни.Потеглихме нагоре в ранната сутрин на 1 юли. Бяхме много натоварени с въжета и прехода до Лагер 1 ни отне около 12 часа. Пристигнахме пребити, но доволни, че изнесохме всичко необходимо за работата ни през следващия ден. Починахме и спахме добре, въпреки че навън температурите паднаха под -15 С. На другия ден Слави не се чувстваше достатъчно добре и се разбрахме аз да отида и фиксирам колкото мога въжета. Нарамих тежката раница и след час бях на изходна позиция.Първият по-труден участък фиксирах с едно 100 метрово, шестмилиметрово полско въже. В следващите сто метра направих дълбока пъртина без да я осигуря с парапет. Най-трудният и стръмен участък (т.нар. Banana Ridge) с наклон между 50 и 70 градуса фиксирах с 200 метра корейско въже. Изкатерих го внимателно и с много страх, защото паданията и от двете страни свършваха 400 метра по-ниско. По средата на острия ръб забих два фирнови клина, но и двата впоследствие се оказа, че не са достатъчно стабилни и при размекване на снега лесно излизаха.В краищата на въжето обаче, успях да завия две стабилни ледени цеви, които ми дадоха увереност, че ще се спусна на рапел без да полетя към пропастите. Успях да стигна на около 300 метра от Лагер 2 (6500 м), критичното беше преминато, но ми свърши въжето и се наложи да се върна. В лагера Слави ме посрещна с топла течност, а останалите ме поздравиха за отбелязания по маршрута напредък.На другия ден решихме да продължим с активната аклиматизация и със Слави направихме едно бързо излизане до основата на Banana Ridge. Този ден, въпреки заявките, никой не можа да фиксира дори и метър над вчерашната ми най-висока точка. И все пак беше изнесено още въже и фирнови клинове. И през трите дни около нас нямаше ясно изразени зони с ниско налягане, което локално се изразяваше с динамично време променящо се от искрящо слънце, през чести мъгли, големи облаци и снеговалежи.На четвъртия ден решихме да слезем за почивка и оставихме на младия украински отбор да завърши екипирането с въжета до Лагер 2. Нагоре трудностите видимо намаляваха и силно се надявах да няма нужда от постоянни въжета. Прибирането ни мина без проблеми, защото ледникът беше чудесно замръзнал в ранните часове на деня. В базовия лагер Слави направи една вкусна шопска салата, която беше високо оценена от готвача ни от племето балти Махмут. На другия ден след като слязохме стана ясно, че Слави трябва спешно да замине за важна бизнес среща в Атина. За пореден път се убедих, че колкото си по-нагоре в някой бизнес, толкова по-зависим и невъзможен да катериш високи върхове ставаш. Освен подготовка и рафинирана техника, височинният алпинизъм със сигурност иска пълна отдаденост, достатъчно време на разположение и калена психика да чакаш. Без тези условия експедициите са само трупане на опит и липса от дома. Събудихме се с нови 20 см мокър сняг и нова порция слизащи от горните лагери. Предстоят ми няколко дни почивка, след което с нетърпение очаквам следващия прозорец. Планирам още по-високо излизане по височинните лагери и внимателно разузнаване на условията по маршрута. Атаката предстои тепърва, но не сме на стадион и засега няма точна дата и час за начало ;-)", "date": "2017.07.07", "title": "Дневникът на Боян Петров: Микрооазиси сред ледовете"}
{"url": "http://www.dnevnik.bg/video/2017/07/07/2993555_video_zashto_pri_komunizma_horata_sa_se_suglasiavali/", "text": "\"Детски Дневник\" представя видеоуроците, които са базирани на текстовете в , споделян безплатно от фондация \"Софийска платформа\".Сборникът съдържа текстове на Иван Еленков, Георги Ганев, Евелина Келбечева, Момчил Методиев, Тони Николов, Мария Дерменджиева, Александър Кьосев, Ивайло Знеполски. Изданието е достъпно , може да бъде изтеглено и от прикачения файл или поръчано на хартия на . На отделните глави на публикациите са базирани и поредица видеоуроци. Те са достъпни на , на канала й в платформата за видеосподеляне , както и на .Предишните видеа:", "date": "2017.07.07", "title": "Видео: Защо при комунизма хората са се съгласявали да подслушват съседите си"}
{"url": "http://www.dnevnik.bg/gradska_sreda/2017/07/07/3002887_kushta-pametnik_na_kulturata_v_centura_na_sofiia_moje/", "text": "Къщата на Димитър Петков в центъра на София, която е паметник на културата от \"местно значение\", може да бъде надстроена с един етаж, а в двора ѝ да бъде изградена друга постройка от 1 до 3 етажа. Това предвижда новият подробен устройствен план за цетъра на София, който трябваше да влезе в сила през 2014 г., но процедурата бе забавена от различни обжалвания, продължили повече от две години. Сградата е собственост на Синдиката на българските учители от почти 10 години, който не я ремонтира именно заради обжалванията.Къщата, в която е живял Димитър Петков - кмет на София между 1888 и 1893 г., председател на парламента (1892-1893) и на четвъртото Велико народно събрание (1893 г.), е обявена за паметник на културата през 1978 г. Тя се намира на ул. \"Неофит Рилски\" 64.Устройственият план е проектиран от студиото \"АБЦД\", с което Столичната община има рамков договор. През 2014 г. той е съгласуван от Националния институт за недвижимо културно наследство (НИНКН), Столичната община и Петър Диков, който бе главен архитект на София до 2016 г. Планът бе обжалван по съдебен път от граждани за редица обекти, което забави влизането му сила до месец май тази година. Янка Такева обясни пред \"Дневник\", че идеята е в имота да има гаражи и засега няма планове да надстроява сградата паметник на културата. Година по-рано Такева каза, че къщата ще претърпи единствено укрепителен ремонт. Той щял да бъде изпълнен по проект, съгласуван от Министерството на културата. В отговор на въпрос на \"Дневник\" колко съгласувани проекта има, от Министерството писаха, че до днес има съгласуван само един проект - от юли 2014 г.Такева обаче каза, че пред 2016 г. синдикатът е внесъл за съгласуване в НИНКН и Министерството на културата друг проект, който имал разлики с този от 2014 г. Тя отказа да обясни какви са те и какво предвижда новият проект. \"Искам гаражи\", каза Такева.", "date": "2017.07.07", "title": "Къща-паметник на културата в центъра на София може да бъде надстроена с един етаж"}
{"url": "http://www.dnevnik.bg/sviat/2017/07/07/3003015_putin_erdogan_i_trump_-_troinata_zaplaha_za_merkel_na/", "text": "За Ангела Меркел срещите като  обикновено са възможност да блесне. Тази обаче идва с голяма доза неприятности.Дългогодишният германски лидер доби известност като  (Gipfelkanzlerin) заради способността си да превръща съвещанията със световните лидери в изборни успехи. За да повтори подвига тази седмица, тя ще трябва да изпълни сложна акробатика.Служители от Християндемократическия съюз (ХДС) на канцлера казват, че са установили \"три критични променливи\", които могат да се развият доста зле в : руският президент Владимир Путин, турският президент Реджеп Тайип Ердоган и американският президент Доналд Тръмп. Предизвикателството за Меркел е да отстоява позициите си пред тази котерия от самоуверени авторитарни лидери, като същевременно укротява страстите и в качеството си на домакин на срещата на върха насочва 19 страни плюс Европейския съюз към приемлив компромис в заключителното комюнике на форума.Ако тя се провали в някоя от тези задачи, има опасност да изглежда слаба при последната си поява на световната сцена, преди германците да гласуват на парламентарните избори през септември. \"Питаме се: какво ще стане, ако срещата бъде неуспешна, защото Тръмп блокира всичко?\", каза висш представител на ХДС, участващ в кампанията на Меркел. \"Тогава няма да го има бонусът \"Гипфелканцлерин\" и всичко ще се развие по друг начин.\"От тези \"три критични променливи\" най-лесната за управление вероятно е Путин. До неотдавна руският президент, който преди време отлично се възползва от страха на Меркел от кучета, като доведе лабрадора пси на една среща, щеше да е главното главоболие на германските служители. Отношенията между Русия и Германия са доста напрегнати, откакто Кремъл анексира Кримския полуостров от Украйна през 2014 г. Година по-късно Европейският съюз наложи санкции на Москва заради подкрепата й за сепаратистите в Източна Украйна.Но този път тревога буди не толкова руският президент, колкото с кого ще се срещне той. На форума в Хамбург ще се състои първата лична среща между , откакто Тръмп стана президент на САЩ.На предвидената за утре официална двустранна среща може да хвърчат искри. Интересът е голям след твърденията за руска намеса в американските избори. А никой от двамата мъже вероятно няма да приеме да бъде засенчен от другия.Проблемът за Меркел е, че това е събитието на форума, върху което тя има най-малък контрол. Меркел разговаря наскоро по телефона и с двамата и ще се срещне лично с Тръмп, преди да се види с Путин. Но в деня, когато те ще се срещнат, тя до голяма степен ще остане на заден план. \"Не можем да направим кой знае какво, освен просто да чакаме да видим какво ще се случи, а после да реагираме\", каза друг служител на ХДС.Да се справи с Ердоган може да се окаже по-голямо предизвикателство. Отношенията на Меркел с турския президент се влошават от миналото лято, когато германският парламент разгневи Анкара, като прие резолюция, определяща избиването на арменци от османските турци през 1915 г. като геноцид.Напрежението се повиши още повече през март, след като Берлин спря няколко митинга в Германия в подкрепа на конституционен референдум, целящ да увеличи правомощията на Ердоган. В Германия живеят около 3 милиона етнически турци, почти половината от които имат право да гласуват в Турция, а Ердоган ги смята за свой електорат. Той реагира гневно на забраната, като обвини Берлин в \"нацистки практики\". Турция също така спря посещения на германски депутати в нейната военновъздушна база \"Инджирлик\", използвана от германските войски за борбата с ИДИЛ.През юни Анкара отправи официално искане да бъде  да направи обръщение към турските граждани в кулоарите на форума в Хамбург и това беше възприето от Берлин като още една провокация. Искането бързо беше отхвърлено, но служители се тревожат, че турският президент може все пак да организира среща в турско консулство в Германия, където Берлин няма юрисдикция.\"Чувам и чета слухове за възможни изяви в консулствата чрез видеовръзка или нещо такова\", каза в понеделник говорителят на германското външно министерство Мартин Шефер. Той подчерта, \"че германското правителство трябва предварително да бъде уведомено за подобни прояви\".Най-вероятно най-много главоболия на Меркел ще създаде американският президент. \"Меркел трябва да успее да не влезе в сблъсък с Тръмп, като същевременно се придържа към своите принципи\", каза президентът на Института за световна икономика в Кил, Германия, Денис Сноуър.Канцлерът проведе лична среща с Тръмп довечера преди официалното начало на форума. Очакваше се тя да съсредоточи разговора върху области, в които Тръмп показва, че смята за важно многостранното сътрудничество, например борбата с тероризма. Но различията между двамата лидери вероятно ще излязат на преден план.Правителствени служители в Берлин казаха преди срещата, че според тях Тръмп ще използва първото си посещение в Германия, за да се оплаче от търговския излишък на страната и да поиска Берлин да харчи повече за отбрана, повтаряйки критиките, които отправи по време на предизборната кампания, на среща с Меркел във Вашингтон през март и по-наскоро в края на май, когато каза пред участниците в среща на върха на НАТО в Брюксел, че \"германците са лоши, много лоши\".Подобна конфронтация може да бъде дваж по-деликатна за Меркел. Тръмп е доста непопулярен сред германците за разлика от предшественика си Барак Обама, който все още е посрещан от въодушевени тълпи, когато идва на посещение. А отстояването на позициите пред американския президент се превръща във важна тема на предизборната кампания.Малко неща биха навредили повече на усилията на Меркел за преизбиране от създаването на впечатление, че отстъпва пред Тръмп на световната сцена.Социалдемократическият съперник на Меркел Мартин Шулц от месеци се опитва да извлече полза от непопулярността на Тръмп в Германия. В края на миналата седмица той засили натиска, като подчерта в интервю, че \"е необходимо германският канцлер да има куража да влезе в конфликт с американския президент\".В отговор на натиска на Шулц Меркел втвърдява своята реторика. Миналата седмица тя отвърна на подновените критики срещу търговския излишък на Германия, като изтъкна работните места, които германските компании създават в САЩ. Два дни по-късно тя намекна, че позициите на Вашингтон в областта на търговията и околната среда не са в синхрон с все по-глобализиращия се свят.Засега стратегията й е успешна: подкрепата за канцлерката се увеличава в анкетите, в които нейните консерватори водят с над 15 процентни пункта пред социалдемократите на Шулц.В Хамбург обаче Меркел ще е с вързани ръце. Вместо да участва в предизборната кампания, тя ще се занимава с хореографията на форума, чиято кулминация ще бъде съвместно комюнике, представящо възгледите на събраните лидери. Ако не успее да постигне нещо, което да вдъхва доверие, нейното лидерство ще бъде представено в лоша светлина. И край с Гипфелканцлерин.За да превърне форума в успех, Меркел трябва да намери начин да отстоява позициите си пред американския президент, като същевременно насочва неговото внимание и това на германските избиратели към области, в които има съгласие, и успоредно с това се справя с неизбежните разсейващи фактори на среща на 20 от лидерите с най-голямо его в света. Това вероятно няма да е лесна задача. /БТА", "date": "2017.07.07", "title": "Путин, Ердоган и Тръмп - тройната заплаха за Меркел на Г-20"}
{"url": "http://www.dnevnik.bg/sport/2017/07/07/3003053_uimbuldun_opravda_deistviiata_sled_tejkata_kontuziia/", "text": "\"Уимбълдън\" защити действията на медицинските екипи след тежката контузия на Бетани Матек-Сандс. Американката получи болезнена травма в коляното на десния крак по време на мача си със Сорана Кърстя.Тя падна на тревата и видимо изпитвайки голяма болка, започна да вика и да призовава за помощ. Кърстя прескочи мрежата и отиде при нея.По-късно румънката се изказа критично към организаторите и пристигането на екипа до корт №17. \"Не съм доктор, но се виждаше, че капачката на коляното й беше в лошо положение. Никога не съм виждала подобно нещо, може би само във филмите. И да, малко се паникьосах\", заяви Кърстя.Тя допълни, че е повикала за помощ, но никой не е дошъл.От \"Уимбълдън\" написаха в \"Туитър\", че специализираният екип е пристигнал на място за минута. \"Състезателката беше оставена на корта, докато се облекчи болката й. След това тя беше закарана до линейка и заведена в болница\".Преди четири години Матек-Сандс получи тежка травма на кръстни връзки на същото коляно. Американката е начело в световната ранглиста на двойки. Заедно с партньорката й Луцие Шафаржова спечелиха три поредни титли на двойки от турнирите от \"Големия шлем\", включително и \"Ролан Гарос\" 2016.", "date": "2017.07.07", "title": "\"Уимбълдън\" оправда действията след тежката контузия на Матек-Сандс"}
{"url": "http://www.dnevnik.bg/kultura/2017/07/07/3002478_otkus_ot_holograma_za_kralia_na_deiv_egurs/", "text": "\"Необикновена творба, която разглежда актуални и провокативни теми. . . Този роман ни напомня преди всичко, че Егърс е писател, и то писател от най-висока проба. . . Изключително постижение във вече твърде внушителната кариера на Егърс – и извънредно необходимо четиво.\" ~ San Francisco Chronicle\"Егърс е с глава над всички когато става дума за писане на прочувствени, социално отговорни книги, съчетаващи репортаж и фикция. Макар \"Холограма за краля\" да е художествено произведение. . . то въстава срещу днешното състояние на световните икономически неправди.\"Vanity Fair\"Според трактовката на г-н Егърс, 54-годишният Алан не е поредният злополучен нещастник, който преминава през кризата на средната възраст. Може да се каже, че с напредването на сюжета тази тъжно-смешно-мечтателна история постепенно се превръща в алегория за безизходицата на средната класа в Америка, за неволите, които лишените от работа работници и изгубилите поминъка си предприемачи преживяват в един нов глобализиран свят. . . Благодарение на необичайната способност на г-н Егърс да разбира емоционалния свят на своите герои и да ни въвлича във всяка промяна на тяхното настроение, ние мигновено се потапяме в историята на Алан. . . Комична, но дълбоко въздействаща история за преживелиците на един мъж, която в същото време представлява ярка моментална снимка на нашата епоха.\"Мичико Какутани, New York Times\"Проницателна и безкрайно четивна притча за Америка в епохата на глобалната икономика – натрапчива, красива и тъжна. . . Егърс успява да насели фразеологията и тиковете на една забележимо американска мисловност точно толкова блестящо, колкото пресъздава в по-ранните си книги светоусещането на един суданец и един сириец. . . Холограма за краля е, освен много други неща, едно изтерзано изследване на това къде и как американците загубиха вяра в себе си и – да използваме ключовата дума, която друг самотен изгнаник използва по адрес на Алан – \"претърпяха поражение\".\"Пико Айър, New York Times Book Review\"Развлекателен, добре написан роман за един американски мечтател на средна възраст, съчетан с критика за разрушаването на устоите на американската мечта посредством аутсорсването на нашето производство и ноу-хау в страни от третия свят.\"Майкъл Дирда,Washington PostАЛАН КЛЕЙ СЕ СЪБУДИ в Джеда, Саудитска Арабия. Беше 30 май 2010 година. За да стигне до тук, два дни себеше прекачвал от самолет на самолет. В Найроби се запозна с една жена. Седяха един до друг в очакване на полетите си. Беше висока, закръглена, румена, носеше златни обички и говореше напевно. Хареса я повечеот многото, които беше харесвал в живота си и които виждаше всеки ден. Живеела на север, в щат Ню Йорк. Не особено далеч от дома му в предградията на Бостън.Ако беше достатъчно смел, щеше да намери начин да прекара повече време с нея. Вместо това се качи на самолета и отлетя за Рияд, след това продължи до Джеда. На летището го посрещна мъж, който го закара до \"Хилтън\". Алан щракна ключалката и влезе в стаята си в 1:12 часа сутринта. Бързо се приготви за лягане. Трябваше да се наспи. В седем го чакаше едночасово пътуване на север до Града на икономическия възход на крал Абдула, където трябваше да е в осем. Там с екипа щяха да инсталират система за холограм- на телеконферентна връзка, която да представят пред самия крал. Ако Абдула останеше впечатлен, щеше да даде на \"Доверие\" договора за IT-услуги за целия град и с шестцифрена та комисиона Алан щеше да реши всичките си проблеми.10Затова трябваше да е добре отпочинал. Добре подготвен. Вместо това прекара четири часа буден в леглото. Размисли се за дъщеря си Кит, която учеше в колеж – престижен, скъп колеж. Нямаше пари да плати за образова- нието ѝ идната есен. Не можеше да си го позволи, защото в живота си беше вземал поредица от глупави решения. Не беше планирал нещата добре. Не беше проявил кураж, когато трябваше.Решенията му бяха недалновидни. Решенията на връстниците му – също. Неблагоразумни, прибързани решения.Но тогава не знаеше, че решенията му са недалновидни, неблагоразумни, прибързани. Алан и връстниците му нямаха представа, че взимат решения, които ще ги докарат, ще докарат Алан, до положението, в което се намира сега – на практика разорен, почти безработен; собственик на еднолична консултантска фирма, която движеше от дома си.Беше се развел с майката на Кит, Руби. Бяха прекарали разделени по-дълго, отколкото заедно. Руби беше отровен таралеж в гащите; сега живееше в Калифорния и с нищо не допринасяше за издръжката на Кит.– Колежът е твое задължение – беше му казала. – Дръж се мъжки.Сега Кит няма да се върне в колежа през есента. Къщата е обявена за продан, но в момента – без резултат. А това е последната му възможност. Дължи пари на много хора, включително 18 хиляди долара на двама велодизайнери за прототип на нов велосипед, който Алан се надяваше да започне да произвежда в Бостън. По тази причина го бяха нарекли идиот. Дължи пари на Джим Уонг, който му беше заел 45 хиляди за материали и първата и последна месечна вноска за склад под наем. Дължи и още около 65 хиляди на приятели и евентуални партньори.11Следователно е разорен. Когато осъзна, че не може да плати колежа на Кит, вече беше твърде късно да кандидатства за друго финансиране. Твърде късно да я мести другаде. Трагично ли е здрава, млада жена като Кит да прекъсне за един семестър? Не, не е. Един пропуснат семестър на умна и способна млада жена като нея няма да остави следа в дългата, тежка световна история. Кит ще оцелее. Не е траге-дия. Изобщо не е. Трагедия, казваха, е каквото се случи с Чарли Фалън. Чарли Фалън замръзна в езерото край дома на Алан. Езерото до самата къща на Алан.Буден в хотелската си стая в \"Хилтън\" в Джеда, Алан мислеше за Чарли Фалън. През онзи ден го видя как нагазвав езерото. Мина покрай него с колата на път към каменната кариера. Не му се стори нормално човек като Чарли Фалън да нагазва в трепкащата черна вода насред септември, но не му се стори и нещо необичайно. Две години Чарли Фалън изпращаше на Алан страници от книги. Макар и открил трансценденталистите късно в живота си, Чарли ги чувстваше сродни души. Беше научил, че \"Брук Фарм\", Трансценденталистката комуна, просъществувала до 1847 г., се е намирала недалеч от мястото, където живееха той и Алан, и смяташе това за знаменателно. Проследил бостънското си родословно дърво с надеждата да открие някаква връзка, но без успех.Въпреки това изпращаше на Алан цели страници с подчертани откъси. Така работят големите умове, помисли си Алан.– Стига си ми пращал тези глупости – каза на Чарли. Но Чарли се ухили и продължи да му праща. И така, онази събота по обяд, виждайки как Чарли влиза в езерото, Алан реши, че това е логична проява на новопри- добитата му страст към природата. Когато го подмина, Чарли беше нагазил едва до глезените.", "date": "2017.07.07", "title": "Откъс от \"Холограма за краля\" на Дейв Егърс"}
{"url": "http://www.dnevnik.bg/bulgaria/2017/07/07/3003051_ne_prilicha_na_edin_prezident_da_dava_elementarni/", "text": "Президентът на България между 2012 и 2017 г. Росен Плевнелиев защити зам.-председателя на ГЕРБ Цветан Цветанов в спора му с настоящия държавен глава Румен Радев. Пред БНТ Плевнелиев заяви, че до сега нито един президент не си е позволявал да влиза в подобни диалози с народен представител.Преди седмица Цветанов обяви, че решението на служебното правителство да избере да закупи изтребителите \"Грипен\" пред Ф-16 било взето \"под политическата роля на президента Радев\". Председателят на парламентраната група на ГЕРБ, която да провери избора, като подчерта, че това. Той изтъкна, че имало промяна на позицията на Радев от 2013 г., когато като военен защитавал избора на Ф-16.От своя страна президентът разкритикува Цветанов, че \", а разбира от апартаменти\" и допълни, че \"единствената връзка между Цветанов и авиацията е това, че той говори на автопилот и някой му задава курса.\"\"Не прилича на един държавен глава да дава елементарни епитети и оценки на народен представител от какво да разбира. Не бива да се очаква един депутат да разбира от самолети и салами\", заяви Плевнелиев и подкрепи създаването на парламентарна комисия, която да провери избора на изтребителите \"Грипен\".Той каза още, че  и допълни, че \"трябва да признаем колко ниско ефективни сме в момента\". По думите му управляващите трябва да обърнат внимание и на киберсигурността, която била от огромно значение за войните на бъдещето.Плевнелиев даде за пример Украйна, където имало постоянна намеса на руски хакери. Той разкритикува Москва, че се опитва да дестабилизира Европейския съюз чрез ролята си на Балканския полуостров.\"В момента се изгражда нов световен ред. Този след края на Втората световна война вече го няма. Великите сили са много повече, регионалните - също. В този преходен период има много кризи, тъй като всеки слага на масата своите искания за преразпределение на баницата. Ако Европа иска да бъде велика сила, то тогава България може да помогне с нейното председателство на Съвета на ЕС\", каза още Плевнелиев.", "date": "2017.07.07", "title": "Не прилича на един президент да дава елементарни епитети и оценки на депутат, заяви Плевнелиев"}
{"url": "http://www.dnevnik.bg/sviat/2017/07/07/3003055_velikobritaniia_shte_durji_radikaliziranite_zatvornici/", "text": "Първи специализиран център за влезе в действие в затвор във Великобритания, обяви британското правителство. Мярката е част от план за укрепване на сигурността на местата за лишаване от свобода по пример на Франция, Холандия и Испания, предаде \"Франс прес\".\"Сега най-опасните закононарушители са отделени от хората, на които се стремят да влияят\", каза държавният секретар за местата за лишаване от свобода Сам Джима. Това е \"ключов аспект от по-общата ни стратегия за борба с  и осигуряване на обществената безопасност\", каза той.Затворът във Франкланд, Северна Англия, е първият с такова специализирано отделение. Два други такива центъра ще бъдат създадени в близките месеци в други затвори. Те ще приемат общо 28 затворници.По данни на вътрешното министерство към 31 март т.г. във Великобритания са задържани 186 души за свързани с дейности. От тях 155 са осъдени, 29 очакват присъда и двама са в процес на екстрадиране.Освен това 4500 служители на затворите са получили специализирано обучение за разпознаване и възпрепятстване на разпространението на в затвора. Това обучение постепенно ще обхване всички затворнически служители и е включено в подготовката на новопостъпващите.През последните месеци също така са въведени контрол на религиозните дейности и на вкарваните в затворите текстове и книги, както и нови изпити за работещите със затворници имами и свещеници./БТА", "date": "2017.07.07", "title": "Великобритания ще държи радикализираните затворници отделно от другите"}
{"url": "http://www.dnevnik.bg/politika/2017/07/07/3003054_veselin_mareshki_iska_premahvane_na_deputatskiia/", "text": "Лидерът на \"Воля\" Веселин Марешки иска премахване на депутатския имунитет. Парламентарната група на партията му е изпратила писма до групите на ГЕРБ, \"БСП за България\", \"Обединените патриоти\" и ДПС с призив за подкрепа на отмяна на чл. 70 от Конституцията, който дава имунитет на народните представители. За целта са необходими 60 подписа.Макар че 44-ия парламент, на който Марешки е зам.-председател, е конституиран едва от два месеца и половина, главният прокурор вече два пъти поиска имунитета на бизнесмена и лидер на \"Воля\". Първият път бе заради дело за нанасяне на телесна повреда и изнудване във Варна, а вторият - за изнудване на аптекари. Първоначално Марешки отказваше да даде сам имунитета си, заради което бе .\" За нас този имунитет няма никакъв смисъл. Нещо повече - у нас депутатският имунитет се е превърнал в инструмент за притискане и манипулация. В много държави го има и работи. Но в България нещата не стоят така. Имунитетът се използва основно за дискредитиране и за медийни скандали.А когато се докаже, че няма никакви основания за сваляне на имунитета или каквито и да било обвинения, моралната компенсация за нанесените щети на името на човека липсва. И още нещо - искането на имунитет у нас се е превърнало в осъждане и повод за обществен линч\", обяви Марешки от парламентарната трибуна днес. Той обясни как парламентът е с най-нисък рейтинг и попита: \"От кого се пазим с тези имунитети? От народа, който ни е избрал ли?\".\"Ако няма от какво да се страхувате, подкрепете подписката ни. За нас имунитетът не дава свобода, а те прави зависим от задкулисието! Ние от \"Воля\" ви пожелаваме да бъдете свободни!\", обяви още Марешки. Той призова председателя на парламента Димитър Главчев да даде пример и пръв да подкрепи инициативата.", "date": "2017.07.07", "title": "Веселин Марешки иска премахване на депутатския имунитет"}
{"url": "http://www.dnevnik.bg/sport/2017/07/07/3003073_braziliia_specheli_spora_s_rusiia_v_svetovnata_liga/", "text": "Олимпийският шампион Бразилия и европейският първенец Франция се класираха за полуфиналите в Световната лига по волейбол. Двата тима постигнаха петгеймови победи в последните си мачове от групите на финалите в Куритиба.\"Селесао\" се наложи с 3:2 (25:18, 18:25, 25:19, 22:25, 16:14) срещу Русия пред 14 390 зрители на футболния стадион \"Арена де Байшада\". По-късно Франция спечели с 3:2 (25:21, 25:20, 17:25, 18:25, 15:11) срещу миналогодишния шампион Сърбия и го остави извън турнира. вече си бяха осигурили място на полуфиналите. В спора за място във финала Бразилия играе с американците тази вечер в 21.05 ч. българско време, а в 23.40 ч. Франция ще се изправи срещу \"кленовите листа\". Финалът е през нощта на 8 срещу 9 юли от 5.05 ч.Русия се нуждаеше от победа с 3:0, за да продължи напред, но липсата на опит на младия руски отбор се оказа непреодолимо препятствие. Бразилците играеха на приливи и отливи, но съумяха да запазят концентрация в заключителната част на двубоя.Най-резултатен за домакините беше Рикардо Лукарели, който завърши с 25 точки. Маурисио Борхес добави още 14 за успеха на олимпийския шампион.Бразилците започнаха силно мача и поведоха с 8:3 при първото техническо прекъсване. Домакините поддържаха преднина от няколко точки и спечелиха първия гейм с 25:18. С него Бразилия си осигури място на полуфиналите.В началото на втория гейм селекционерът на бразилците Ренан дал Зото смени титулярите Бруно Резенде, Лукас Сааткамп и Уоуъс де Соуза. Руснаците се възползваха от това и със силна игра на блок взеха гейма с 25:18.\"Селесао\" започна третия гейм в оптимален състав и го спечели лесно с 25:19. Последва липса на концентрация при домакините и цели 12 грешки, които помогнаха на руснаците да вкарат мача в тайбрек. В него двата отбора вървяха точка за точка, но грешки на Максим Жигалов и Дмитрий Волков в заключителната част донесоха победата на Бразилия.Франция и Сърбия се изправиха в мач на последните два шампиона в Световната лига. Сърбите се нуждаеха от чиста победа с 3:0 или 3:1, за да продължат напред. Над всички в мача беше най-резултатният играч в предварителната фаза на турнира Стефан Бойе. Диагоналът на \"петлите\" завърши с 21 точки. Силно включване за сърбите направи Александър Атанасийевич, който започна отново на пейката. Звездата на \"Перуджа\" завърши с 18 точки.Французите бързо лишиха мача от интрига, след като спечелиха първите два гейма, което изхвърли сърбите от надпреварата. Това накара  да смени всички титуляри. Освободени от напрежение, сърбите вкараха мача в тайбрек, но не съумяха да запишат почетна победа.", "date": "2017.07.07", "title": "Бразилия спечели спора с Русия в Световната лига, шампионът отпадна"}
{"url": "http://www.dnevnik.bg/biznes/2017/07/07/3003082_prihodnata_agenciia_izdade_naruchnik_za_korporativnite/", "text": ". е достъпен на интернет страницата на Националната агенция за приходите - , съобщи пресцентърът на институцията.С документа приходната администрация цели да улесни фирмите, както и служителите на НАП, при прилагането на действащото данъчно законодателство.В Наръчника са отразени промените в Закона за корпоративно подоходно облагане (ЗКПО) за 2017 г., като документът е допълнен с актуална данъчна практика. Извършена е и актуализация, в съответствие с направени промени в други нормативни актове, имащи отношение към прилагането на ЗКПО. Документът разглежда процедурите по определяне на данъчния финансов резултат, пренасянето на данъчни загуби, декларирането и внасянето на корпоративния данък, преотстъпването и освобождаването от облагане с корпоративен данък, преобразуване на дружества, данък върху разходите, данък върху хазартната дейност, данък върху приходите на бюджетни предприятия и др. Вчера НАП пусна наръчник и за", "date": "2017.07.07", "title": "Приходната агенция издаде наръчник за корпоративните данъци"}
{"url": "http://www.dnevnik.bg/bulgaria/2017/07/07/3003098_ot_dnes_sa_v_sila_letnite_ogranicheniia_za_kamionite/", "text": "От днес влиза в сила ограничаването на движението на камионите над 12 тона по автомагистралите в пиковите часове през лятото.Движението на тежкотоварните камиони се спира в петък от 18 ч. до 20 ч. в посока София - Пловдив, когато движението на излизащите автомобили е по-натоварено. В неделя камионите по \"Тракия\" ще бъдат спирани от 16 ч. до 20 ч. в посока Бургас - София, съобщи Агенция \"Пътна инфраструктура\" (АПИ).\" ограничението е в събота от 10 до 14 ч. в посока пътен възел \"Даскалово\" - ГКПП \"Кулата\", а по - в неделя от 16 ч. до 20 ч. в посока Свиленград - АМ \"Тракия\". Поради извършващите се ремонти е ограничено движението в двете посоки в участъка между София и Ябланица - в петък от 17 ч. до 20 ч. и в неделя от 14 ч. до 20 ч.По време на престоя шофьорите на камиони над 12 тона ще трябва да изчакват на паркинги.Графикът е съобразен с натовареността в съответните посоки на движение в определените участъци. През последните година-две трафикът се брой автоматично чрез монтираните преброителни пунктове с камери, които работят постоянно и ограничението се въвежда въз основа на данните от тях, обясни членът на управителния съвет на АПИ Светослав Глосов. Според него ограниченията са справедливи и към превозвачите, и към пътуващите граждани.До средата на август се очаква да завършат ремонтните дейности на тунел \"Витиня\" и на виадукта след него на магистрала \"Хемус\", които не са ремонтирани от построяването им. В момента експерти извършват обследване на тунелните тръби на \"Витиня\" и \"Ечемишка\" в посока София, които не са ремонтирани. След огледаще се прецени дали ремонтът им да започне по-късно тази година, или след края на зимния сезон.", "date": "2017.07.07", "title": "От днес са в сила летните ограничения за камионите по магистралите"}
{"url": "http://www.dnevnik.bg/biznes/2017/07/07/3003077_bulgariia_plati_blizo_1_mlrd_evro_lihva_i_glavnici_po/", "text": "Министерството на финансите нареди плащане на 990.375 млн. евро в полза на държателите на петгодишни еврооблигации на България, емитирани при годишен лихвен купон 4.25 % с падеж 9 юли 2017 година.В сумата са включени главница в размер 950 млн. евро, както и последния дължим лихвен купон в размер на 40.375 млн. евро, информира пресцентърът на ведомството.Средствата са набрани през март 2016 г. на международните капиталови пазари чрез двоен транш облигации на стойност 1.994 млрд. евро по средносрочната програма за емитиране на дълг на външните пазари. Тя включваше транш от 7-годишни облигации на стойност 1.144 млрд. евро при лихвен купон от 1.875 % и транш от 12-годишни облигации на стойност 850 млн. евро при лихвен купон от 3%. С част от постъпленията се погаси дълг в обращение през миналата година.Другата част остана като наличност към края на 2016 г. за покриване на падежа по еврооблигациите на 9 юли 2017 г., след като не се наложи финансовият ресурс да бъде използван от правителството за запазване на стабилността на банковата система във връзка с извършения преглед на качеството на активите и стрес тестовете на българската банкова система, се казва в съобщението.След плащането държавният дълг намалява с 950 млн. евро - от 12.884 на 11.934 млрд. евро. Спадът в съотношението на дълга към брутния вътрешен продукт е с близо два процентни пункта съответно от 25.9 % на 24.0 %. По този начин на държавния бюджет ще бъдат спестении разходи за обслужване на дълга в размер на 40.375 млн. евро годишно, сочат изчисленията на ведомството.", "date": "2017.07.07", "title": "България плати близо 1 млрд. евро лихва и главници по емисия еврооблигации"}
{"url": "http://www.dnevnik.bg/politika/2017/07/07/3003075_borisov_edinstvenoto_ni_iziskvane_e_samoletite_da_sa/", "text": "Единственото ни изискване е самолетите да са нови, каза премиерът Бойко Борисов за  за Военновъздушните сили. Той добави, че няма да се вкарва в темата, \"кой е по-хубав и повече възможности има\". Борисов. Единственият нов изтребител,е \"Грипен\"Трите рода войски трябва да се въоръжават, превъоръжават паралелно, каза още премиерът на лекция и дискусия организирана от \"Атлантическия клуб\" в София.Борисов смята, че проблемите с отбраната в Европейския съюз могат да бъдат решени, ако съюзът стане колективен член на НАТО. Той разказа, че на съвета на ЕС е попитал колегите си, \"ако някой ни нападне, какво ще правим? Тепърва ще се питаме кой с какво разполага\".\"Има държави, които не са член на НАТО. Ако се нападне Финландия, ще я оставим ли?\", каза Борисов. Според него останалите държави в момента узрявали за идеята, а ЕС работи бавно. Въоръжението е техника, която е безбожно скъпа и дай Боже да не се ползва. Ученията и поддръжката също\". Премиерът дообясни идеята си, че се търси вариант, в който да е осигурена сигурността, \"хем да не харчим много\", а отбраната на ЕС да се гледа цялостно. На България, като външна граница ѝ трябвали \"и бронетранспортьори, и авиация, и флот\", докато на държавите вътре в съюза - различни оръжия.\"България има два стратегически партньора – ЕС и НАТО. НАТО в лицето на САЩ Това е посоката, която неотклонно следваме и се надяваме и в следващите години да продължаваме да следваме\", заяви Борисов. От думите му се разбра, че той не е доволен от политиката на новия президент на САЩ .\"В САЩ минаха избори, има ново ръководство и нови виждания по много от темите. Не мога да се съглася с излизането от Споразумението за климатичните промени, защото съм участник и знам с каква загриженост ЕС започна, отстоява и прие това споразумение\", каза Борисов. Той добави, че измененията в климата са видими и нито една канализационна система дори в Германия и Великобритания \"не успява да поеме водата, когато е над 35 л/кв. м\".Борисов добави, че докато проблемът в Крим стои, той генерира санкции, в ЕС мненията са противоположни - \"От да се увеличат санкциите, до да отпаднат\".Ако не подпишем Договора за добросъседство с Македония, не знам какво друго бихме могли да подпишем в бъдеще, каза Борисов. Според него договорът е изключително важен. \"Трябва да оставим историците да си спорят. И на мен не ми е приятно да ги слушам по много теми. Убеден съм, че и българската политическа класа ще ни подкрепи\", смята премиерът. Според него голямата тема е \"Македония в ЕС и НАТО или една раздирана от междуособици държава на нашата граница.\"\"Имаме съседи с които сме длъжни да общуваме\", каза Борисов. Той добави, че не сме съгласни с хиляди неща в Турция, \"но те задържат мигрантската вълна и това е достатъчно за да сме в постоянен контакт\". Той смята, че \"споразумението с Турция работи много добре\".Борисов каза, че не бил против ЕС да приеме всички бежанци, но те били заплаха за националната сигурност и обърна внимание, че докато страните от Вишеградската четворка отказват да приемат бежанци тежестта пада върху Франция, Германия и Швеция. Затова той подкрепя идеята на италианския премиер да се направят зони за сигурност извън ЕС. \"По-добре центровете да са в Турция, Либия, Йордания\", каза Борисов.", "date": "2017.07.07", "title": "Борисов: Единственото ни изискване е самолетите да са нови (допълнена)"}
{"url": "http://www.dnevnik.bg/biznes/2017/07/07/3003105_srednite_kompanii_a_ne_gigantite_dvijat_bulgarskata/", "text": "Шестдесет процента от най-големите 100 компании в България са повишили приходите си през 2016 г. Това сочат данните от десетото издание на класацията К100, изготвена от екипа на финансово-икономическия седмичник \"Капитал\". Ръст на приходите отчитат компаниите, работещи в секторите: технологии, машини, фармация, храни, търговия и текстил.", "date": "2017.07.07", "title": "Средните компании, а не гигантите движат българската икономика напред през 2016 г."}
{"url": "http://www.dnevnik.bg/sviat/2017/07/07/3003070_rumuniia_shte_domakinstva_na_sreshtata_tri_moreta/", "text": "Румъния ще бъде домакин на срещата на инициативата \"Три морета\" през 2018 г., съобщи президентът Клаус Йоханис. Ръководителите на 12-те страни, участващи в  вчера, са приели поканата на Букурещ, предаде агенция \"Медиафакс\".\"Поканих участниците да направим срещата следващата година в Румъния и поканата беше приета веднага (...) Ще очертаем заедно няколко цели. Не искаме да развиваме инициативи, които ни разделят от Европейския съюз. Искаме да развиваме инициативи, които помагат на нашите страни, но които се интегрират перфектно в големите цели на ЕС\", посочи Йоханис.В тазгодишната  участваха държавни глави и техни представители на 12 страни от Централна и Източна Европа: Австрия, България, Хърватия, Чехия, Естония, Литва, Латвия, Полша, Румъния, Словакия, Словения и Унгария, а специален гост беше американският президент Доналд Тръмп. България бе представена от президента .Инициативата  има за цел да предложи политическа подкрепа за по-добро сътрудничество и взаимовръзка на икономиките на страните от географското пространство, намиращо се между трите морета - Адриатическо, Балтийско и Черно - в области като енергетиката, транспорта, телекомуникациите и опазването на околната среда, се посочва в съобщение на румънското президентство. /БТА", "date": "2017.07.07", "title": "Румъния ще домакинства на срещата \"Три морета\" догодина"}
{"url": "http://www.dnevnik.bg/sviat/2017/07/07/3003102_bezredici_obhvanaha_hamburg_oshte_predi_nachaloto_na/", "text": "Насилие избухна в Хамбург още преди 9 сутринта в деня, в който започва срещата на Г-20, съобщават германски медии.Полицейски коли са били подпалени в квартал \"Алтона\", горящи автомобили има и на други места.Според силите на реда демонстранти са блокирали няколко кръстовища и маршрути, по които се очаква да минават политическите делегации.Полицията използва водни оръдия срещу протестиращи, намиращи се близо до мястото, където е настанен , но те отказват да се преместят, показва видео, публикувано от сп. \"Шпигел\" в \"Туитър\".Сблъсъците продължават от снощи, когато поне 76 полицаи бяха ранени.Насилието избухна малко след началото на демонстрацията под надслов \"Добре дошли в Ада\" и бе потушено с водни оръдия и сълзотворен газ.Протестът, на който са присъствали около 12 000 души, трябваше да бъде мирен, но на него се появиха около 1000 крайнолеви демонстранти, някои от които са отхвърлили призивите на полицията да свалят маските си, хвърляли са бутилки и камъни към полицията и са опитали да преминат в зоната за сигурност, разказва електронното издание The Local.Това е накарало полицията да вземе мерки, за да ги раздели от останалите присъстващи, а официално обявеният протест бе отменен. Въпреки това хиляди души останаха на улиците.До тази сутрин броят на ранените демонстранти не бе известен. Автомобила са били подпалени, разбити са и витрини на магазини и на други места из града.  Днес в града се очакват около 100 000 демонстранти. 20 000 полицаи са в готовност за действие и са снабдени с хеликоптери и дронове за наблюдение, предвиден е и център за задържане, който да побере 400 души.Обявени са 30 протеста, организирани от антиглобалисти, защитници на околната среда, профсъюзи, студенти и църковни групи.В последните години големи събития като Г-20 се провеждат в отдалечени места, но Германия избра втория най-голям град, в който е родена канцлерът .Преди изборите през септември за нея е особено важно  и да демонстрира пред някои от чуждестранните лидери колко е важно да се допусне гражданите да изразяват недоволството си.Върховният съд на страната също подкрепи искането на демонстрантите да издигнат протестен лагер близо до мястото на срещата.От хамбургската полиция заявиха, че вероятно протестиращи стоят зад подпалването на магазин на \"Порше\", където изгоряха осем автомобила.Вчера двама италианци с криминални досиета са били спрени на летището в Хамбург и ще бъдат депортирани, съобщи говорител на полицията, цитиран от ДПА. Автобус с демонстранти също е бил спрян и върнат на границата с Холандия.", "date": "2017.07.07", "title": "Безредици обхванаха Хамбург още преди началото на срещата на Г-20 (видео)"}
{"url": "http://www.dnevnik.bg/biznes/2017/07/07/3003172_proizvoditel_na_chasti_za_aviaciiata_i_softuerna/", "text": "Компанията за производство на басти и системи за авиационната индустрия Удуърд България\" и създателят на софтуер за управление на риска \"Традео БГ\" получиха сертификати за инвеститор клас \"А\" от държавата днес, съобщи пресцентърът на Министерството на икономиката.", "date": "2017.07.07", "title": "Производител на части за авиацията и софтуерна компания са обявени за първокласни инвеститори"}
{"url": "http://www.dnevnik.bg/bulgaria/2017/07/07/3003093_poslanikut_na_sasht_bulgariia_triabva_da_kupi/", "text": "България ще вземе \"суверенно решение\" какви  да вземе за въоръжените си сили, но освен цената трябва да има предвид способностите им и оперативната съвместимост с НАТО. Това обяви американският посланик Ерик Рубин в речта си \"Пътят напред\" във Военния клуб в София.\"Решението за модернизация ще иска тежки политически решения. България ги прави това ще я направи по-стабилна и сигурна,\" каза посланикът. Той каза, че Алиансът ще е готов да подкрепи всякакви опити за модернизация на българските въоръжени сили. Според Рубин, макар крайното решение да е изцяло на властите в София, важни са и опитът в истински въздушни схватки и броят излитания и мисии, а оперативната съвместимост на машините трябва да е налице както със \"самолетите на Съединените щати и други съюзници в НАТО, така и със съюзници, които са ни съседи в региона.\"Това е първата му голяма публична изява, откакто третото правителство на Бойко Борисов встъпи в длъжност. Преди него премиерът Борисов  за ролята на България в председателството на Европейския съвет от януари догодина и трансатлантическите отношения, както и за модернизацията на българските въоръжени сили.\"Нито една страна не може да се справи\" с днешните предизвикателства, каза посланикът и припомни, че президентът Доналд Тръмп е подчертал ангажимента към Член 5 от Северноатлантическия договор за колективна отбрана в . Той похвали сътрудничеството в отбраната между София и Вашингтон и \"забележителния напредък\" от 2006 г. насам, когато двете страни подписват споразумение за двустранно сътрудничество в отбраната. \"Двустранната активност в отбраната за последните две години се увеличи 400 пъти. Другата седмица България ще е домакин на Saber Guardian - най-голямото международно учение в Европа тази година.\"Тези усилия обаче трябва да се съчетаят с увеличени разходи за отбрана на страните членки на НАТО и закупуване на нова техника за въоръжените сили, която е \"критично важна\" за сътрудничеството в рамките на Алианса. \"Не става дума само за купуване на самолети, а и за поддръжка, обучение, съвместимост, поддръжка и инфраструктура, които вървят или не вървят в комплект с определен изтребител.\" С министъра на отбраната Красимир Каракачанов \"споделяме възгледа, че България не трябва просто да дава пари, за да придобие самолети,\" а да мисли как процесът на модернизация ще освежи цялата икономика и отбранителната индустрия, обяви Рубин.Гордеем се с ролята си като страна, която подпомага ангажимента на България към бъдещето и образованието на децата, включително чрез учебните заведения в София и Благоевград и \"Фондация Америка за България\", инвестициите и работните места на американските компании. Рубин изтъкна изстрелването на  от компанията SpaceX миналата седмица като пример за съвместна работа.По думите му обаче много още може да се направи по въпроси като бизнес климата и укрепването на демокрацията. България има проблем с прозрачността и върховенството на закона, но и с демографията - младите няма да искат да останат, ако икономиката не расте и не виждат, че има работни места, обяви посланикът.\"Климатът за инвеститорите е форма на националата сигурност: колкото по-положителен, привестващ и прозрачен е той, толкова по-голям ще е икономическият напредък на България.\"Енергийната диверсификация ще помогне на България, която остава почти 100% зависима в доставките на газ, нефт и ядрена енергия, припомни Рубин и приветства завършването на интерконектора с Румъния и стъпките в изграждане на връзка с Гърция.Посланикът поздрави София за усилията страната да използва \"собствените си запаси от газ\" и обяви, че Вашингтон ще е готов да окаже помощ в диверсификацията.\"Казвал съм и ще повторя: няма никакво противоречие между българското членство в НАТО и отношенията ѝ с Русия,\" каза дипломатът, но предупреди, че връзките трябва да се базират на принципи и ценности. \"Да имаме добри отношения, да търгуваме и да инвестираме (в Русия) - това са цели, които и САЩ преследват... Мисля, че България като член на НАТО и ЕС играе много позитивна роля в отношенията (с Москва).\"Разбираме, че Западните Балкани вече са уморени, след като 20 години след разпадането на Югославия все още има нужда от голям напредък в евроатлантическата интеграция на страните в региона, подчерта посланик Рубин. \"България може като част от европредседателството си да служи като мост между балканските си съседи и ЕС. Приветствам изявленията на г-н Борисов за подкрепа на Македония и интеграцията ѝ в НАТО.\"Относно идеята на Борисов всички държави членки на Европейския съюз да влязат в НАТО той отговори уклончиво: \"Няма съмнение, че ЕС като най-голямата икономика в света и най-голямото групиране на членки на НАТО може да изиграе положителна роля. Всички усилия за създаване на колективна европейска отбрана не трябва да са за сметка на разходите на страните членки. Като добавка обаче би било положително.\"Рубин каза и че за 27 години САЩ са подкрепили инвестициите, икономиката и работните места и укрепили връзките между САЩ и България и другите европейски държави на базата на \"споделените ни демократични ценности.\" Той напомни, че покрай погребението на бившия германски канцлер Хелмут Кол, \"визионер, вярвал в силите на институциите и ценностите и трансатлантическата връзка\", е дошло време за равносметка за напредъка на евроатлантическата общност в укрепването на демокрацията.Годините на Студената война не бяха лесни, но периодът след това даде шанс да преоформим трансатлантическата система и днес идеята за една система от Ванкувър до Владивосток остава в сила и 27 години след като тя свърши, колкото и да е трудно осъществима - \"без сфери на влияние, без конфликти\".\"Вярваме в идеята за една Европа - цяла, свободна и мирна\", въпреки че няма да станем нейни членове, каза Рубин. Той цитира президента Доналд Тръмп, според когото Западът трябва да се бори за ценностите, които са го направили какъвто е и които са атакувани от различни страни.\"Нека продължим да си проправяме път заедно,\" каза посланикът в края на речта си.Попитан за възможно посещение на президента Тръмп в България, той каза, че ще направи \"всичко възможно\" и ще \"положи много усилия\" за такова посещение. \"Не мога да обещая... в момента всеки американски посланик по света работи по въпроса.\"", "date": "2017.07.07", "title": "Посланикът на САЩ: България трябва да купи \"оперативно съвместими с НАТО\" самолети"}
{"url": "http://www.dnevnik.bg/bulgaria/2017/07/07/3003123_kanada_e_nai-predpochitanata_strana_za_migraciia_ot/", "text": "В момента Канада е най-модерната дестинация за миграция от страна на българите. Към северноамериканската държава изтичат най-много българи като процент от мигриращите. Това заяви пред Би Ти Ви председателят на Държавната агенция за българите в чужбина Петър Харалампиев.По думите му Канада разполага с огромна незаселена територия и има много добра политика спрямо мигрантите. Социалната ѝ политика също била на високо ниво и това привличало българите.Това ще се случи на два етапа, като от 1 май без визи вече пътуват хората, които притежават виза на САЩ или през последните 10 г. са посещавали Канада с валидна виза. От тях обаче ще се изисква да си осигурят електронно разрешение за влизане. От 1 декември 2017 г. отпадат ограниченията за всички останали българи.Харалампиев изчисли, че извън пределите на България за постоянно или за около 5-6 месеца в годината живеят около 9 млн. българи. Най-голяма е групата в САЩ, където по официални данни живеят около 300 хил. души, но според него те са много повече. Най-компактната общност е в района на Чикаго – там неофициално живеят 200 хил. българи. Големи български общности има и в Лос Анджелис и Ню Йорк.В рамките на Европейския съюз живеят общо около 1 млн. българи. Най-много са те в Германия – 220 хил. по официални данни. Харалампиев уточни, че реално са 370 хил. души. Във Великобритания пък официално живеят около 170 хил. българи, а реално – около 300 хил. души. В Испания също има компактно българско население, което се изчислява на около 200 хил. души.Украйна е сред историческите области, населени с българи. Има много българи от смесен брак и част от тях не се самоопределят като българи. Голяма група има в Бесарабския регион.\"Доста мигранти се завърнаха в България през последните години заради кризата в някои държави от Европа, но и много нови заминаха, за да учат в чужбина. В момента има над 30 хил. български студенти в страните от Европейския съюз\", уточни Харалампиев.", "date": "2017.07.07", "title": "Канада е най-предпочитаната страна за миграция от българите"}
{"url": "http://www.dnevnik.bg/pr_sfera/2017/07/07/3002914_poiaviha_se_misteriozni_jitni_krugove_krai_sofiia/", "text": "Вчера на нива близо до София бяха засечени необясними житни кръгове. Кадрите са изпратени от очевидец от Равно поле. Феноменът беше забелязан и от популярната Facebook страница Sofia in Details, които публикуваха снимката вчера. Смята се, че житните кръгове са все още там.Подобно явление се наблюдава за първи път в България. По света са регистрирани множество такива случаи, които стават все по-чести от 70-те години на миналия век до днес. Житните кръгове най-често са разположени сред обработваеми земи, но се появяват и покрай пътища, райони със средно до гъсто население и в близост до паметници на културното наследство като например Стоунхендж.До днес има твърде малко научни изследвания за тях и появата на много от мистериозните кръгове остава необяснима и досега. Обикновено спекулациите по темата включват извънземни, но скептиците обикновено смятат, че житните кръгове са човешко дело.", "date": "2017.07.07", "title": "Появиха се мистериозни житни кръгове край София"}
{"url": "http://www.dnevnik.bg/bulgaria/2017/07/07/3003114_deputatite_podkrepiha_chetirite_proekta_za_promeni_v/", "text": "Единодушно депутатите подкрепиха и четирите законопроекта за промени в Гражданско-процесуалния кодекс (ГПК), които улесняват длъжниците и ограничават правомощията на частните съдебни изпълнители, банките и монополите, информира БНР.До гласуването се стигна след като четири партии - ГЕРБ, БСП, Обединените патриоти и \"Воля\" внесоха свои проекти.С промените, приети на първо четене, се въвежда десетгодишна абсолютна погасителна давност за физическите лица, с което ще се премахнат т.нар. вечни длъжници. Друго изменение е сборът от таксите за принудително събиране на дълг от съдебните изпълнители да не надвишава размера на дълга.Освен това длъжникът да има право да подава жалба, с което да спира изпълнителния процес, а банките да нямат право да издават заповед за незабавно изпълнение. Промяна предвижда длъжникът да се търси най-малко три пъти, като един от тях е задължително в почивен ден, както и да бъде издирван чрез работодателя си. В съдебното решение да се посочва и банкова сметка, за да може длъжникът да се издължава, без да се стига до изпълнително производство, предвиждат още промените.\"Дяволът е скрит в детайлите, така че аз много внимателно ще следя работата по законопроектите между първо и второ четене. Много се надявам, че между първо и второ четене неговите основни моменти няма да бъдат променени, както вече се е случвало, защото, когато се отстоява справедливостта, недоволни няма, а успеха е за всички\", предупреди след гласуването националният омбудсман Мая Манолова, която преди време поведе \"война\" с частните съдебни изпълнители, след множество жалби на граждани до нея. в Министерския съвет се разбра, че най-голямата парламентарна група ГЕРБ изцяло ще подкрепи промените в ГКП. По-рано днес пред \"Нова телевизия\" и председателят на групата на ГЕРБ в парламента Цветан Цветанов заяви, че те ще подкрепят предложенията и на \"Воля\", и на Обединените патриоти, и на БСП, за да има дискусия между първо и второ четене.", "date": "2017.07.07", "title": "Депутатите подкрепиха четирите проекта за промени в Гражданско-процесуалния кодекс"}
{"url": "http://www.dnevnik.bg/zelen/2017/07/07/3003137_liderite_ot_g-20_shte_prizovat_trump_da_stane_primer_v/", "text": "Лидерите на страните от Г-20 ще изтъкнат пред американския президент Доналд Тръмп, че той трябва дa бъде пример за подражание в борбата с климатичните промени, предаде Ройтерс.Това е съобщил канадският премиер Джъстин Трюдо за днешното издание на германския вестник \"Билд\", цитирано от БТА.\"Ще заявим пред него, че е важно да поеме водеща роля в справянето с климатичните промени и създаването на добри работни места\", казва Трюдо. По думите му няма никакво съмнение, че действително съществуват изменения в климата.Миналия месец Тръмп реши да извади САЩ от Парижкото споразумение за климатичните промени.", "date": "2017.07.07", "title": "Лидерите от Г-20 ще призоват Тръмп да стане пример в борбата с климатичните промени"}
{"url": "http://www.dnevnik.bg/detski_dnevnik/2017/07/07/2998241_s_decata_v_pochivnite_dni_8_i_9_juli/", "text": "\"С децата в почивните дни\" е рубрика на \"Детски Дневник\" за хората, които предпочитат в края на седмицата да изгонят от мислите си служебните проблеми и да се насладят на удоволствието да се забавляват с децата си. Ако имате информация за интересно предстоящо събитие и искате да я споделите с други родители, пишете ни на .- се провежда в Южен парк 2, входът е свободен. В 10.30 бенд от музиканти + разказвач ще запознае децата с хрониките на джаза и ще им връчи инструменти, за да се включат в интерактивен концерт, а час по-късно ще има Музикални игри. - Безплатни ателиета, за които се изисква единствено предварително записване, очакват децата в : 11 - 12.30 \"В света на звуците и слуха\" - ателие на Био игри - подходящо за деца от 8 до 12 години; 12.30 - 13.30 Седемте живота на хартията - научна работилница - подходящо за деца над 7 години; 14.30 - 15.30 Какво започва с почвата? - научна работилница - подходящо за деца над 7 години.Същия ден има и поредица от занимания, за които е препоръчително предварително записване и са включени в билета за Музейко: 14:00 - 15:00 Космически предизвикателства - ниво 2 - подходящо за деца от 6 до 11 години. 16 - 17 Космически предизвикателства - ниво 5 - подходящо за деца от 6 до 11 години. - Над 30 деца от цялата страна се очаква да се включат във второто издание на детския фестивал , съобщиха от държавния културен институт \"Двореца\". Той е организатор на форума, който е подкрепен от Общината в Балчик. Тази година фестивалът няма да има конкурсен характер, но ще има специални награди. Ще бъде отличен най-малкият участник, а всички ще бъдат подкрепи със сладолед. - Международният фолклорен конкурс \"Пауталия 2017\" дава поле за изява на фолклорни състави и изпълнители от страната и чужбина - да покажат богатството на своя фолклор. По Програмата за подпомагане на даровити деца в България ще бъдат присъдени три едногодишни стипендии в категорията за индивидуални изпълнители по народно пеене, от 14 до 17-годишна възраст. Сцената е на централния площад в града. - Тайната на четирите елемента е серия от тематично свързани занятия, които дават възможност на всяко дете да преживее уникалния свят на лабораторията и да участва в различни експериментални задачи и игри, подобряващи концентрацията, сетивността и фината моторика.Малките изследователи, освен че ще се запознаят с интересни факти за елементите вода, огън, въздух и земя, ще експериментират във всяка работилница с истинска лабораторна техника. са с начало 13 часа в Младежкия центъра по следните теми: 8 юли: ВОДА; 15 юли: ОГЪН; 22 юли: ВЪЗДУХ; 29 юли: ЗЕМЯ.Занятията са подходящи за деца от 6 до 14-годишна възраст. Работи се в малки групи до 10 човека, като всеки млад учен има работно място. Таксата за едно занятие е 10 лв. Телефон за записване: 089 5668928.- се провежда в Южен парк 2, входът е свободен. Как латиното полазва джаза през 60-те и защо сега е муза за модерните парчета. Децата ще разберат на уъркшопа в 10.30 часа. В 12.30 часа малките крачета ще учат първи стъпки в танците салса, меренге и бачата. - Сезонна продукция от плодове и зеленчуци, разнообразни млечни и месни произведения, вино, хляб и печива с квас, мед и пчелни продукти, консервирани плодове и зеленчуци, сокове, сиропи, чайове, оцети, ядки, гъби, билки, подправки и много други. Пред магазин ИКЕА Витоша ще е подреден фермерски пазар с разнообразие oт кулинарни демонстрации, занаятчийски работилници, представяне на натурална козметика, музикални изпълнения, както и разнообразни дегустации. За най-малките посетители е предвидена работилница с естествени материали. - Международният фолклорен конкурс \"Пауталия 2017\" дава поле за изява на фолклорни състави и изпълнители от страната и чужбина - да покажат богатството на своя фолклор. По Програмата за подпомагане на даровити деца в България ще бъдат присъдени три едногодишни стипендии в категорията за индивидуални изпълнители по народно пеене, от 14 до 17-годишна възраст. Сцената е на централния площад в града.- 10-то издание на  включва 21 скулптори от България, Чехия, Полша, Украйна, Турция, Германия, Латвия, Португалия, Русия. Те са подредени в парк \"Езеро\" до Конната база, а цените за посетители са без промяна - 1.5 лв. за пенсионери и ученици, 2.5 лв. за групов билет, 3.5 лв. обикновен билет и безплатен вход за деца до 7 год. и лица с увреждания.", "date": "2017.07.07", "title": "С децата в почивните дни (8 и 9 юли)"}
{"url": "http://www.dnevnik.bg/evropa/zemedelie/2017/07/07/3003181_drebni_jivotnovudi_shte_poluchat_113_mln_lv_po_shema/", "text": "Управителният съвет на фонд \"Земеделие\" одобри над 11.3 млн. лв. национално финансиране по Схемите за извънредна помощ за приспособяване на млекопроизводителите и земеделските стопани в други сектори на животновъдството, съобщиха от фонда.Подпомагането се предоставя в допълнение към помощта, осигурена от Европейския фонд за гарантиране в земеделието (ЕФГЗ), на основание на Делегиран регламент (ЕС) 2016/1613 на Комисията от 8 септември 2016 година. Той позволява на държавата членка да добави 100% национално финансиране към осигурения от ЕС финансов пакет.", "date": "2017.07.07", "title": "Дребни животновъди ще получат 11.3 млн. лв. по схема за приспособяване"}
{"url": "http://www.dnevnik.bg/kultura/2017/07/07/2991791_otkus_ot_julski_razkazi_na_zdravka_evtimova/", "text": "Здравка Евтимова е родена на 24.07.1959 г. в гр. Перник. Завършва английска филология във ВТУ \"Св. Св. Кирил и Методий\" (1995). Специализира художествен превод в Сейнт Луис, САЩ. Превела е над 25 романа от английски, американски и канадски автори на български език, както и произведения на български писатели на английски език. Била е редактор на българската секция на сп. \"Muse Apprentice Guild\" – Сан Диего, САЩ и редактор за България на сп. \"Literature of the Avanteguard\" за кратка проза, Великобритания.Член е на СБП, на Лигата на писателите на Великобритания, област Йоркшър-Хамбърсайд, и на българския ПЕН-клуб.Автор е на 4 романа, а около 100 нейни разказа са публикувани в сборниците \"Разкази срещу тъга\" (1985), \"Разкази от сол\" (1990), \"Разкази за приятели\" (1992), \"Сълза за десет цента\" (1994), \"Кръв от къртица\" (2005, ИК \"Жанет 45\"), \"Пернишки разкази\" (2012, ИК \"Жанет 45\") .Разкази на Здравка Евтимова са публикувани в литературни списания и антологии в 27 страни по света, между които САЩ, Канада, Великобритани, Австралия, Сърбия, Словакия, Германия, Франция, Китай, Япония, Индия, Иран, Полша, Аржентина, Нова Зеландия, Република Южна Африка и др.В колекцията ѝ от награди се открояват националните награди за дебютна книга (1985), \"Чудомир\" на в. \"Стършел\" (1982), наградата на фонд \"Развитие\" за съвременен роман (1998), на СБП за романа \"Четвъртък\" (2003, ИК \"Жанет 45\"). Двукратен носител е на наградата за проза \"Златен ланец\" на вестник \"Труд\" (2006, 2010), носител на Националната литературна награда за български роман на годината \"13 ВЕКА БЪЛГАРИЯ\" 2016 за романа \"Една и съща река\" (2015, ИК \"Жанет 45\") и др.Отличена е още със Специалната награда за разказ на немската фондация \"Lege Artis Verein\" (1999), с наградата за проза на английското списание \"The Text\" (2000), с наградата на английското издателство \"Skrev Press\" за сборника с разкази \"Bitter Sky\" (2003).Сборникът й с разкази \"Някой друг\" (\"Somebody Else\"), публикуван през 2004 г. от издателство MAG Press, Калифорния, САЩ, печели наградата за \"Най-добър сборник с разкази от утвърден автор\", издаден от издателството през 2005 година. Този сборник е номиниран за американската награда Pushcart.Разказът й \"Твоят ред е\" е награден в световния конкурс за къс разказ на тема \"Утопия 2005\" в град Нант, Франция, и е включен в антологията \"Утопия 2005 – десет писатели от цял свят\".Разказът й \"Васил\" е един от десетте разказа, наградени в конкурса за къс разказ от цял свят на радио BBC, Лондон (2005).През 2008 г. издателство Astemari, САЩ, публикува друг неин сборник с разкази \"Good Figure, Beautiful Voice\" (\"Хубава фигура, красив глас\"), а издателство VOX HUMANA, Канада/Израел, публикува през 2010 г. сборник с разкази под заглавие \"Блед и други постмодерни български разкази\" (\"Pale and Other Postmodern Bulgarian Stories\"). Тази книга е на английски език и освен в англоезичните страни, се разпространява в Израел, Скандинавските страни, Индия и Германия.През 2012 г. издателство MOBITE, щата Върмонт, САЩ, публикува сборника с разкази \"Carts and Other Stories\" (\"Стари коли и други разкази\"), а издателство \"All Things That Matter Press\", щата Мейн, САЩ, издава сборника \"Time to Mow and Other Stories\" (\"Време за косене и други разкази\").ДА УЛОВИШ ОБЛАК– Неговата улица е небето – може да е синьо като боичката във водните ти бои или черно като земята в саксията на лимона, дето насадихме с тебе, но облакът е важна птица. Небето е негово, то e негов баща.– Ми как тогава ще го хвана? – питам аз тате, който знае повечето неща на света. – Нали не можем да подскочим до небето. Като се покатеря на черешата, уж го стигам, но пипам само вятър, а то е два метра над мене.– Човек трябва да си направи капан за облаци – решава баща ми. – Това е много проста работа. Взимаш големия зелен леген, в който мама накисва рокличката ти. Залагаш легена под небето, избираш си един облак и го гледаш десет минути. За да не сбъркаш колко е десет минути – да знаеш: десет минути е времето, през което си помисляш за онова място на морето, където искаш да те заведа и все не мога.– Ами ако искам да ме заведеш на три места едновременно?– Тогава десетте минути ще траят три пъти подълго – обяснява баща ми.Разбирам, ще мисля само за едно място, за да минат десетте минути по-бързо, но облакът ще си крачи по небето независимо дали то е синьо като моята боичка, или черно като оная нощ, когато се изгубих в Радомир.– Нищо подобно – поправя ме тате. – Ти гледаш облака, преди да завали. И като завали, облакът става на дъжд, който отива в нашия капан за облаци.Аз не искам да мъча облака в тоя леген, отвръщам натъжена аз. Точно така, водата в легена е твоят облак и тогава ти знаеш ли какво правиш? Сипваш я на малката черешка, която насадихме с тебе, и черешката става твоят облак. Тя знае всичко. Покатери се на някой клон и веднага се превръщаш в облак, тогава небето е твоя улица и можеш да ходиш навсякъде. Само трябва да си помислиш за някое място на Земята и то ти става приятел.От тоя ден нататък аз все се качвах на черешката и бях облак по цял ден. Моето небе беше от листа и клони, завивах се с жълтото одеяло на слънцето и виждах всичко по света. Знаех, че някъде под мене има други деца, които си правеха капани за облаци и бяха заложили легени да ме хванат в тях.Един ден Наско, този див Наско с черна като земята в саксията на лимона коса, ме улови в неговия капан за облаци. Както си седях на черешата, той дойде и попита:– Искаш ли да те уловя в този леген?То беше дървено корито, неговият леген, и аз веднага се улових в него и много ми хареса. Той го хвана от едната страна, аз – от другата, и го дотътрихме до Струма. Тя точно се провираше под моста и рибите сигурно са си рекли: \"Тоя пък облак какво ли търси тука при нас? Да не вземе да ни вдигне на Луната?\" Наско и аз се натоварихме в коритото и то започна да плува точно към най-дълбокото под върбите. Там живееше един таласъм, който стряскаше мало и голямо. Чувах го как вие вечер и макар че никак не ме беше страх, се завивах през глава.– Наско, тука живее таласъмът и макар че никак не ме е страх от него, облак не трябва да се приближава до един некултурен таласъм.– Аз съм таласъмът – изтърси Наско и макар че никак не ме беше страх, настръхнах – нещо такова, като че мравки лазят по врата ти и косите се изправят като щеки върху главата ти.– Ще ме изядеш ли? – попитах Наско и зачаках да видя какво ще каже. Ако иска да ме изяде, скачам от коритото във вира – аз плувам само под вода, а над вода не мога. Не съм опитвала дали може да се диша под водата.– Няма да те изям – обеща Наско. – Защото ти си моят облак.– Не съм твоят облак – възразих. – Аз съм свободен облак и на никого не съм. Небето е моята улица, слънцето е мой светофар. А ти си един дребен, нещастен таласъм и ако искаш да знаеш, аз мога да дишам под вода. Ще скоча във вира, ако още искаш да знаеш – рибите са мои облаци и ще ме спасят.– Аз идвам на вира и вия, защото си нямам приятели – рече Наско и лицето му се смали.– Ми така ми кажи, човече. Ето – аз съм облак, твой приятел, и идвам при тебе да плуваме в реката с твоето корито.", "date": "2017.07.07", "title": "Откъс от \"Юлски разкази\" на Здравка Евтимова"}
{"url": "http://www.dnevnik.bg/razvlechenie/2017/07/07/3002789_ot_trun_ta_na_fest_2017_10_letni_festivala_ot/", "text": "Летните планински и морски фестивали в България за поредна година ще дадат възможност да отдих и разпускане от натоварения градски живот. С музика, театър, спорт и фолклор, всеки може да намери нещо интересно в уютно селце или красив крайморски град у нас.Фестивалната програма започва още от днес с  - четридневно събитие в Родопите на 18 километра от Пловдив до манастира \"Св. Св. Козма и Дамян\". е разнообразна, разделяйки фестивала на тематични зони. В \"Далечната поляна\", например, посетителите ще могат да участват в стрелба с лък, обучение по оцеляване, йога, еърсофт, както и беседи за гадателски карти, родовата карма и кръгове за транс. \"Детският кът\" ще включва уроци по наука за деца, жонглиране, оригами и циркови спектакли.Ще бъде изграден 200-метров въжен тролей, преминаващ над цялата територия на събитието, а за музиката ще са отговорни артисти като Миленита, Джанго Зе, Two Cities One World и новозеландците Tui Mamaki & Monty Bevins. Фестивалът ще продължи до 9 юли.Юлското издание на  ще започне на 8 юли на сцената на експо център \"Флора\". Фестивалът ще бъде открит в 20.30 ч. от квартета на нюйоркския саксофонист Крейг Бейли, работил като водещ алт саксофонист и флейтист в оркестъра на Рей Чарлс. След него на сцената ще излезе триото на българския пианист Събин Тодоров и групата \"Фънкалеро\".Програмата, която ще продължи до 10 юли, включва изявени български джаз състави като \"Христо Йоцов трио\", \"Аквафоника\", Mixing Vanity Trio и \"Дивото Зове\", а всяка вечер ще се състои фестивален джемсешън в бургаския ресторант \"Самба\".Фестивалът ще се завърне на 3 и 4 август с участието на звезди в българския джаз като Марина Господинова, Ангел Заберски-син и Хилда Казасян, както и квартета на пианиста Райън Хенслър.Едно от най-мащабните събития това лято, , ще се състои на 15 юли в крайморския град. По случая ще се изгради сцена, дълга 70 метра и висока 15 метра, оборудвана с най-добрите аудио- и визуални ефекти, а гостите ще включват някои от най-големите световни поп звезди - BEBE REXHA, Стийв Аоки, Тайни Темпа, \"Горгон Сити\" и R3WIRE & VARSKI. От българската сцена ще участва певицата Поли Генова, която представи страната ни на \"Евровизия\" миналата година.Фестивалът  ще организира юлското си издание във винарната \"Вила Юстина\" на 25 километра от Пловдив на 21 юли и ще представи редица интересни артисти в сферата на рокендрола, електронната музика, театъра и пърформанса. След като миналата година не успя да се осъществи като в Триград, сега залага на еднодневни събития на месечна база. Такова е обявено и за септември.Програмата за юли включва изгряващи български звезди като техно дуото RoboKnob, съставено от Ясен Георгиев и Станислав Генадиев, съвременният танцов артист Мирослава Захова и пловдивската gypsy jazz група Hot Club de Plovdiv. От Белгия ще дойде експерименталният електронен музикант Manu Louis, а гост от Турция ще Gräfin - диджей, комбиниращ техно, хаус и електроника в творчеството си.ще озвучи с електронна музика и хип-хопа на връх Околчица във Врачанския Балкан на 28 и 29 юли. Сред гостите са популярното софийско хип-хоп дуо Жлъч и Гена, проектът на Димитър Горчаков Clavexperience и българският диджей и продуцент Vagabond.Програмата ще включва чуждестранни звезди като лондонският мулти инструменталист и диджей Swindle, който стана популярен след първия си албум от 2013 г., озаглавен Long Live The Jazz (\"Да живее джазът\") и дръм енд бейс формацията SpectraSoul, придаващи дълбоко и груув звучене на жанра с музиката си.Фестивалът организира и конкурс за диджеи, като участниците трябва да изпратят собствен микс, за да имат възможността да вземат участие.Най-мащабното джаз събитие у нас, , ще представи юбилейното си 20-то издание от 5 до 12 август тази година, канейки някои от най-големите световни звезди в планинския град. Някои от акцентите в богатата програма на фестивала са немският буги-вуги и блус пианист Аксел Цвингенбергер, италианците от \"Спагети Суинг\" и холандският джаз саксофонист и певица Кенди Дълфър. Пълната програма е качена на .в Жеравна обещава възможност за тотално откъсване от цивилизацията между 18 и 20 август. Посетителите ще се пренесат 150 години назад в историята чрез традиционни български дейности. Носенето на българска носия по време на фестивала е задължително. ще се състои и тази година от 23 до 27 август край родопския язовир. Този път организаторите искат \"вместо да пренасяме градския глъч и култура в планината, да утихнем и да се вслушаме в нейния глас\". Музика ще има, но артистите предстои да бъдат обявени в идните дни на . Освен това ще има по-малко програма и повече импровизация и достъп за хората до сцена, обичайните лекции и уълркшопи и атмосфера в хармония с природата. Билети се продават срещу 50 лв. Деветото поредно издание на традиционно ще се състои в последния уикенд на август - 25 и 26 август. Групите тази година включват нови допълнения за фестивалната програма - Slippers, Old Guns и Cotton Pickers - както и обичайните гости, сред които са групите Blues Traffic, Delta Roosters, \"Магистри\" и хедлайнерите \"Васко Кръпката и Подуене Блус Бенд\".Един от последните фестивали за лятото ще е  в Созопол между 26 август и 5 септември. Мащабното събитие включва концерти, спектакли, кино, изложби и литература.Концертната програма ще бъде открита на 26 август от \"Мистерията на българските гласове\" -световноизвестният хор, отличен с награда \"Грами\" през 1990 г. И още- Камелия Тодорова, Орлин Павлов, Стефан Вълдобрев, Люси Дяковска, заедно с Плевенската филхармония, Васил Петров, който ще посвети шоуто си на легендарният джазмен Ал Жиро, както и \"Щурците\". Това ще е последният концерт на българската рок група, която навършва 50 години на сцената тази година. Пълната програма може да бъде видяна на .", "date": "2017.07.07", "title": "От трън, та на фест 2017: 10 летни фестивала от планината до морето"}
{"url": "http://www.dnevnik.bg/politika/2017/07/07/3003094_borisov_kum_mei_za_brekzit_razvodite_sa_skupi_i/", "text": "Премиерът Бойко Борисов разказа от парламентарната трибуна днес за свой разговор с британския си колега Тереза Мей, по време на който са обсъждали Брекзит.\"Основният проблем е Брекзит. На Мей казах, че от моя опит знам, че разводите винаги са скъпи и страдат децата. Това съм казал на Мей. Нека да не съм лош пророк, но този развод ще бъде много скъп и тежък за Великобритания и Европейския съюз (ЕС)\", обяви Борисов в отговор на питане на лидера на БСП Корнелия Нинова за българското председателство на Съвета на Европейския съюз (ЕС).В отговор Нинова му каза: \"Вие добре си споделяте на тия срещи от своя опит разводите, жените и децата. Но питахте ли за българските студенти?\". Основните притеснения на лидера на БСП бяха за мигрантския натиск върху България и разликата в качеството на храната у нас и в ЕС.Борисов съобщи, че при срещите си и с френския президент Емануел Макрон, и с немски канцлер Ангела Меркел казал: \"Ние се бяхме съгласили на 1200 мигранти; дойдоха двама, един избяга. Допускаме, че приемаме мигранти - ще ми разрешите ли да направя затвор, да ги задържа там? Те не искат да седят тук, и в Полша и в Унгария не искат да седят\". После се обърна към Нинова: \"Ние не можем да изпълним и стария си ангажимент - миграционният натиск е нула, а те не желаят да се върнат и да седят в България. В това отношение мога да ви успокоя\". Лидерът на БСП обаче изрази безпокойство, че одобреният миналата седмица от парламента заем от 200 млн. евро за съфинансиране по оперативни програми ще отиде за приемане на бежанци.Премиерът съобщи още, че по предприсъединителен договор България трябва да приеме еврото и ако не искаме да сме \"във втора, трета и пета скорост на Европа\", трябвало да дадем газ. Нинова му каза, че не й отговаря за храната на две скорости.От отговора на Борисов се разбра, че кабинетът ще одобри националната програма за европредседателството ни на 11 юли, а после ще бъде внесена в парламента. Нинова изрази мнение, че е много късно и заяви, че социалистите внасят необходимите подписи за дебат по темата.", "date": "2017.07.07", "title": "Борисов към Мей за Брекзит: Разводите са скъпи и страдат децата"}
{"url": "http://www.dnevnik.bg/citat_na_deniia/2017/07/07/3003110_citat_na_denia_avtomagistrala_trakiia_stana_tiasna/", "text": "Това заяви премиерът Бойко Борисов в на дискусия, организирана от \"Атлантическия клуб\".\"Искаме и стратегически да променим мисленето в самия транспорт\", каза Борисов и добави, че говори конкретно за влаковете. Според него в момента релсите и контактната мрежа били нови.\"Не може от 2006 г. да са купени влаковете и да не са си ги платили. Това трябва да го решим и трябва да се поръчат нови влакове и локомотиви, за да стане комфортен превозът и от София до Бургас да се ходи за 3 часа. \"Ще има Интернет вътре. Сега всичко се движи само с коли, вътре с по 1 човек\", каза още премиерът.", "date": "2017.07.07", "title": "Цитат на деня: Автомагистрала \"Тракия\" стана тясна"}
{"url": "http://www.dnevnik.bg/politika/2017/07/07/3003215_karakachanov_iska_poveche_armiia_na_granicata_za_da_se/", "text": "Вицепремиерът и министър на отбраната Красимир Каракачанов е подготвил проект за увеличаване на армията по границата с Турция, за да се освободят полицаи, които в момента са командировани там от цялата страна. Според Каракачанов ефектът от присъствието на българските военнослужещи на границата за спиране на мигрантския поток е голям, а освен това операциите, които провеждали там водели до натрупване на реален боен опит.\"Това би освободило човешки ресурс за МВР и полицаите да се върнат по районите от които са откомандировани\", каза Каракачанов. Това пък можело да помогне за работата по другия приоритет на правителството – борбата с битовата престъпност.В отговор на въпрос на Спас Панчев (БСП) по време на парламентарния контрол Каракачанов каза, че изплатените допълнителни възнаграждения на военнослужещите от Българската армия до 30 юни 2017 г. са в размер на 5 570 000 лева.Каракачанов раздели разходите на министерството на два периода. Първият период е от 24 април 2015 г. до 30 септември 2016 г. \"Логистично осигуряване и подпомагане на органите на МВР по охраната на границата\", когато са похарчени за допълнително възнаграждения на военните 2 380 000 лева, от които 834 000 лв. за осигуровки. Вторият период е от 1 октомври 2016 г. до края на юни – Логистично осигуряване по проект \"Подкрепа за усилията на Република България по справяне на миграционния натиск по външни граници\". \"По този проект се осигуряват само средства за допълнителни възнаграждения\", обясни Каракачанов, а парите са 3 197 000 лева.", "date": "2017.07.07", "title": "Каракачанов иска повече армия на границата, за да се освободят полицаите"}
{"url": "http://www.dnevnik.bg/sviat/2017/07/07/3003230_osem_dushi_sa_izcheznali_sled_srutvane_na_sgrada_v/", "text": "Четириетажна жилищна сграда се срути в южния италиански град Торе Анунциата, който е в покрайнините на Неапол, съобщава Би Би Си. Осем души са изчезнали, сред тях има и две деца. Започнала е операция по издирването им.Сградата е рухнала сутринта. Тя се намирала близо до железопътната линия между Неапол и Помпей и се срутила малко след като оттам минал влак.След срутването линията била затрупана с отломки от сградата и движението по нея е преустановено.Районът е сеизмично активен, но няма данни да е имало трус.Засега властите предполагат, че близкостоящата жп-линия или ремонт, извършен на първите два етажа на сградата, са причини за инцидента.", "date": "2017.07.07", "title": "Осем души са изчезнали след срутване на сграда в Италия"}
{"url": "http://www.dnevnik.bg/politika/2017/07/07/3003209_borisov_posuvetval_radev_ne_im_obrushtai_vnimanie_na/", "text": "Премиерът Бойко Борисов обяви, че има пълен синхрон с президента Румен Радев. Думите му бяха по повод срещата между двамата на \"Дондуков\" 2 в началото на седмицата, която бе  покрай анкетната комисия \"Грипен\".\"Моят единствен съвет към него беше: \"Не им обръщай внимание на политиците от всички цветове. Защото те в парламента се дракат с всеки един от нас. Ако почна да го държа отговорен за думите на Нинова, Симов, Зарков, докъде ще я докараме? И всеки ден той ще излиза да се разграничава и аз сега трябва да се разграничавам от моята парламентарна група. Това е парламент - имат право да си говорят, да си спорят\", обяви Борисов пред журналисти.В отговор на журналистически въпрос премиерът каза още, че и двамата с президента са политици, но когато заемат даден пост \"на първо място се гледа държавата и институционалните взаимоотношения\". \"В последните дни аз в поведението на Цветанов не мога да намеря слаб пункт и , която си предизвикаха с президента\", категоричен бе Борисов.Премиерът каза още, че с президента са се разбрали по всички теми, по които двете институции работят заедно - \"като се започне да пътуват министри с него на държавни посещения; военни; разказахме си кой какво е говорил при посещенията си в отделни държави\".По-рано днес зам.-председателят на ГЕРБ Цветан Цветанов имаше \"случайна среща\" в парламента със съветника на президента Николай Копринков. От партията обявиха, че се видели случайно и разговаряли за три минути.След разговора Копринков каза, че всичко е било \"в дух на коректност за бъдещи отношения, който трябва да са в един нормален диалог\".Цветанов пък обяви, че депутатите от ГЕРБ не целят противопоставяне между институциите и нямат \"никакво отношение - негативно или позитивно\" към Радев. \"Ние го разглеждаме като представител на президентската институция. Не е нормално президентът да възприема да възприема българския парламент като трибунал\", каза още Цветанов.", "date": "2017.07.07", "title": "Борисов посъветвал Радев: Не им обръщай внимание на политиците, в парламента се дракат с всеки един от нас"}
{"url": "http://www.dnevnik.bg/biznes/2017/07/07/3003218_danuchnite_v_burgasko_zapechatvat_obekti_ako_ne/", "text": "Данъчните в Бургаска област запечатват обектите, които не издават касови бележки. Крайната мярка се прилага с дисциплинираща цел, съобщи Националната агенция за приходите в Бургас.28 хил", "date": "2017.07.07", "title": "Данъчните в Бургаско запечатват обекти, ако не издават касови бележки"}
{"url": "http://www.dnevnik.bg/sport/2017/07/07/3003223_uefa_razmeni_domakinstvata_na_botev_i_beitar_purviiat/", "text": "УЕФА промени реда на мачовете между \"Ботев\" и \"Бейтар\" (Йерусалим) във втория предварителен кръг в Лига Европа. Първата среща ще се играе на 13 юли в израелския град Петах Тиква от 19.45 ч. българско време.Реваншът ще е седмица по-късно - на 20 юли в Бургас.Размяната се налага заради това, че \"Бейтар\" играе домакинствата си на стадион \"Мошава\" в Петах Тиква. Там обаче \"Бней Йехуда\" приема \"Тренчин\".\"Ботев\" преодоля с лекота първия кръг, като победи два пъти \"Партизани\". Пловдивчани спечелиха с 3:1 в Тирана и с 1:0 в Бургас.\"Бейтар\" се справи с унгарския \"Вашаш\" по пътя към втория предварителен кръг.", "date": "2017.07.07", "title": "УЕФА размени домакинствата на \"Ботев\" и \"Бейтар\", първият мач ще е в Израел"}
{"url": "http://www.dnevnik.bg/bulgaria/2017/07/07/3002454_kak_praven_kazus_ostavi_jurnalisti_bez_redakciia/", "text": "Правен казус постави в необичайна и трудна ситуация екипа на електронното издание \"Топновини\" (topnovini.bg) в последния месец. За него се разбра от отворено писмо на журналистите от сайта до премиера Бойко Борисов и омбудсмана Мая Манолова, в което те се оплакаха в че от началото на месец юли са им спрени правата да публикуват новини в изданието, както и че е ограничен достъпът им до редакцията. Заедно с това репортери и редактори са се оказали в абсурдната ситуация да чакат неизплатени заплати, но в същото време да не могат да напуснат работата си или да излязат отпуска или болничен.Ситуацията се заплита при. Бизнесменът почина на 20 юни след тежко боледуване. \"След това започна истинско ходене по мъките\", описват ситуацията служителите на медията.Сайтът \"Топновини\" е създаден през 2010 г. като регионално информационно издание за Шумен, Разград и Търговище. Постепенно изгражда кореспондентска мрежа в 15-те най-големи града в страната. На моменти екипът достига повече от 50 души, в това число и фотографи и рекламни агенти. В момента на работа в медията са 35 журналисти.Според служители на сайта първите забавяния на заплатите датират от началото на миналата година. То съвпада с момента, когато собственикът започва да прекарва повече време в чужбина, където е на лечение. Бивши членове на екипа разказаха пред \"Дневник\", че се е налагало да подават сигнали до Инспекция на труда, за да получат възнагражденията си.\"На 1 юли 2017 г. наследниците на г-н Йонков съобщиха чрез главния ни редактор – Мустафа Мустафов, че преустановяват работата на сайта, а достъпът ни до редакциите ще е ограничен с катинари. И всичко това с устни договорки, без никакви необходими документи. Последва блокиране на акаунтите ни за публикации\", пишат в отвореното си писмо журналистите от \"Топновини\".В него те обясняват, че имат неизплатени заплати, а социалните им осигуровки не са плащани от години. Не можели да ползват отпуск или болничен, не можели да си прекратят и трудовите взаимоотношения нито по тяхно, нито по желание на работодателя, тъй като в момента наследниците не са решили дали да приемат или откажат наследство на бизнесмена.\"Единственото, което ни позволиха да направим е да си вземем личните вещи от офисите в присъствието на упълномощен адвокат и счетоводител\", пишат още служителите на \"Топновини\". Те уточняват, че така и не са успели да се срещнат с някой от наследниците на Йонков, за да обсъдят ситуацията.Засега никой от наследниците не е коментирал ситуацията около фирмата Топ Нюз\" ЕООД\", която държи собствеността на сайта.Пред \"Дневник\" главният редактор Мустафов уточни, че е търсил помощ от екипа на омбудсмана, откъдето му обяснили, че заключването на редакциите може да означава най-общо две неща: или наследниците ще приемат наследството, или се прави опит за опазване на имуществото, което после може да бъде разпродадено.\"Не мога да си обясня в качеството си на какви във фирмата - при положение, че не са приели наследството официално - определени хора заключват офисите и поставят все едно под запор техниката в редакциите\", реагира Мустафов.Той разказа, че е посетил отдел \"Личен състав\" във фирмата, за да депозира заявление си за напускане заради забавяне на заплатата. Оттам обаче отказали да приемат документа, като се аргументирали, че имат такова нареждане от адвокат.\"Мои приятели юристи ми обясниха, че ако приемат заявлението ми, това означава, че са приели автоматично и наследството\", добави Мустафов, като уточни, че не знае кой или кои са наследниците и дали имат намерение да приемат или откажат наследството.Дни след публикуването на писмото на журналистите в медиите . От инспекцията посочват, че са намерили юридически издържана възможност да помогнат на изпадналите в безизходица журналисти и ги съветват да подадат заявления за прекратяване на трудовите им договори.Специалистите посочват като основание за заявлението чл. 327, ал. 2 от Кодекса на труда, който дава възможност на Инспекцията по труда да разпореди прекратяване на трудов договор на работник или служител, когато той не може да подаде писменото си заявление за прекратяването му пред работодателя. При смърт на едноличен собственик на ЕООД и неприето наследство, на практика липсва работодател, поради което може да бъде приложена тази разпоредба.\"При служебно прекратяване на договорите от Инспекцията по труда, лицата не губят права за получаване на обезщетения за безработица\", уточняват от институцията.По думите на Мустафов от инспекцията са му обяснили, че в рамките на два месеца ще могат да свършат поетите ангажименти. \"През това време всички служители на \"Топновини\" ще трябва да си търсим работа на граждански договор, защото друга опция нямаме\", каза главният редактор на медията. Той уточни, че от КНСБ също са проявили интерес към казуса и са обещали да помогнат с каквото могат.От инспекцията по труда са поели ангажимент да съдействат на екипа в Шумен да получи достъп до заключения офис, за да си вземат журналистите личните вещи.По информация на главния редактор наследниците са получили предложение за купуването на \"Топновини\". Той обаче подчерта, че не знае кой е предложил офертата и на каква стойност е тя.", "date": "2017.07.07", "title": "Как правен казус остави журналисти без редакция, заплата и право да напуснат"}
{"url": "http://www.dnevnik.bg/politika/2017/07/07/3003226_radev_es_triabva_da_zapazi_vsichki_kanali_za_dialog_s/", "text": "Президентът Румен Радев призова за предотвратяване на дългосрочно противопоставяне между Европейския съюз и Русия.\"В лицето на Украинската криза Европейският съюз се сблъска с типичен замразен конфликт, който трябва да се разреши във възможно най-скоро време. Колкото повече отлагаме решението му, толкова по-голям е рискът за сигурността, свободната търговия и енергийната сигурност за нашата общност\", заяви държавният глава във Варшава, където участва в Глобалния форум, организиран от Атлантическия съвет.По думите на Радев ЕС трябва да запази всички канали за диалог с Русия, за да бъдат предотвратени опасностите от ескалация на конфликта и засилване на конфронтацията в дългосрочен план, съобщи администрацията на държавния глава.Според президента трите водещи принципа за развитието на Централна и Източна Европа трябва да са свързаност, сътрудничество и сигурност. Той определи политиките на сближаване между държавите членки и отделните региони в ЕС като основен фактор за засилване на убедителното присъствие съюза на международната сцена.\"ЕС може да работи ефективно, само ако постига балансирани нива на развитие и помага на новите държави-членки да достигнат стандарта на живот на по-старите\", заяви Румен Радев. Той коментира и провелата се във Варшава среща на високо равнище в рамките на инициативата \"Три морета\", като пожела големият брой обсъдени проекти в сферата на енергетиката, инфраструктурата и дигитализацията да бъдат реализирани възможно най-скоро с активното участие на частния сектор и с подкрепата на европейските финансови инструменти.", "date": "2017.07.07", "title": "Радев: ЕС трябва да запази всички канали за диалог с Русия"}
{"url": "http://www.dnevnik.bg/biznes/2017/07/07/3003233_sled_jalba_na_slujitelite_i_prokuraturata_se_zahvana_s/", "text": "Софийската градска прокуратура започва проверка по оплакванията на бивши служители на фалиралата верига магазини \"Пикадили\", съобщи държавното обвинение.Ще се търсят данни за извършено престъпление против финансовата, данъчната и осигурителната системи или друго от общ характер.Освен работещи, ще бъдат разпитвани и началници. Ще бъдат изискани данни от НАП.Софийската градска прокуратура е разпоредила да се изиска от Изпълнителна агенция \"Главна инспекция по труда\" информация за това дали са извършвани проверки.Във вторник над 700 служители в затворилата през март магазините си верига изпратиха отворено писмо, в което настояха Народното събрание, Министерският съвет и президентството да намалят представителните си разходи и да ги обезщетят за неплатените им заплати и осигуровки. Последва, на която се разбра, че Главната инспекция по труда е извършила 12 проверки в дружеството \"Селект трейд\" - собственик на веригата, и е издала 11 акто и наказателни постановления за 42 500 лева. Националният осигурителен институт, Националната агенция за приходите и президентството също изразиха готовност да съдействат.Търговската верига \"Пикадили\" е неплатежоспособна и от 17 февруари е в процедура по несъстоятелност. ", "date": "2017.07.07", "title": "След жалба на служителите и прокуратурата се захвана с \"Пикадили\""}
{"url": "http://www.dnevnik.bg/sviat/2017/07/07/3003211_holandiia_turski_ministri_ne_sa_dobre_doshli_u_nas/", "text": "Членове на турското правителство не са добре дошли в Холандия, заяви кабинетът в Хага, цитиран от агенция \"Ройтерс\".Вицепремиерът Тюрюл Тюркеш трябваше да пътува дотам за церемония за годишнината от проваления на 15 юли, на която да се срещне с живеещи в Холандия турци.Външното министерство обаче разпространи изявление, че \"при сегашните обстоятелства в двустранните отношения между нашите държави\" неговото присъствие, както и това на други членове на кабинета в Анкара, е нежелателно.Отношенията на Турция с редица европейски държави, сред които и Холандия, се обтегнаха, след като представители на Анкара не бяха допуснати да агитират пред местните турци за референдума през април, който даде огромни правомощия на президента Реджеп Ердоган.На 11 март кабинетът на външния министър Мевлют Чавушоглу в Холандия, след това спря кола, возеща министъра на семейните работи Фатма Кая, и я принуди да напусне страната с полицейски ескорт.Турски граждани излязоха на протест в Ротердам, но полицията ги разпръсна с помощта наТурското правителство  срещу , забрани на посланика ѝ да се върне в Анкара и . На страната на Хага , а от НАТО и Брюксел призоваха за деескалация на напрежението.", "date": "2017.07.07", "title": "Холандия: Турски министри не са добре дошли у нас"}
{"url": "http://www.dnevnik.bg/sport/2017/07/07/3003171_rusiia_shte_pravi_alternativen_turnir_ako/", "text": "Русия е готова да организира собствен турнир, ако Международният параолимпийски комитет (IPC) забрани на руските състезатели да участват на зимните игри в Пьончан през 2018 г., заяви вицепремиерът и бивш министър на спорта Виталий Мутко.\"Готови сме да организираме алтернативен турнир на най-високо ниво в Ханти-Мансийск през март. Трудно е да си представим такъв сценарий, но ще го направим, в случай, че IPC забрани на руските параолимпийци да участват в игрите\", каза Мутко, цитиран от ТАСС.През май президентът на IPC Филип Крейвън заяви, че  в Пьончан. Той отчете напредък, но Русия има време до септември, за да изпълни всички заложени критерии за борба с допинга.\"Ще продължим да подкрепяме Руския параолимпийски комитет (РПК) до възстановяване на членството му. Следваме начертан път, който предвижда правителството да не се намесва в управлението на организацията\", допълни Мутко.Членството на РПК в международния комитет е все още под въпрос. Руските параолимпийци не бяха допуснати до игрите в Рио миналата година като следствие от . Заради него съществена част от руския отбор пропусна и олимпийските игри.В края на юни  за първи път, след като акредитацията й беше отнета през 2015 г. Засега това ще става само под специален надзор от експерти на британската антидопингова агенция.", "date": "2017.07.07", "title": "Русия ще прави алтернативен турнир, ако параолимпийците й бъдат спрени за Пьончан"}
{"url": "http://www.dnevnik.bg/sport/2017/07/07/3003284_celta_mi_e_da_spechelia_uimbuldun_sega_kaza_grigor/", "text": "\"Целта ми е да спечеля \"Уимбълдън\" сега. Това е пред мен в момента\", заяви Григор Димитров след убедителната си победа във втория кръг. Българинът даде само шест гейма на Маркос Багдатис.Той обясни, че всяка година се снима с името си на място, където са изброени юношеските шампиони. \"Надявам се един ден, като се върна тук, да си направя снимка от другата страна (където са шампионите при мъжете).\"Димитров се насочва към мача си с Дуди Села. .\"Той победи Джон на трева. Очевидно прави нещата правилно, много добре. Нямам право да подценявам съперниците. Изисква се голямо усилие, за да победиш Джон. Видях последния гейм - той (Села) игра добре. Със сигурност предстои труден мач\", каза българинът.", "date": "2017.07.07", "title": "Целта ми е да спечеля \"Уимбълдън\" сега, каза Григор Димитров"}
{"url": "http://www.dnevnik.bg/bulgaria/2017/07/07/3003217_kompjuturen_programist_i_lekar_sa_nai-predpochitanite/", "text": "Това е една от водещите тенденции, която се очертава при сравнението на данните на две проучвания на социологическата агенция \"Алфа Рисърч\" - през 2008 и през 2017 година. Сегашното проучване е проведено в периода 12 – 22 юни сред 1024 пълнолетни българи и посветено на темата за престижа и интереса към различните професии, както и към повишаване на образованието и квалификацията в условията на динамизиращ се пазар на труда.Отношението към тях през последното десетилетие обаче следва различни тенденции: докато компютърните специалности бележат ръст от 28% през 2008 г. до 36% към днешна дата, то атрактивността на лекарската професия намалява от 27% на 25%. Така, дистанцията между двете надхвърля вече десет процента.Ако тази тенденция е индикатор за доброто състояние, увеличаващия се брой компании и популярност на ИТ сектора, то перспективите пред кадровото обезпечаване на медицинските грижи са повече от тревожни. Особено ако се отчете и продължаващата емиграция на лекари и медицински сестри\", отчитат социолозите.Икономистите остават трети по предпочитание, запазвайки непроменен дела си за последните 10 години (20%).Компютърните специалности са най-желана кариера за децата на хората с по-висок социално-материален статус - високообразованите и по-високодоходните жители на столицата и големите градски центрове. Към тях се ориентират включително и част от , които доскоро се характеризираха с най-висок коефициент на \"самовъзпроизвеждане\".В класацията на водещите професии за периода 2008–2017 г., се наблюдава слаба промяна, което, според социолозите, е показателно за ниската динамика на българската икономика през последното десетилетие. Известен положителен тренд е налице в нагласите към силно дефицитните през последните години инженерни специалности: от 15% през 2008 г. до 19% през 2017 г. Този ръст обаче продължава да е недостатъчен, за да покрие нуждите на индустриалното производство.Въпреки опитите за реформи през последните години, интересът към едни от професиите с най-голяма обществена значимост – тези на , остава много нисък. Те запазват стабилност през последното десетилетие, като през 2017 г. заемат съответно девето (6%) и седмо (7%) място по предпочитания.В сравнение с 2008 г. привлекателност и престиж губят професии като адвокат (спад от 25% на 16%), митничар (от 13% на 7%), политик (от 9% на 5%) и журналист (от 7% на 5%).В страните с високо развити икономики \"ученето през целия живот\" постепенно се превръща във важен стимул и фактор за по-голяма конкурентноспособност и по-високи доходи. За разлика от тях, в България интересът към престижни специалности не е съпроводен от мотивация за повишаване на образованието и усъвършенстване на професионалните умения.Едва 13% от българите са преминали някакви курсове за обучение, или повишаване на квалификация през последните две години. Относително най-популярни са курсовете за преквалификация (5.4%), следвани от шофьорските курсове (2.7%). Едва след тях остават университетското образование (2.4%), обучения по различни компетентности – езикови, компютърни и пр. (2.3%) и курсове, свързани с хобита (1.2%).Регистрираната картина е в рязък контраст с през 2015 г., което по данни на Евростат е едно от най-високите равнища в ЕС. Според Националния план за действие по заетостта, 60.2% от безработните младежи до 29 г. през 2016 г. са без квалификация и специалност. 69% от продължително безработните също са без квалификация.Въпреки като цяло ниските нива, относително най-сериозна е образователната активност на 18 – 30 годишните. 35% от тях са участвали в обучителни програми. С нарастване на възрастта логично намалява мотивацията и интереса към увеличаване на образованието или квалификацията. При хората над 61 години този процент спада до 3%.Други фактори, които влияят на интереса към продължаващо обучение, са степента на образование, материалният статус и типа населено място. Колкото по-образовани и по-високо доходни са хората, толкова по-често се включват в обучителни програми. Представителите на свободните професии и служителите, упражняващи неръчен труд, са сред най-честите участници в такива програми. Подобна тенденция не се наблюдава обаче при работещите с ниско образование и квалификация, които в най-голяма степен се нуждаят от обучение. Неравният достъп до програми за повишаване на уменията в различните типове населени места също оказва своето влияние. Колкото по-голямо е населеното място, толкова повече хора участват в курсове и обучения. И обратното.Състоянието на икономиката, трудовият пазар и равнището на доходите са факторите, които допринасят за запазващата се поляризация на общественото мнение по отношение на възможности за трудова реализация: 57% от българите биха посъветвали своите или близки деца да потърсят възможности в България, докато 41% биха ги насърчили да работят в чужбина.Жителите на по-малките градове и селата, където възможностите на трудовия пазар са ограничени, най-силно подкрепят позицията, че бъдещето на децата им е свързано с работа в чужбина.Допълнително влияе върху желанието за реализация в чужбина, е и житейският период, в който се намират: колкото по-млади и все още необвързани са те, толкова по-отворени са към опит за реализация зад граница. И обратно, сред семейните и особено сред тези с деца, делът на избиращите реализация в България нараства до 62%, отбелязват от \"Алфа Рисърч\".", "date": "2017.07.07", "title": "Компютърен програмист и лекар са най-предпочитаните професии, отчита \"Алфа Рисърч\""}
{"url": "http://www.dnevnik.bg/kultura/2017/07/07/3003237_nepublikuvana_dosega_snimka_postavia_novi_vuprosi_za/", "text": "Непубликувана досега снимка поставя нови въпроси за съдбата на известния пилот Амелия Еърхарт, изчезнала след опита си да стане първата жена, обиколила света със самолет.Снимката e намерена в Националните архиви на САЩ от Лес Кини, бивш служител на Министерството на финансите, и ще бъде показана в нов документален филм, озаглавен Amelia Earhart: The Lost Evidence (буквален превод - \"Амелия Еърхарт: Изгубените доказателства\"). На нея се вижда бяла жена, седнала на пристанище на Маршаловите острови, разказва \"Ройтерс\".да излитат в самолета ѝ Lockheed Electra на 2 юли 1937 г. от Папуа Нова Гвинея на път за малкият тихоокеански остров Хауленд на разстояние от 2500 мили (около 4000 километра). Радиовръзката със самолета ѝ изчезва няколко часа, след като 39-годишната Еърхарт съобщава, че горивото ѝ е на привършване.Мащабно издирване по въздух и вода, най-голямата американска операция от този сорт за времето си, не успява да открие следа от самолета. Той предполагаемо е потънал и е неизвестно дали Еърхарт е оцеляла и, ако да, докога. В двучасовата документална лента, която ще бъде излъчена в САЩ на 9 юли, специалисти твърдят, че сравненияТова е ново доказателство за т.нар. хипотеза за японския плен. Според нея Еърхарт се е отклонила от маршрута си за остров Хауленд, приземила се на Маршаловите острови и е била заловена от японските власти. \"На пръв поглед не видях нищо специално\", казва Гари Тарпиниян, изпълнителен продуцент на филма. Той добави, че е станал \"внезапно заинтригуван\", когато чул теорията на Кини.Обаче Рик Гилеспи, директор на международната група за издирване на исторически летателни апарати (International Group for Historic Aircraft Recovery (TIGHAR), , Кирибати, където през 1940 г. бяха открити неидентифицирани човешки останки. Размерите на костите съвпадат със структурата на Еърхарт. \"Мога да покажа десетки снимки на Амелия Еърхарт в последните дни на околосветското й пътешествие. Косата ѝ е по-къса от това. Не стига до яката ѝ.\"\"Знаехме, че ще има хора, които поставят под съмнение снимката, особено други хора, които са прекарали животите си или кариерите си, опитвайки да намерят повече информация за Амелия Еърхарт\", отвръща Тарпинян. \"Мислим, че имаме истинско доказателство и заставаме зад него.\"", "date": "2017.07.07", "title": "Непубликувана досега снимка поставя нови въпроси за съдбата на Амелия Еърхарт"}
{"url": "http://www.dnevnik.bg/biznes/2017/07/07/3003332_proverka_v_obzor_otkri_piasuk_ot_plaja_v_chasten_imot/", "text": "Незаконни обекти и частен имот, в който е насипан пясък от плажа, установи проверка на институциите на плаж \"Обзор-мотела\" след множество сигнали на граждани. В проверката са участвали Министерството на туризма, МВР, Регионалната здравна инспекция, Морска администрация и Дирекция строителен контрол на община Обзор.На плаж \"Обзор–мотела\" съвместната проверка е установила три незаконни обекта, които се ползват от хотел \"Мирамар\". Инспекторите са установили и две заграждения - едното от тях е детски кът, който се ползва от хотел \"Сънрайз\", а другото е означено като частен имот, където е насипан допълнителен пясък от плажа. Загражденията трябва да бъдат премахнати.Установено е също, че хотел \"Мирамар\" не е подновил категоризацията си, за което ще бъде санкциониран от Комисията за защита на потребителите.На самия плаж не са открити нарушения на наемателя - той е изпълнил всички задължителни дейности по стопанисване на плажа.Община Обзор трябва да предприеме действия или за узаконяването на трите обекта, или за премахването им.Министерството на туризма ще направи мониторинг и замерване на плажа във връзка с насипания допълнителен пясък. Ако се окаже, че има добив на пясък от плажа, с който е засипан имотът, Министерството на туризма ще състави акт за административно нарушение на извършителя. Според българското законодателство няма частен плаж - ивицата е изключителна държавна собственост.", "date": "2017.07.07", "title": "Проверка в Обзор откри пясък от плажа в частен имот"}
{"url": "http://www.dnevnik.bg/biznes/2017/07/07/3003340_ministerstvoto_na_transporta_proveriava_zakusneniiata/", "text": "По разпореждане на министъра на транспорта, информационните технологии и съобщенията Ивайло Московски в началото на тази седмица Гражданската въздухоплавателна администрация започна цялостна проверка на дейността на авиокомпания \"България ер\", съобщи пресслужбата на министерството.Повод за инспекцията са множеството случаи на закъснели полети на авиокомпанията през последните дни, като до този момент в администрацията са постъпили над 100 жалби.Инспекторите събират и допълнителна информация и доказателства за това дали авиокомпанията е информирала клиентите си навременно и точно за закъсненията, както и дали са спазени всички нормативни изисквания и регламенти на ЕС, свързани с правата на пътниците при такива ситуации.Очаква се проверката да приключи до края на следващата седмица, като при констатирани нарушения ще бъдат наложени санкции на авиокомпанията, информира министерството.Закъсненията започнаха миналата седмица. Заради буря в Москва се забави полет оттам, а в резултат закъсня излитането по маршрути към Западна Европа. Вечерен полет от Варна за София пък беше осъществен една на сутринта. Обяснението на шефа на компанията в този случай е ремонт, извършван през нощта на летището в София, което затворило и не могло да приеме закъснелия полет от Варна, по информация на изпълнителния директор Янко Георгиев пред \"24 часа\".В кулоарите на Народното събрание днес министърът на туризма Николина Ангелкова поясни, че причина за днешните закъснения на полетите за Рим и Милано са поради лошото време на летищата в Мюнхен и Франкфурт, откъдето самолетите не са могли да излетят навреме. Получихме уверение от превозвача, че всичко, което зависи от тях, ще бъде направено, за да не се допускат закъснения, каза Ангелкова. Ще следим ситуацията и ще съдействаме на всички, добави тя.", "date": "2017.07.07", "title": "Министерството на транспорта проверява закъсненията на \"България ер\""}
{"url": "http://www.dnevnik.bg/biznes/2017/07/07/3003345_angelkova_potvurdi_che_na_nestinarka_kum_shezlong_za/", "text": "Министърът на туризма Николина Ангелкова потвърди информацията в медиите, че на плажа с най-евтините шезлонги в България - \"Нестинарка\", се предлагат допълнително скъпи шалтета.В кулоарите на Народното събрание министърът уточни, че нарушение няма, защото шалтетата не са задължителни.Концесионният договор за плаж \"Нестинарка\" беше даван многократно от Ангелкова преди началото на туристическия сезон, като пример за ниски цени - 36 ст. за шезлонг и също толкова за чадър.Ангелкова каза пред журналисти, цитирана от БТА, че е направена проверка, която установила, че шалтета не са задължителни към чадъра и шезлонга. Тя посочи, че цените на чадърите и шезлонгите са регламентирани в договора за концесия. Оттам нататък всички допълнителни услуги на плажа се предлагат на цени съобразно усмотрението на концесионера, единственото условие е, че тези допълнителни услуги не трябва да бъдат задължителни за всеки посетител на плажа, така че всеки да има право на избор дали да ползва чадър и шезлонг, или чадър, шезлонг и други плажни принадлежности, добави Ангелкова.В Министерството постъпват всякакви сигнали и ние проверяваме всеки един, заяви тя.", "date": "2017.07.07", "title": "Ангелкова потвърди, че на \"Нестинарка\" към шезлонг за 36 ст. се предлага шалте за 10 лв."}
{"url": "http://www.dnevnik.bg/bulgaria/2017/07/07/3003287_s_dogovora_za_dobrosusedstvo_shte_otpadne_vuprosut_za/", "text": "Министърът на външните работи Екатерина Захариева заяви в Народното събрание, чеурежда въпроса дали има македонско малцинство на територията на България. Договорът трябва да бъде подписан на 2 август в западната ни съседка.По думите ѝ подписвайки договора Македония се задължава да не предявява претенции за македонско малцинство в България. Тя уточни, че в последните години все по-усилено . С подписването на договора обаче щяло да си проличи, че западната ни съседка иска да промени отношението си към България.Захариева подчерта, че ще се работи за опазване на българското културно и историческо наследство в Македония. Освен това се предвижда изграждането на още един граничен пункт, тъй като сегашните три по 165-километровата граница били твърде малко. Става въпрос за ГКПП Струмяни – Берово.Спогодбата за изграждането му е подписан в средата на 1999 г. Необходимата инфраструктура от българска страна обаче не е направена заради фалит на фирмата, която се е занимавала с проекта.\"Това беше една от темите на разговорите ни с македонския премиер Зоран Заев при посещението му в София. Остават 30 км за реализация от българска страна. Изграждането му обаче ще отнеме няколко години\", добави Захариева.", "date": "2017.07.07", "title": "С договора за добросъседство ще отпадне въпросът за македонско малцинство в България, заяви Захариева"}
{"url": "http://www.dnevnik.bg/pr_sfera/2017/07/07/3003391_afidea_grup_prodava_deinostta_si_v_bulgariia/", "text": "Афидеа Груп, водещ паневропейски доставчик на медицински услуги за образна диагностика и лечение на онкологични заболявания, напуска българския пазар и продава всичките си местни центрове на българския доставчик на медицински услуги, Евромедика.С централа в София, България, бизнесът предлага висококачествени услуги за образна диагностика чрез своите 4 медицински центъра. След придобиването на дейността през юни 2008 г., Афидеа работи в тясно сътрудничество с местния екип , за да трансформира компанията и да създаде уникален актив на българския здравен пазар.Коментирайки сделката,   каза:\"Това решение беше обмислено много внимателно. \"\"Бизнесът в България ще бъде изцяло притежаван от Евромедика. Те, заедно с местния екип, ще продължат да предоставя висококачествени медицински услуги на българските пациенти.Афидеа е водещият паневропейски доставчик на медицински услуги за образна диагностика и лечение на онкологични заболявания, работещ в 15 страни в цяла Европа, с фокус върху предоставянето на своевременни, детайлни диагнози и високо качество на лечение, като работи единствено с най-съвременни технологии и опитни медицински специалисти. Афидеа Груп разполага с почти 5000 медицински специалисти и обслужва повече от 1100 модалности за диагностика и лечение на онкологични заболявания с повече от 10 милиона диагностични изследвания всяка година.За последните новини на Афидеа, моля посетете .Афидеа започна дейност в България през юни 2008 с придобиването на центъра за образна диагностика на д-р Витанов (Афидеа Диагностикс София), разположен на територията на Националния Онкологичен Институт в София. Осем месеца по-късно Афидеа отвори втори диагностичен център в България –Афидеа България МДЛ, разположен в град Плевен, вторият по големина град в Северна България с население над 150,000 души. През март 2009г. Афидеа придоби лабораторията за образна диагностика с магнитен резонанс Медискан в Стара Загора -университетски град в южната централна част на страната с 170,000 жители. През Август 2010, Афидеа откри своя втори център за образна диагностика в София, разположен в помещенията на частната болница МБАЛ\"Доверие\" в жилищен комплекс Овча купел.", "date": "2017.07.07", "title": "Афидеа Груп продава дейността си в България"}
{"url": "http://www.dnevnik.bg/sviat/2017/07/07/3003346_priiatelstvoto_mejdu_trjudo_i_makron_moje_da_hvurli/", "text": "На срещата на върха на Г-20 в Хамбург много от наблюдателите ще следят близките приятелски отношения между новоизбрания френски президент Еманюел Макрон и канадския премиер Джъстин Трюдо.Тези двама най-млади лидери на форума - Макрон е на 39, а Трюдо на 45 - имат доста общо помежду си - и двамата са с елитарен произход, и двамата бяха заради младостта си. И двамата доказаха, че противниците им са направили това на свой риск.На следващо място ги свързва френският език (Трюдо говори отличен френски) и култура. Но нещата в това зародило се съвсем наскоро приятелство - започнало на срещата на върха на Г-7 в  - не се изчерпват дотук. Съществуват и различия. Докато Трюдо клони към левия политически спектър, то Макрон е изразител на центристки подход, в който съчетава и ляво, и дясно.Коментарите във Франция фокусират колкото върху отношенията между Макрон и , толкова и върху сходните им възгледи, особено след като и двамата лидери публикуваха в профилите си в \"Туитър\" клипове и снимки от срещата си в живописната Таормина.Журналистката от \"Монд\" Александра Клинник отбеляза, че този \"начин на изява е отличителната черта на съвременните политически лидери\", и приведе като пример Барак Обама и Владимир Путин.\", който е възприел подхода да си има официален фотограф и връзките му с обществеността да са строго официализирани, също следва този пример\", написа Клинник, но добави: \"Никой обаче не е използвал този модел до такава степен, така както \".В крайна сметка Макрон и Трюдо имат нужда един от друг по различни политически причини, не на последно място поради променливата и непредсказуема природа на човека, който влезе в Белия дом - и с когото днес и утре в Хамбург те ще се срещнат - заяви Фери де Керков, бивш канадски дипломат, съветвал няколко премиери.\"Важно място в тези начеващи отношения заема не само основата им - трансатлантическият съюз, Всеобхватното икономическо и търговско споразумение (), общите ни виждания за мултилатерализма - но, в краткосрочен и средносрочен план, също фактът, че и двамата лидери имат нужда един от друг, за да излязат насреща на американския президент\", заяви пред ДПА Де Керков. \"Ако щете дори, за да могат заедно да тълкуват какво означава поредното президентско съобщение в \"Туитър.\"Канада разполага с единствената по рода си възможност да бъде мост между Европа и САЩ, заяви Джо Кларк, бивш канадски премиер и министър на външните работи. \"Имало е време, когато, колкото и да е необичайно, отношенията между САЩ и Европа не са били така развити, когато се създаваше НАТО, и тогава Канада наистина служела като свързващото звено между двата бряга на Атлантика\", каза той пред репортери в кулоарите на провелия се неотдавна в Монреал Международен икономически форум на Америките.Част от ролята на Канада било да прави така, че да няма никакви \"сериозни недоразумения\" между САЩ и новите им европейски съюзници.  много добре с президента Доналд Тръмп въпреки идеологическите и политическите им различия, както и търговските спорове. Възможно е да се наложи обаче под негово ръководство страната му отново да заиграе споменатата от Кларк роля от миналото. Но за да стане това, на канадския премиер може да се наложи да започне да разчита на Франция и Европа, за да осигури на Канада известна стратегическа дълбочина и независимост от САЩ, заяви Де Керков.Точно както германският канцлер Ангела Меркел, която спомена за трудно преодолими разногласия между Вашингтон и Европа при управлението на Тръмп, Канада бе принудена да направи \"мъчителна преоценка\" на отношенията си със своя най-голям партньор в областта на търговията и сигурността, каза още той. Отхвърлянето от правителството на Тръмп на  изглежда е една от основните движещи сили за решението на правителството на Трюдо да се възприемат по-независими външнополитически позиции. Целта е те да са такива, че да отговарят в по-значителна степен на мнението на голяма част от канадското общество, която е критично настроена към политиката на Тръмп по въпросите на околната среда, мултилатерализма и търговията, заяви Де Керков.\"Европейската дипломация на нашия премиер - насочена към Италия, Германия, Франция, Белгия и т. н. - прави доста голямо впечатление: нужна ни е ратификация на СЕТА, а в този процес президентът Макрон, който е страстен , се явява основен съюзник\", посочи още той.Двете страни си сътрудничат и в рамките на Международната организация на франкофонията.\"Разбира се, има пълно единство, що се отнася до въпроса за климатичните промени, където Франция и Канада са изключително важни партньори\", заяви Де Керков. Важно сътрудничество с Европа и Франция има и по въпроса за борбата с тероризма. Канада и Франция изцяло си взаимодействат и в борбата с така наречената \"Ислямска държава\" в Ирак и Сирия, каза Де Керков.Много хора забравят, че поради своите територии във Френска Полинезия и Нова Каледония Франция е и тихоокеанска страна. Това означава, че в региона на Тихия океан за Париж и Отава също има голям потенциал за сътрудничество.\"Франция от своя страна проявява доста голям интерес към Арктика и именно тук се появява още една област на потенциално сътрудничество\", посочи Де Керков. \"Като цяло между тези двама млади мъже определено съществува сходство в съдържателен план, както и във вижданията.\" /БТА", "date": "2017.07.07", "title": "Приятелството между Трюдо и Макрон може да хвърли мост между Европа и САЩ"}
{"url": "http://www.dnevnik.bg/regioni/2017/07/07/3003349_mlad_muj_e_bil_prebit_v_smolian_v_grada_se_podgotvia/", "text": "Мъж на 27 години е бил пребит в Смолян в четвъртък (6 юли) по обяд. Пострадалият е настанен в пловдивската университетска болница \"Св. Георги\" с фрактура на черепа и за живота му има опасност, предаде агенция \"Фокус\".От областната дирекция на МВР посочват, че за побоя са арестувани двама души – на 21 и 23 години. Те са с 24-часова полицейска мярка за задържане, като причините за нападението се установяват.\"Предстои нападателите да бъдат обвинени за хулиганство и да им бъде наложен арест за 72 часа\", каза районният прокурор на Смолян Георги Карпаров, цитиран от . Изданието посочва, че нападателите са от ромски произход и са били в Смолян на обучение заради предстоящо отваряне на завод в Хасково. Според сайта до побоя се е стигнало след като двамата задържани опитали да спънат момиче, а пребитият впоследствие го защитил и им нанесъл няколко удара с юмрук.Заради побоя жители на Смолян организират протест в събота (8 юли). От се разбира, че хората ще се съберат на \"Протестно бдение\", в 18.30 часа при Хаджичоневата къща до църквата \"Св. Никола\". Организатор на протеста е сдружение \"Родопски хайдути\".Междувременно в Асеновград също се подготвя голям протест в неделя (9 юли) вечер заради , над състезатели и треньори от отбора по гребане. Снощи двама от петимата арестувани за побоя са били освободени под гаранция от съда в Пловдив, информира Би Ти Ви.", "date": "2017.07.07", "title": "Млад мъж е бил пребит в Смолян, в града се подготвя протест"}
{"url": "http://www.dnevnik.bg/sport/2017/07/07/3003293_verati_e_zalojnik_na_emira_na_katar_zaiavi_agentut_na/", "text": "Привличането на италианския полузащитник Марко Верати от ПСЖ в \"Барселона\" остава далеч от реалността. Агентът на играча Донато ди Кампли заяви, че президентът на парижани Насер ал Хелайфи е единствената пречка за евентуален трансфер.\"Верати е заложник на емира на Катар. Той има неограничени икономически възможности и затова продажбата на Верати в \"Барселона\" за 100 млн. евро е станала въпрос на гордост\", каза Ди Кампли пред \"Кориело дело спорт\".Според \"Ас\" \"Барселона\" е готов да плати деветцифрена сума за 24-годишния полузащитник. Верати също е заявил желанието си да премине при каталунците.\"Верати е играч, който бихме искали да привлечем. Нашият треньорски щаб вярва, че той би бил много подходящ за халфовата линия на \"Барселона\". Знаем, че той също би искал да играе за нас\", каза президентът на каталунците Хосеп Мария Бартомеу.Той остана недоволен от нежеланието за преговори на ПСЖ. Верати има довогор до 2021 г. с парижани, като няма заложена клауза за откупуване.\"Несправедливо ли е, че испанската лига изисква наличието на освобождаващи клаузи? Тук има клаузи и тимовете от чужбина могат да дойдат и да ги платят. Ние обаче не можем да направим това. Все още не сме седнали на преговори с ПСЖ, въпреки че играчът има желание да се присъедини към нас\", допълни Бартомеу.", "date": "2017.07.07", "title": "Верати е заложник на емира на Катар, заяви агентът на футболиста"}
{"url": "http://www.dnevnik.bg/politika/2017/07/07/3003408_pravitelstvoto_shte_kupuva_novi_iztrebiteli_sled/", "text": "Правителството държи да купи изтребители за армията ново производство, а процедурата за избор на доставчик ще премине през промяна на инвестиционния проект от парламента. Това се разбра от изявленията на премиера Бойко Борисов и военния министър Красимир Каракачанов.Единственото ни изискване е самолетите да са нови, , в лекция на събитие на \"Атлантическия клуб\". Той добави, че няма да се вкарва в темата, \"кой е по-хубав и повече възможности има\". Борисов. Единственият нов изтребител, който остана в процедурата е \"Грипен\" от Швеция. По неофициална информация другият класиран участник Италия предлага употребявани \"Еврофайтър Тайфун\".\"Като кажеш нова кола, какво се разбира – да отидеш да си я купиш от магазина нова, а не втора ръка от автокъща. F-16 произвеждат. Сега трябва да кажа \"Еврофайтър\", \"Грипен\", МиГ, Су, за да не ме заподозрят в лобизъм, имат заводи с нови самолети. Произвеждат нов. И като се купува, барем да е ново\", каза премиерът Бойко Борисов пред преследващите го из кулоарите на парламента репортери малко по-късно. \"Експертите, които назначиха, са решили – преговорите ще вървят с 3 държави\", каза още Борисов. Това би могло да означава, че САЩ се завръщат в преговорите, след като тяхната оферта за модернизация на употребявани F-16 от Португалия беше дисквалифицирана, заради по-къс период на изплащане. САЩ в момента произвеждат нова модификация на F-16V (Viper). Според производителя Lockheed Martin тази модификация ще удължи живота на изтребителя до 2048 г. Според източници от Министерството на отбраната тази вероятност е нищожна, защото България не е в кръга на доверените страни на САЩ за да получим \"политическа цена\".\"Първо ще купим влаковете, тогава самолетите. Първо влаковете, да се движат хората сигурно, екологично чисто и евтино. От 2006 г. стоят влаковете неразплатени. За всичко ще съберем пари, събираме, ще върви заедно\", допълни още Борисов в парламента. Преди това, в лекцията си той каза, че , за да стане комфортен превозът и от София до Бургас да се ходи за 3 часа.Преди да започнат същинските преговори за изтребителите ще трябва да приключи работа , която проверява за нередности процедурата за избор на изтребител. Каракачанов каза, че внесъл предложение преди две седмици,и да изпрати в парламента предложение за разширяване на проекта, тоест за включване към двата проекта за военно-въздушните сили и флота, и проекта за сухопътни войски с бронираната машина. \"Второто, което съм предложил, е разсрочване за по-дълъг период на сумите, тъй като сумата за трите проекта възлиза над 3,520 млрд. лв. Тъй като това е голяма сума, в предишното решение на НС от 2016 г. се предвижда проектите да бъдат изплатени за пет години, ние предвиждаме за единия от проектите минимум 8, тъй като е въпрос на разговори. Говоря за самолетите, а за бронираните машини – 10 години. Това са неща, които трябва да реши парламентът, да ни гласува доверие, тоест да гласува тази рамка, чак тогава могат да започнат преговори\", каза Каракачанов.Той предположи, че ще получи правомощия за преговорите през септември, когато трябва да приключи работата си и комисията.Каракачанов каза, че по проекта има поне 10 предварителни заявки. За двата многофункционални патрулни кораби има интерес от осем фирми. Няма да са бързи преговорите, предупреди Каракачанов. Ще се пазарим за отстъпки за времето на плащанията и на цените, каза по темата Бойко Борисов.", "date": "2017.07.07", "title": "Правителството ще купува нови изтребители след поредно решение на парламента (обобщение)"}
{"url": "http://www.dnevnik.bg/skorost/2017/07/07/3003421_novoto_volvo_hs60_predpremierno_e_v_bulgariia/", "text": "Новото  беше представено на градинско лятно парти в София тази седмица. Моделът идва с амбицията да е най-сигурният автомобил на шведската марка към момента.\"Този модел ще замени един истински феномен в историята на \"Волво\". 9 години след премиерата си настоящото ХС60 продължава да бъде най-популярния продукт в портфолиото на компанията\", коментира единият от управляващите директори на \"Мото-Пфое\" Атанас Фурнаджиев. Той допълни, че вече има 15 подписани договора за автомобила \"на зелено\".\"Волво\" ХС60 ще се предлага с бензинови и дизелови мотори. Ще има и зареждащата се от контакта хибридна версия с мощност 407 к.с. Тя има ускорението до 100 км/ч само за 5.3 секунди, а разходът на гориво е под 3 на сто.", "date": "2017.07.07", "title": "Новото \"Волво\" ХС60 предпремиерно е в България"}
{"url": "http://www.dnevnik.bg/sviat/2017/07/07/3003392_kipurskite_pregovori_se_provaliha_sled_vzaimni/", "text": "Преговорите за разрешаване на продължаващият над четири десетилетия конфликт в Кипър се провалиха, съобщи генералният секретар на ООН Антониу Гутериш. \"Изключително съм разочарован да ви съобщя, че въпреки ангажираността и решимостта на всички делегации и различните страни, Конференцията за Кипър приключи, без да се стигне до споразумение\", обяви пред медиите Гутериш, цитиран от \"Франс прес\" и БТА.След  в алпийския курорт Кран Монтана страните не успяха да преодолеят последните пречки. Гутериш обяви край на преговорите в 2 часа сутринта, след драматични преговори, при които се стигна и до крясъци. В ранните часове на петък се стигна и до гняв и взаимни обвинения между кипърските гърци и турци, което сложи край на продължил на две години процес, смятан за най-обещаващата възможност за решаването на конфликта от десетилетия.Гутериш отказа да обясни какво точно е довело до края на преговорите. Той уточни, че има \"дълбока пропаст\" между исканията на двете делегации по редица въпроси. Дипломати, пожелали да запазят анонимност и цитирани от \"Ройтерс\", твърдят, че Гутериш прекратил заседанието в петък около 2 ч. сутринта местно време след споменаваните от мести медии крясъци в залата.Според същите източници Турция изглежда предлагала твърде малко на гръцката част на Кипър, чиито власти настояват за пълно изтегляне на турските войски от острова в замяна на отстъпки за начина, по който би се управлявала обединената държава - Анкара иска ротационно председателство.Генералният секретар на ООН пристигна в Швейцария, за да окаже натиск на кипърските делегации да сключат споразумение, което отново да обедини острова в източната част на Средиземно море. Президентът на САЩ Майк Пенс им се обади по телефона, призовавайки ги да се възползват от историческата възможност. Преговарящите от името на гръцката кипърска общност обвиниха турската страна и отказа на Анкара да заяви, че няма да предприема военни операции на острова, ако се чувства застрашена, както и че ще изтегли войниците си, базирани там.Турският премиер Бинали Йълдъръм междувременно обяви, че Анкара ще направи всичко в рамките на международното право, за да защити правата на кипърските турци. Външният министър Мевлют Чавушоглу, който присъстваше на преговорите, каза в \"Туитър\", че \"резултатът показва невъзможността да се стигне споразумение при условията на (ООН)... Няма смисъл да се настоява на тях.\"Европейският съюз обяви, че е в готовност да подкрепи всяка следваща инициатива, която може да доведе до положително решение по въпроса за обединението. Говорител на Европейската комисия каза, че институцията подкрепя преговорите на политическо и техническо равнище и ще продължи да помага за постигането на решение при следващи опити участниците в разговорите да седнат на масата. В отговор на въпрос той отбеляза, че присъствието на (турски) военни сили на острова е сред най-чувствителните теми, по които засега не може да бъде постигнато съгласие. За да се намери решение, трябва да бъде постигнато съгласие по всички открити въпроси, посочи говорителят на комисията.Островът беше разделен на две след инвазия на турската армия през 1974 г. Досега опитите за повторно обединение винаги са били ръководени от ООН - организацията има мироопазваща мисия там още от средата на 70-те години.", "date": "2017.07.07", "title": "Кипърските преговори се провалиха след \"взаимни обвинения и крясъци\""}
{"url": "http://www.dnevnik.bg/sviat/2017/07/07/3003516_oon_prie_purviia_dogovor_za_pulna_zabrana_na_iadrenite/", "text": "Общото събрание на ООН прие днес първия договор за пълна забрана на ядрените оръжия, предадоха световните агенции. Всички ядрени сили обаче бойкотираха гласуването, като не се включиха в конференцията, на която документа беше одобрен.Това поставя под въпрос доколко ефективно ще бъде споразумението, ако влезе в сила. Към момента девет страни притежават ядрени оръжия - САЩ, Русия, Китай, Великобритания, Франция, Индия и Пакистан. За Израел и Северна Корея има подозрения, че също са сред ядрените сили.Споразумението предвижда пълна забрана на производството, изпитването, придобиването и трансфера на ядрени оръжия, както и заплахата за използване на такива. Договорът бе приет почти единодушно със 122 гласа \"за\" при само един \"против\" (Холандия) и \"въздържал се\" (Сингапур).Общо 129 от 193-те страни членки на ООН участваха в конференцията, на която бе съставен текстът на споразумението. Договорът ще бъде открит за подписване през септември и ще влезе в сила, когато бъде ратифициран от 50 държави.Любопитното е, че конференцията бе бойкотирана от единствената страна, понесла ядрена атака на своя територия - Япония, както и от повечето държави от НАТО. Според противниците на договора той само ще даде фалшиви надежди и де факто ще отслаби режима на контрол върху разпространението на ядрените оръжия.Вместо това Съединените щати и другите официални ядрени сили се обявяват за потвърждаване и засилване на датиращия отпреди близо половин век Договор за неразпространение на ядрените оръжия - крайгълния камък на досегашните усилия за предотвратяване на разпространението на ядрените оръжия.", "date": "2017.07.07", "title": "ООН прие първия договор за пълна забрана на ядрените оръжия"}
{"url": "http://www.dnevnik.bg/sviat/2017/07/07/3003442_nobelistut_lju_siaobo_-_simvol_na_demokratichnoto/", "text": "Нобеловият лауреат за мир от 2010 и дългогодишен китайски дисидент Лю Сяобо е \"близо до смъртта\" според семейни приятели. В петък \"Ройтерс\" цитира източник от германското външно министерство, според когото германски специалист по ракови заболявания е в Китай и ще прегледа 61-годишния нобелист.\"Това, което чуваме, е че състоянието му бързо се влошава и сме много разтревожени от това\", каза източникът на агенцията. В петък вечерта местно време от болницата заявиха, че Сяобо почти е изгубил апетит и в коремната област се натрупва течност, която се е наложило да бъде дренирана.На 26 юни . Оттогава той е в болница в град Шънян. Той е болен от рак на черния дроб в последен стадий и според адвоката му състоянието му се влошава. След като това беше оповестено, много западни страни се обявиха за неговото освобождаване и лечение в чужбина.Лю е в затвора от края на 2009, осъден на 11 години затвор за подривна дейност срещу държавата. Задържан е през декември 2008, два дни преди публикуването на \"Харта 08\", в чието написване взема участие. \"Харта 08\" е декларация, призоваваща за демократизация на Китай, подписана от над 350 интелектуалци и активисти за правата на човека. Тя взима името си от \"Харта 77\", публикувана през 1977 от дисиденти и интелектуалци в Чехословакия и критикуваща тогавашния комунистически режим.През 2010 е избран от Нобеловия комитет да получи наградата за мир за тази година \"за дългата си ненасилствена борба за фундаментални човешки права в Китай\". Външното министерство на Китай реагира остро на избора, обявявайки, че \"Лю е престъпник, осъзден от китайските съдебни власти за нарушаване на китайски закон\", и че \"решението такъв човек да бъде награден осквернява наградата\".Китай отказва да изпрати свои представители на церемонията по награждаването и успява да убеди още 18 страни да направят същото. Самият Лю години след това оставаше в затвора и не можа да присъства. Така той стана третият нобелов лауреат след Карл фон Осиецки (1935) и Аун Сан Су Чи (1991), наградени докато са в затвора. По време на церемонията Нобеловата му диплома и награда бяха поставени на празен стол, а норвежката актриса Лив Улман прочете есето му \"Нямам врагове\", написано за съдебния му процес от предходната година.Малко след като решението на Нобеловия комитет е обявено е задържана и жена му, Лю Ся. Досега тя продължава да е под домашен арест без да е обвинена в нищо.Лю Сяобо е активен застъпник на демокрацията и човешките права и преди \"Харта 08\". Син на интелектуалци, той учи първо китайска литература и след това Западна философия. След като защитава доктурантура, преподава в няколко университета в САЩ. През 1989 разбира за протестите на площад Тянанмън и се връща в Китай. Там става един от водачите на демократичното движение и на 4 юни 1989 успява да договори мирното изтегляне на част от последните останали студенти.На следващият ден е арестуван, три месеца по-късно е изключен от Пекинския педагогически университет, а творбите му са забранени. Освободен е през 1991. През следващите години е задържан многократно. През 1996, докато е в трудов лагер, се жени за поетесата Лю Ся. Преди 2008 публикува в Тайван и САЩ множество книги и стихотворения, които критикуват властта в Китай.", "date": "2017.07.07", "title": "Нобелистът Лю Сяобо - символ на демократичното движение в Китай, е \"близо до смъртта\""}
{"url": "http://www.dnevnik.bg/zdrave/2017/07/07/3003506_pirogov_aleksandrovska_i_povecheto_oblastni_bolnici_se/", "text": "Някои от най-големите държавни болници в страната като \"Пирогов\" и \"Александровска\", както и областните болници на Бургас, Варна, Пловдив, Силистра, Търговище, Шумен, Русе, Перник и др., генерират отрицателен финансов резултат и се нуждаят от оздравителни програми.Това показва доклад за текущото финансово състояние на държавните и общинските лечебни заведения за болнична медицинска помощ, изготвен от Министерството на здравеопазването и публикуван на страницата на Народното събрание.Според отчета в края на 2016 г. общо дълговете на държавните и общинските болници възлизат на над , като от тях 417 млн. са на държавните и 91 млн. лв на общинските. Разходите за болнично лечение през 2016 г. спрямо 2015 г. са нараснали с повече от 8%.В доклада лечебните заведения в страната, които са собственост на държавата, са поделени в четири групи по финансовата си стабилност. Тези, които са в добро икономическо състояние и за които в момента не се налага намеса от страна на МЗ са най-малко - осем - в Монтана, Бургас, Балчик, Троян, Плевен и с. Искрец. В относително добро финансово здраве са други 20 болници, включително областните на Пазарджик и Добрич, варненската \"Св. Марина\" и столичните \"Майчин дом\" и \"Св. Екатерина\". По-зле се представят други общо 30 болници, които работят на загуба.По преценката на здравното министерство през миналата година все пак голяма част от държавните болници са успели да запазят относителна финансова стабилност, а за 20% или 13 конкретни лечебни заведения е преценено, че се нуждаят от намесата на ведомството и предприемане на действия за преобразуване, преоценка на активите или намаляване на капитала. Други 26, сред които \"Пирогов\" и \"Св. Марина\", са определени като лечебни заведения, чиито приходи не могат да покриват извършените разходи и се налага да бъдат подложени на оздравителни финансови програми.", "date": "2017.07.07", "title": "\"Пирогов\", \"Александровска\" и повечето областни болници се нуждаят от оздравителни програми"}
{"url": "http://www.dnevnik.bg/analizi/2017/07/07/3003239_s_poziciiata_si_za_katar_turciia_gubi_priiateli_v/", "text": "Катарската криза може би се очертава като още един пример за подхода \"скачай, преди да се огледаш\" на Ердоган във външната политика. Да гребеш срещу течението изглежда се превърна в характерна черта на отношенията на Анкара с Близкия изток още от началото на почти мъртвата сега Арабска пролет.Бившият премиер Ахмет Давутоглу беше ясен за  преди пет години, когато той все още беше външен министър и архитект на много от регионалните провали на Анкара. \"Турция е смятана във всички близкоизточни общества днес не само за приятелска и братска страна, но също и за страна, която има властта да поведе нова идея и нов регионален ред\", каза той пред парламента през април 2012 г.Турция обаче не се превърна във водещата сила, която трансформира региона. Днес Анкара е доволна, ако може да защити собствените си интереси в сигурността. Развития, които тя така и не предвиди, я оставиха изправена пред проблеми на повече от един фронт в Близкия изток.Катарската криза добави ново измерение към тях и ще се наложи дипломатическа изкусност, за да се управлява тя. Вместо да опипа доколко почвата е безопасна и да избегне поставянето на риск на отношенията си с членовете на Съвета за сътрудничество в Персийския залив, Анкара се съюзи с Доха. Ердоган заяви, че отношението към Катар е \"нехуманно\" и Анкара прибързано реши да изпрати войски в блокираната страна от Залива в знак на подкрепа. Споразумението, предоставящо на Турция , всъщност предшества сегашната криза, но ратифицирането му в парламента бе отложено поради технически причини.Моментът, когато правителството реши да ускори одобряването му в парламента обаче, е от огромно значение. Той бе избран непосредствено след блокадата на Катар, което се разглежда като знак на съпротива срещу коалицията начело със Саудитска Арабия. Анкара настоява, че няма връзка между разполагането на турски сили в Катар и спора, който тази страна има със своите съседи. \"Напрежението и спорът между страните от Залива няма никаква връзка (с военната база)\", каза вицепремиерът Нуман Куртулмуш пред репортери в Анкара на 3 юли.\"Военната база на Турция в Катар не е само за сигурността на Катар, но и за сигурността на целия регион,\" добави той, изтъквайки, че базата ще остане.Ердоган отхвърли исканията на Рияд и съюзниците му Катар да затвори турската база, определяйки ги като \"незаконни\". Визитата на катарския министър на отбраната Халид бин Мохамед ал Атия в Анкара, която се състоя, след като започна прехвърлянето на турски войници в базата в Катар, само наля още масло в спекулациите за намеренията на Анкара.Решимостта на Турция да задържи военните си в Катар накара Саудитска Арабия и съюзниците й да вдигнат нивото на спешност на искането си за закриване на базата. Това се превърна в една от  с искания, за да бъде премахната блокадата, наложена на Катар. Този въпрос освен това постави Турция и страните от Залива в потенциално противникови позиции и може би е сложило край на желанието на Анкара да разположи войски и в други страни от Залива. Саудитска Арабия вече отхвърли предложението на Турция с мотив, че няма нужда от такава база на територията си.Посланикът на Саудитска Арабия в Турция, Уалид ал Хурайжи изясни позицията си в интервю за арабското издание на \"Дейли сабах\". \"Надявахме се, че Анкара ще остане безпристрастна в името на това да запази добри отношения с всички страни от Залива\", каза той в интервюто, забелязано и от саудитските медии. \"Когато се съюзи с Доха, Анкара загуби неутралитета си,\" посочи още той, предупреждавайки, че \"докарването на чужди армии от страни от региона и бронирана техника е военна ескалация, чиито последствия ще понесе Катар\".Хурайжи изказа предупреждение, подобно на това, което преди това отправи и външният министър на Бахрейн шейх Халид бен Ахмед бен Мохамед Ал Халифа, който на 25 юни написа в \"Туитър\", че \"изпращането на чужди военни сили с бронирани машини е военна ескалация, за която Катар ще понесе последствията\". Забележките на Халифа противоречат на думите му в Истанбул на 10 юни по време на посещение за обсъждане с Ердоган на кризата с Катар. Тогава той каза, че турската база в Катар цели да защити региона от заплахите, които може да изникнат. Този завой на 180 градуса показва, че коалицията, водена от Саудитска Арабия, е решена да засили натиска над Катар и е ядосана от усилията на Турция да попречи на това.Докато Доха явно е доволна от силната подкрепа, която получава от Анкара, мнозина в Турция поставят под въпрос мотивите на правителството да изпрати турски войници в Катар в такъв деликатен момент. Пенсионираният посланик Али Туйган казва, че обосновката на Турция да има база в Катар не е била добре обяснена на обществеността. \"Ако това е било въпрос единствено на  на приятелска страна, то защо е нужна база? Ако двете страни са изправени пред \"общи\" заплахи, то какви са те?\", пита Туйган в статия в своя блог Дипломатик йорум (Дипломатически коментар). Засягайки въпроса за по-непосредствената за Турция криза, Туйган посочи, че играчите в Сирия се подготвят за неизбежното поражение на \"Ислямска държава\" и се мъчат да заемат изгодни позиции. \"На този конретен кръстопът Катар не може да бъде единственият приятел на Анкара в света и Анкара не може да продължи да се ангажира в нови и нови битки\", заяви Туйган.О.р. генерал-майор Армаган Кулоглу каза пред Ал Монитор, че разполагането на бойни сили в Катар в този момент изпраща грешен сигнал на света. \"Например, значи ли това, че Турция ще се бори срещу другите страни от Залива в името на Катар?\", изтъкна Кулоглу. Тази криза идва в момент, когато Турция придвижва сили и тежка артилерия към сирийската граница. Според публикации в медиите Турция се готви за възможна операция в Сирия, за да  край границите си на кюрдските бойци от Отрядите за защита на народа (YPG). Анкара казва, че YPG са терористична организация, чиято мишена е Турция.Кулоглу заяви, че позицията на Анкара в кризата в Катар е охладила Саудитска Арабия и другите страни от Залива към Турция. По думите му това прави малко вероятно Турция да получи ентусиазирана подкрепа от тези страни, ако премине към нова военна операция в Сирия. , който беше посланик на Турция в Катар от 2007 до 2009 г., заяви, че тази криза е хванала Анкара неподготвена. \"Не я очаквахме. Никой от региона не се допита до нас. Решиха да подрежат крилата на Катар и да го вкарат в ред без да ни кажат\", каза за Ал Монитор Ренде. \"Турция не е смятана за играч. Ако беше така, щяха да поискат от нас да се намесим\".Ренде заяви, че изпращането на военни сили от Турция в Катар в подобен момент е било знак на подкрепа. \"Блокадата на Катар е неприемлива и неморална. Поради тази причина заемането от Турция на страната на Катар е разбираемо от морална гледна точка\", каза той. \"Ясно е, обаче, че турските войници няма да трябва да се бият\".Ренде заяви, че Турция е трябвало да изиграе по-добра роля - например да улесни усилията между Кувейт (който се наложи като принципен посредник в тази криза) и Катар, когато въпросите, които възникват, се нуждаят от допълнителна помощ.Докато мнозина прогнозират, че разрешаването на тази криза може да отнеме известно време, Турция все пак може да бъде принудена да коригира политиката си, за да я съобрази в по-голяма степен с реалностите на терен. /БТА", "date": "2017.07.07", "title": "С позицията си за Катар Турция губи приятели в Близкия изток"}
{"url": "http://www.dnevnik.bg/sport/2017/07/07/3003522_nadal_stigna_osminafinalite_na_uimbuldun_bez_zaguben/", "text": "Носителят на 15 титли от Големия шлем Рафаел Надал се класира за 1/8-финалите на \"Уимбълдън\" след победа с 6:1, 6:4, 7:6 (3) срещу поставения под №30 Карен Хачанов.Двукратният шампион в Лондон записа десета поредна победа без загубен сет в турнирите от Големия шлем и прескочи третия кръг в \"Ол Ингланд клъб\" едва за втори път в последните шест години.В опит да стигне до първия си четвъртфинал на \"Уимбълдън\" от 2011 г. Надал ще се изправи срещу специалиста на тревни кортове Жил Мюлер. 34-годишният тенисист от Люксембург, който е поставен под №16, победи представителя на домакините Аляж Бедене със 7:6 (4), 7:5, 6:4.Надал спечели по категоричен начин първите два сета срещу Хачанов, но срещна страхотна съпротива в третата част и трябваше да спасява сетбол, за да стигне до тайбрек. В него испанецът беше доста убедителен и успя да приключи мача с чиста победа.Хачанов стана първият играч от Роджър Федерер във финала на Australian Open, който печели повече от четири гейма в един сет срещу Надал в турнирите от Големия шлем.\"Той наистина игра много силно. Първите два сета ги изиграх на много високо ниво. След това имаше спад в играта ми и третият третата част се превърна в едно голямо изпитание. Знаех колко е важно да спечеля този трети сет, защото той е много опасен тенисист. Доволен съм от почти всичко с изключение на някои моменти в последния сет, когато ударите ми бяха малко по-къси\", заяви Надал след двубоя.Шампионът от 2008 и 2010 г. имаше нужда от 22 минути, за да спечели първия сет срещу Хачанов.Световният №2 спечели първите четири гейма, след което позволи на 21-годишния руснак да върне единия пробив при първата и оказала се единствена точка за пробив в подаванията на испанеца.Надал обаче веднага си върна аванса с трети пореден пробив, след което приключи първата част със сервис гейм на нула.В този сет бившият №1 загуби само пет точки в своите подавания и спечели 75% от точките, когато посрещаше (12/16). Той направи девет уинъра и четири непредизвикани грешки срещу 11 за Хачанов, който не пласира нито един завършващ удар.Във втората част Надал спечели три поредни гейма, за да поведе с 3:1. След това той с лекота удържа аванса си до края, като не даде на съперника нито една възможност за пробив в целия сет. Испанецът спечели 17 от 19-те разигравания след първи сервис, който успя да вкара в цели 70% от случаите.Надал имаше сериозно предимство и в началото на третия сет. Той спечели първите си две подавания на нула, а в третия и петия гейм пропусна по една възможност за пробив.След като успя да се справи с трудностите в началото, Хачанов започна да играе все по-уверено и все по-често да притиска съперника.Той печелеше убедително своите подавания и създаваше доста трудности в сервис геймовете на Надал.Руснакът имаше четири шанса за пробив, последният от които дори беше с цената на сетбол.Надал обаче се справи с трудните ситуации, след което спечели по убедителен начин тайбрека, за да сложи точка на спора след два часа и 14 минути.Испанецът завърши мача с 41 печеливши удара, седем от които директно от сервис, и само с 19 непредизвикани грешки. Хачанов пласира 13 аса и общо 33 уинъра, като направи 35 непредизвикани грешки, шест от които двойни.Надал впечатли и със страхотната си игра при мрежата, като излезе победител при 17 от 21 излизания (81%). Съперникът му излезе на мрежата 19 пъти, но спечели точката само при десет от тях.В неделя световният №2 ще се изправи срещу Жил Мюлер цели 12 години след първата им среща на \"Уимбълдън\". Тогава току-що спечелилият първия си \"Ролан Гарос\" Надал прави своето второ участие на тревните кортове в Лондон и губи от люксембургския тенисист с 4:6, 6:4, 3:6, 4:6 в двубой от втория кръгШест години по-късно двамата отново се срещат в \"Ол Ингланд клуб\", като този път испанецът печели със 7:6 (6), 7:6 (5), 6:0, за да се класира за осминафиналите. Надал има четири победи без загубен сет в общо пет мача с Мюлер.\"Той е специалист на тази настилка. Притежава един от най-добрите сервиси, прави много добър сезон на трева, представи се силно в \"Куинс\". Много е агресивен, бърз е и определено ще бъде труден мач за мен\", коментира Надал.Без загубен сет за осминафиналите се класира и поставеният под №7 Марин Чилич. Хърватинът победи Джон Иснър от САЩ с 6:4, 7:5 (3), 6:4. В следващия кръг шампионът от US Open 2014 ще срещне испанецът Роберто Баутиста Агут, който отстрани деветия в схемата Кей Нишикори след успех с 6:4, 7:6 (3), 3:6, 6:3.Напред продължава и французинът Лука Пуи, който се справи с лекота с полския гигант Йежи Янович - 6:2, 7:6 (3), 6:3.", "date": "2017.07.07", "title": "Надал стигна осминафиналите на \"Уимбълдън\" без загубен сет"}
{"url": "http://www.dnevnik.bg/sviat/2017/07/07/3003534_stranite_ot_g-20_sa_gotovi_da_formirat_edinen_front/", "text": "Страните от Г-20 заемат единна позиция за борбата с тероризма, вкл. с информацията от екстремистки характер в интернет, заяви днес германския канцлер Ангела Меркел в края на първия ден от срещата на върха на 20-те най-развити икономики в света, предадоха осведомителните агенции, цитирани от БТА.По думите на канцлера темата за интернет и тероризма е била обсъждана много интензивно от световните лидери, които са се съгласили, че техните страни трябва да застанат в единен фронт срещу тероризма, който е заплаха за всички. Държавите от Г-20 ще задължат доставчиците на интернет услуги бързо да премахват от своите платформи съдържание с терористично и екстремистко съдържание.В публикуваната съвместна декларация от форума по тази тема се казва, че страните ще обединят усилията си в борбата срещу финансирането на международни терористични групи като Ал Каида и \"Ислямска държава\". В документа се посочва, че държавите трябва да се погрижат \"международната финансова система да придобие неограничени възможности да противостои на финансирането на тероризма\", като за целта се засили международното сътрудничество и обмена на информация.Меркел каза още, че повечето от страните на срещата в Хамбург подкрепят Парижкото споразумение за климата. \"Ще бъде много интересно да видим как утре ще формулираме комюникето и разбира се ще дадем да се разбере, че има различни мнения в тази област, защото САЩ за съжаление искат да се изтеглят от Парижкото споразумение\", заяви тя.По думите й почти всички лидери от Г-20 са на мнение, че е необходима свободна и справедлива търговия, но и в тази сфера има разногласния. Това означава, че хората, които подготвят заключителния документ на форума, \"ще имат много работа тази нощ\", предрече Ангела Меркел.Канцлерът на Германия, която е домакин на срещата на върха, съобщи от името на \"двайсетте\", че те очакват от Съвета за сигурност към ООН да предприеме съразмерни ответни мерки към Северна Корея във връзка с нейните последни ракетни тестове.", "date": "2017.07.07", "title": "Страните от Г-20 са готови да формират единен фронт срещу тероризма"}
{"url": "http://www.dnevnik.bg/sport/2017/07/07/3003536_cska_predstavi_otbora_za_noviia_sezon_s_pobeda_sreshtu/", "text": "Вицешампионът в Първа лига ЦСКА победи \"Берое\" с 1:0 в последната контрола за двата отбора преди старта на новия сезон. Червените записаха седми успех в седмата си проверка по време на предсезонната подготовка.Единственият гол в срещата беше отбелязан от Фернандо Каранга в края на първото полувреме. Преди двубоя на стадион \"Българска армия\" домакините представиха отбора си за новия сезон.В предишните си контроли тимът на Стамен Белчев победи последователно австрийския \"Вакер\" с 3:1, \"Габала\" от Казахстан с 2:0, руския \"Зенит\" с 2:1, румънския \"Университатия\" с 4:2, \"Карабах\" от Казахстан с 5:2 и \"Етър\" с 2:0.Първата по-добра възможност в днешния мач се откри пред \"Берое\" в седмата минута. Борислав Цонев обаче стреля право в ръцете на Георги Китанов от пряк свободен удар на отлична позиция пред наказателното поле.Две минути по-късно Станислав Манолев се измъкна от засадата по десния фланг и пусна хубаво подаване по земя към далечната греда. Каранга и Кевин Меркадо обаче закъсняха с включването си и последователно не успяха да стигнат до топката. В 12-ата минута Кирил Десподов стреля с глава след подаване на Манолев, но изобщо не затрудни вратаря Душан Перниш.В 25-ата минута дойде най-добрата атака за първото полувреме. Играчите на \"Берое\" разиграха много добре с къси подавания във и около наказателното поле на ЦСКА. Нападението завърши със силен удар на Педро Еуженио, но Китанов направи отлично спасяване.В 36-ата минута Каранга пропусна да вкара с глава след центриране отдясно на Манолев, но само три минути по-късно откри резултата. Червените хванаха съперника на контраатака, на върха на която се оказа Десподов. Той овладя и пусна страхотно извеждащо подаване с пета към Каранга, който технично прати топката покрай Перниш за 1:0.През второто полувреме положенията за гол бяха още по-малко. Най-запомнящият се момент беше пресиленият червен картон, който беше показан на Борислав Цонев за нарушение срещу Кристиян Малинов в 51-ата минута. На мястото на изгонения влезе Ерик Почански.След 65-ата минута двата отбора извършиха доста промени в съставите и контролата завърши в доста ниско темпо, без реални голови възможности пред двамата вратари.1. Слави Петров, 2. Стойчо Атанасов, 3. Антон Недялков, 4. Божидар Чорбаджийски, 5. Николай Бодуров, 6. Рубен Пинто, 7. Кевин Меркадо, 8. Кевин Кубемба, 9. Фернандо Каранга, 10. Давид Симао, 11. Станислав Манолев, 12. Георги Китанов, 14. Валентин Антов, 15. Кристиян Малинов, 17. Енрике Роберто Рафаел, 18. Александър Георгиев, 19. Кирил Десподов, 20. Тиаго Родригес, 22. Никола Колев, 23. Александър Дюлгеров, 26. Густаво Кулма, 27. Радослав Живков, 28. Пламен Гълъбов, 29. Милчо Ангелов, 30. Витаутас Черниаускас.", "date": "2017.07.07", "title": "ЦСКА представи отбора за новия сезон с победа срещу \"Берое\""}
{"url": "http://www.dnevnik.bg/sport/2017/07/07/3003545_voleibolistkite_zapochnaha_gran_pri_s_ubeditelna/", "text": "Женският национален отбор по волейбол на България започна с убедителна победа участието си в тазгодишното издание на Гран при. Тимът на Иван Серафимов, който този сезон е във втората дивизия на турнира, се наложи над Казахстан с 3:0 (25:22, 25:19, 25:14).Двубоят се игра зала \"Булстрад арена\" в Русе, а домакините имаха нужда от 72 минути за успеха. Нася Димитрова беше най-резултатна с 13 точки, а Христина Русева добави десет. Добриана Рабаджиева и Гергана Димитров завършиха с по осем точки, а Елица Василева се отчете с шест.Мачът беше равностоен единствено до средата на първия гейм, когато българките отвориха първата по-голяма разлика. Те успяха да я задържат до края, а в следващите две части не оставиха шанс на казахстанските волейболистки.Българският състав реализира 36 от 92-те си атаки, докато съперничките успяха при едва 18 от своите 87 опита. Домакините направиха повече блокади (6:2), направиха по-малко грешки (29:30) и отстъпваха единствено в директните точки от сервис (4:5).В другия мач от турнира в Русе, който се игра днес, Южна Корея победи Германия с 3:1 (19:25, 25:23, 25:18, 25:23). В събота от 20.50 ч. България играе с Южна Корея, а в неделя в същия час стартира двубоя с Германия.Това е един от трите турнира от груповата фаза, в които българският отбор ще игра. Следващият е в Пуерто Рико от 14 до 16 юли, където освен домакините съперници ще са Чехия и Канада. Последният кръг е в Хърватия от 21 до 23 юли, а другите участници са Пуерто Рико и Аржентина.", "date": "2017.07.07", "title": "Волейболистките започнаха Гран при с убедителна победа над Казахстан"}
{"url": "http://www.dnevnik.bg/sviat/2017/07/07/3003508_trump_pri_sreshtata_s_putin_za_men_e_chest/", "text": "\"За мен е чест да се срещнем,\" каза американският президент Доналд Тръмп в началото на първата лична среща с руския си колега Владимир Путин в кулоарите на форума на Г-20 в Хамбург. \"За мен е удоволствие да мога лично да се срещна с вас. И се надявам, че както казахте, срещите ни ще доведат до положителни резултати\", отвърна Путин.Разговорите, за чиято програма предварително не се знаеше почти нищо, продължиха почти 140 минути, макар по протокол да бяха предвидени само 30. Срещата бе в много тесен кръг - само двамата президенти с външните си министри и преводачите. Според \"Ню Йорк таймс\" руснаците настоявали за по-широк формат, но екипът на Тръмп настоял за колкото може по-малко участници, за да се избегне изтичане на информация и разпространяване на противоречиви данни за това кой какво е казал.Малко преди края на разговорите американски източник каза за \"Ройтерс\", че САЩ, Русия и страни от района са договорили прекратяване на огъня в Югозападна Сирия.След приключването им руските новинарски агенции посочиха, че темите са включвали Украйна, Сиря, тероризма и сигурността в интернет.\"Имали сме някои много, много добри разговори. Ще говорим и сега и очевидно това ще продължи. Очакваме много положителни неща да се случат за Русия и Съединените щати и за всички засегнати страни\", каза в началото Тръмп в присъствието на журналналисти. \"(Досега) говорихме по телефона... Но телефонни разговори никога не са достатъчни,\" отвърна Владимир Путин.Тръмп не коментира пред репортерите неколкократно повторени въпроси за това дали ще повдигне темата за предполагаемата руска намеса в американските избори, предадоха Би Би Си и \"Ройтерс\".Преди изненадващо продължителната среща имаше опасения, че политическият новак Тръмп ще бъде \"надхитрен\" от Путин, включително защото екипът на американския президент все още изяснява каква да е политиката на администрацията му спрямо Русия.Руският президент е далеч по-опитен, управлява при трети президент на САЩ и мандатите му са надхвърлили по продължителност тези на мнозина световни лидери.Наблюдатели обърнаха внимание, че той е закъснявал за среща с канцлера Ангела Меркел цели 4 часа, карал е президента Барак Обама да го чака 40 минути, а сега е пристигнал по-рано от насрочения час.В четвъртък, часове преди срещата, Тръмп призова Москва да прекрати \"дестабилизиращата си дейност\" и да прекрати подкрепата си за Сирия и Иран. Но той спести лични критики към Путин и продължи да отказва да отговори дали вярва на разузнавателната общност на САЩ, стигнала до заключение, че Русия се е намесила в изборите през 2016г.", "date": "2017.07.07", "title": "Тръмп при срещата с Путин: За мен е чест"}
{"url": "http://www.dnevnik.bg/citat_na_deniia/2017/07/07/3003548_citat_na_denia_reformata_v_mvr_zvuchi_perverzno/", "text": "Реформата в МВР звучи перверзно, защото трябва да се спре с безсмислените реформи, каза днес по БНТ главният секретар на МВР в периода 2009-2013 година Калин Георгиев. Той уточни, ча за една реформа са нужни три неща – да знаеш какво искаш да постигнеш, да знаеш как да я направиш и да имаш финансово обезпечаване.\"При нас няма нито едно от трите условия и се получи деструкция. Тази система (на МВР, б.а) е унищожавана години наред. На всеки четири години системата на МВР се остъргва\", допълни той.", "date": "2017.07.07", "title": "Цитат на деня: Реформата в МВР звучи перверзно"}
{"url": "http://www.dnevnik.bg/bulgaria/2017/07/07/3003551_ne_razbiram_tendenciiata_da_se_preuvelichavat/", "text": "Не разбирам това усложнено отношение към историята. Тенденцията, по някога, да се преувеличават измеренията на турското робство, каза днес по БНТ новият френски посланик Ерик Льобедел.Той допълни, че за сравнително краткия си престой в България, не разбира и синдромът на периферията. \"Синдромът на периферията трябва да се преодолее, България да осъзнае, че става много по-централна в Европа, излиза на все по преден план и спрямо важни страни, като в отношенията с Русия, Турция, ситуацията в Черно море и охраната на външните граници на съюза\", каза дипломатът. Той посъветва България да се възприема като държава на предна линия.\"Франция ще продължи да насърчава, подкрепя и подтиква към продължаване на реформите и борба с корупцията\", каза Льобедел. В отговор на въпрос, той уточни, че говори за съдебната реформа и борбата с корупцията.\"Имаше такива опити при второто правителство на господин Борисов и ако тези опити придобият реални очертания, Франция ще ги насърчи\", подчерта дипломатът.", "date": "2017.07.07", "title": "Не разбирам тенденцията да се преувеличават измеренията на турското робство, каза новият френски посланик"}
{"url": "http://www.dnevnik.bg/bulgaria/2017/07/07/3003553_kum_naema_na_jilishteto_ot_zavodproekt_triabva_da_se/", "text": "Евродепутатът и наскоро избран еврокомисар Мария Габриел не е живяла в общинско жилище в София, а в такова, собственост на търговско дружество, каза тя днес по БНТ. \"Наех жилище от \"Заводпроект\", което отдава под наем жилища на всеки, които поиска\", допълни тя.По повод критиките, че е плащала твърде нисък наем, Мария Габриел обясни, че апартаментът е бил на шпакловка и замаска, когато го е получила и към наемът \"трябва да се прибавят хилядите, които са инвестирани\". Тя уточни, че е живяла в жилището две години и седем месеца.", "date": "2017.07.07", "title": "Към наема на жилището от \"Заводпроект\" трябва да се прибавят и хилядите за ремонт, заяви Мария Габриел"}
{"url": "http://www.dnevnik.bg/biznes/finansi/2017/07/07/3003524_evrozonata_otpusna_oshte_85_miliarda_evro_na_gurciia/", "text": "Еврозоната окончателно одобри отпускането на нов транш от 8.5 милиарда евро на Атина, с който Гърция ще може да изплати близо 7 милиарда евро задължения към кредиторите с падеж през юли, предаде \"Франс прес\", цитирана от БТА.Отпускането на средствата е одобрено и от Съвета на директорите на Европейския стабилизационен механизъм (ЕСМ), който контролира отпускането на кредити от еврозоната за Гърция. По-рано тази седмица ЕСМ поиска от Гърция да изпълни докрай останалите предписани от кредиторите мерки и отложи за днес взимането на решение за транша.Основната част от транша, или 7.7 милиарда евро, ще бъдат изплатени в понеделник, а останалите пари \"след 1 септември\", уточни ЕСМ.Сегашният, трети по ред план за подпомагане на Атина е на стойност 86 милиарда евро и бе подписан през юли 2015 година, за да може страната да се справи с колосалния си дълг, достигащ 180 на сто от брутния вътрешен продукт на страната.Ръководителят на ЕСМ Клаус Реглинг поздрави усилията при определянето на бюджета и в икономиката, които правителството и гръцкият народ полагат. В същото време той ги призова да продължат по този път, за да \"възстановят една конкурентна икономика и да върнат доверието на инвеститорите.Еврокомисарят по икономическите и финансовите въпроси Пиер Московиси подчерта, че \"това отпускане би могло да отвори нова глава за Гърция, за която водещите думи трябва да бъдат заетост, инвестиции и възстановяване в полза на всички\".", "date": "2017.07.07", "title": "Еврозоната отпусна още 8.5 милиарда евро на Гърция"}
{"url": "http://www.dnevnik.bg/sviat/2017/07/07/3003565_trump_nastoichivo_povdigal_pred_putin_vuprosa_za/", "text": "На първата лична среща с руския президент Владимир Путин американският му колега Доналд Тръмп настойчиво е повдигнал въпроса за руската намеса в президентските избори през 2016г., съобщи държавният секретар Рекс Тилърсън.\"Те имаха много солиден и продължителен разговор по този въпрос. Президентът неведнъж притиска президента Путин относно руската намеса. Президентът Путин отрече да има подобна намеса, както е правил и досега\", каза единственият представител на американската администрация, присъствал на разговорите.Те се състояха в много тесен кръг (от руска страна бе само външният министър Сергей Лавров) и вместо предвидени 30 минути продължиха 2 часа и 16 минути в кулоарите на срещата на върха на Г-20 в Хамбург.\"Двамата лидери се съгласиха, че това е значителна пречка пред усилията ни да подобрим руско-американските отношения, добави Тилърсън. Президентите са се разбрали да работят \"за ненамеса във вътрешните работи на САЩ и нашия демократичен процес, както и в други страни\".\n    Лавров добави, че съвпаднали позициите на Путин и Тръмп, че кибер сигурността е все по-важен въпрос, защото тази сфера е все по-рискована, създава заплаги от тероризъм, застрашава нормалнот офункциониране на обществата. \"Разбира се, президентът Тръмп спомена, че в САЩ като и преди определени кръгове раздухват, макар и да не могат да докажат, руска намеса в изборите.\"По думите на Лавров американският президент допълнил, е кампанията придобивала вече доста странен характер, защото месеци наред не е представен нито един факт, че е чул категоричните изявления на Путин по въпроса и че ги приема.Колегата му Лавров обяви, че Путин и Тръмп са се договорили \"в конструктивна атмосфера\" за прекратяване на огъня в Югозападна Сирия, което ще започне на обед на 9 юли, неделя. То ще обхваща част от зоните на сражения, която засяга сигурността на Йордания и е \"много сложна част от сирийското бойно поле\" по думите на Тилърсън.\"Мисля, че това е първият сигнал, че САЩ и Русия могат да работят заедно в Сирия и в резултат на продължителни дискесии за други части от Сирия можем да намалим напрежението и там.\" Лавров допълни, че споразумението обхваща допускането на хуманитарни конвои, установяването на контакти между опозицията в района и разполагане в йорданската столица на център за наблюдение на примирието.Няма официални данни къде е зоната, но в предишни руско-американски разговори е ставало дума за провинция Дераа на границата с Йордания, както и за Кунейтра на границата с окупираните от Израел Голански възвишения. Ларвор каза, че експертни групи на трите държави са приключили днес в Аман преговорите за зоната и са подписали меморандум за условията, в който изрично се изтъква запазването на териториалната цялост на Сирия. Примирието ще се осигурява от руска военна полиция.Общо взето целите на САЩ и Русия в Сирия \"са едни и същи\", саза Тилърсън, но добави, че САЩ \"не виждат семейството на Башр ал Асад или режимът му да играят дългосрочна роля - дали сме на всички да го разберат и със сигурност ясно сме го заяви в дискусиите си с Русия\".Двамата са се споразумели и да работят за уреждане на кризата в Украйна, като малко по-рано бе обявено назначаването в САЩ на специален координатор на американската политика по този въпрос. Това е бившият поланик в НАТО Кърт Волкър, който ще посети Москва, добави Лавров.По думите му Тръмп няма някакъв особен план за Украйна и остава привърженик на Минските договорености.Ракетната и ядрената програми на Северна Корея също са били сред темите на разговорите, каза още Тилърсън. Вашингтон ще продължи с натиска си над Пхенян, \"а ние ще продължим тези дискусии (с руснаците) и ще ги помолим да сторят повече - Русия има икономически отношения със Севера Корея\".Не сме изгубили надежда, но ако мирният натиск не успее, няма да ни останат много варианти, добави първият дипломат на САЩ. Кампанията за мирен натиск изисква премереното му увеличаване, търпение и оставяне на възможност режимът (в Пхенян) да реагира на него\".", "date": "2017.07.07", "title": "Тръмп настойчиво повдигал пред Путин въпроса за хакерите"}
