{"url": "https://www.dnevnik.bg/sviat/2019/03/24/3409047_britanski_ministri_zagovornicheli_sreshtu_mei/", "text": "Единайсет министри от кабинета на британският премиер Тереза Мей искат тя да се оттегли, твърди политическият наблюдател на \"Сънди таймс\" Тим Шипмън, цитиран от Ройтерс.  \"Тази нощ се подготвя мащабен преврат в кабинета за отстраняването на Тереза Мей като министър-председател\", каза той. Той цитира думи на неназован министър: \"Краят е близо. Тя ще си отиде до 10 дни\".  Шипмън заявява, че е разговарял днес с единайсет министри от кабинета, които искат премиерът да подаде оставка. По думите му Дейвид Лидингтън, фактическият заместник на Мей, е един от претендентите да бъде временен премиер. Други министри настоявали постът да се заема от министъра на околната среда Майкъл Гоув или от външния министър Джереми Хънт, твърди политическият редактор на \"Сънди таймс\".  Лидингтън е разговарял вчера с опозиционни лидери pd гласуване на алтернатива на плана на Мей за Брекзит, пише неделното издание./БТА ", "date": "2019.03.24", "title": "Британски министри заговорничели срещу Мей"}
{"url": "https://www.dnevnik.bg/citat_na_deniia/2019/03/24/3409055_citat_na_denia_borisov_hvurlia_na_razgnevenata_tulpa/", "text": "Това каза пред Би Ти Ви политологът Евгений Дайнов в коментар на скандала с имотите на активисти на ГЕРБ, при който вчера министърът на правосъдието Цецка Цачева и зам.-министърът на спорта Ваня Колева подадоха оставки. По думите на политолога \"удари ги това, че това са битови хора, които по битов начин се опитват да управляват и по битов начин задоволяват свои много ниски потребности\". \"Българският народ реагира като ужилен само на две неща - като му бръкнеш в джоба и второ - апартаменти в София\", обобщи Дайнов. Запитан дали и зам.-председателят на ГЕРБ Цветан Цветанов, който също е сред новодомците, ще бъде принуден да се оттегли от политиката, отговори, че лидерът на партията Борисов \"очевидно не е пълноправен господар в собствения си дом, не може да контролира процесите, случва се преки заповеди да не се изпълняват\". Затова по думите му ще е интересно, ако Борисов разбере, че ще трябва да направи нещо на Цветанов, дали ще има силата да го направи. \"Неговата сметка е, че тези две глави стигат. Ако се наложи да жертва Цветанов, това би означавало сериозна промяна в подредбата на властта\", каза Дайнов. \"Не може да правиш феодално-олигархично управление в едно общество и да смяташ, че то ще продължи вечно\", добави той.", "date": "2019.03.24", "title": "Цитат на деня: Борисов хвърля на разгневената тълпа две глави"}
{"url": "https://www.dnevnik.bg/photos/2019/03/24/3407867_fotogaleriia/", "text": "След тригодишна дарителска кампания Институтът за етнология и фоклористика с Етнографски музей при БАН представи новоизградения си образователен център.", "date": "2019.03.24", "title": "Фотогалерия: Залите \"Кукер\", \"Самодива\" и \"Малък змей\" в етнографския музей"}
{"url": "https://www.dnevnik.bg/sport/2019/03/24/3409007_izkustvoto_na_futbolnite_ultras_tvorci/", "text": "Спомняте ли си как Дарт Вейдър се появи с шал на ЦСКА? През декември 2015 г. привържениците на червените привлякоха вниманието на водещи световни медии с  \"междузвездната\" си хореография от мача със \"Созопол\"  за Купата на България. Малко повече от три години по-късно феновете от сектор Г отново заслужиха високи оценки с изпълнението си. В двубоя с \"Берое\" преди седмица те пресъздадоха на трибуната играта \"Тетрис\", известна от 90-те години, като спускаха един по един картонени елементи, за да се получи надписът \"ЦСКА\". Създаването на хореографии е част от т.нар. \"ултрас сцена\". В това поле привържениците на отборите от цял свят се стремят да изразяват любовта си към клуба, да изпращат послания, да си съперничат помежду си и да се забавляват. Истината обаче е, че става все по-трудно, смята един от феновете на ЦСКА, който е участвал в изпълнението на тетрис-хореографията. Чарли, както е познат във фенските среди, разказа пред \"Дневник\", че има много предизвикателства в създаването на отличаваща се творба. С внимание към детайла Футболните запалянковци често са свързвани със създаването на проблеми около мачовете. Те обаче имат и друго лице - на своеобразни творци. А пътят към създаването на успешната хореография е труден. Процесът от раждането на идеята до правилното ѝ изпълнение изисква огромно внимание към много детайли, разказва Чарли. Необходима е добра преценка кога и как да се направи хореографията, трябва да се знае какви са характеристиките на стадиона, на който се прави, да се съобрази колко хора ще има на трибуната и т.н. На първо място стои осигуряването на средства, като това става чрез кампании и дарения сред запалянковците, посочва той. \"Идеите се предлагат и се обсъждат, след това се възлага да я рисува художник, който може да е част от сектора. В сектора има различни групи, като всяка има различен стил\", казва Чарли. Той определя тетрис-хореографията като нискобюджетна, тъй като тя е струвала около 300 лева. Изпълнението ѝ обаче е едно от най-трудните, защото не е статична с вдигане на картони или разпъване на голямо знаме, а има движение на много елементи. Чарли определя като една от най-сложните хореографии на агитката на ЦСКА тази, при която лъв \"разкъса\" емблемата на \"Левски\" в дерби между двата отбора през 2009 г. \"Беше много сложно да изчислим платът да не се разкъса. Това беше една от първите хореографии с движение в България\". Другите трудности са свързани с опазването на идеята в тайна, за да не научи съперникът, както и да се \"лавира с полицията\". \"Трябва да мислиш кое и как може да влезе на стадиона, защото предмети над метър не могат да се вкарват.\" В България стадионите създават допълнителен проблем заради остарялата инфраструктура. \"Имаме куп идеи, които отлежават, защото засега няма как да се изпълнят\", разказва Чарли. Бъди оригинален Като всяка страст и крайната любов към клуба е свързана с лишения. Подготовката на хореографията изисква много усилия и време. \"При нас един е дизайнер, друг е архитект, имаме деца, семейства, но затова е ултраско - защото е крайно, самата дума това показва. Отнемаш си от времето, лишаваш се от нещо\", казва привърженикът от сектор Г. \"За големите мачове се започва месец по-рано с идеи, подготовка. Стои се по нощите и се рисува. Идват хора след работа, стоят до 10-12 вечерта. За мащабните проекти се работи денонощно, въртим се на групи, защото един художник сам не може да се справи\", добавя той. \"Идеята е да направиш нещо идейно, да го направиш сам, дори и да не се получи идеално. Гледаш да правиш нещо ново, макар че вече е много трудно, защото се правят навсякъде. Предизвикателството е по-скоро между феновете, да се докажеш.\" Той изтъква, че макар повторението на хореография или идея да е удар по имиджа на всяка група, на практика няма как да се знае всичко, което е правено. \"В момента най-развиващата се сцена е Индонезия. Някой от масовата публика чувал ли е за това? Но там са над 200 милиона души, правят хореографии и в трета дивизия.\" \"Трябва да правиш нещо, което хем да е разпознаваемо, хем да е изпълнимо. Задължително е да се проверява на локална сцена какво е правено, защото не можеш да повтаряш нещо, което вече е правил съперникът. Имало е случаи, в които \"Левски\" са повтаряли наши неща, без да се усетят, което е абсурдно\", посочва Чарли. По думите му ултра сцената привлича младите. \"При нас хората са от 16 до 46 годишни. Идват нови хора - точно хореографиите са нещото, което привлича младите. Като цяло е проблем на обществото, че младите трудно се привличат към каквото и да е, защото нямат интереси, но все пак идват хора.\" Чарли допълва, че хореографиите далеч не са само за футболна територия. В годините такива е имало и в други спортове, включително и за волейболния отбор на червените.", "date": "2019.03.24", "title": "Изкуството на футболните \"ултрас творци\""}
{"url": "https://www.dnevnik.bg/bulgaria/2019/03/24/3409054_spored_tomislav_donchev_imotniiat_skandal_moje_da/", "text": "\"Скандалът с апартаментите има потенциал да нанесе щети, особено в предизборна ситуация. Би могло да предизвика и по-неприятен политически резонанс\". Това каза пред БНР вицепремиерът Томислав Дончев. Според него скандалът не се е развил докрай. \"Дори най-стабилната парламентарна конфигурация не би могла да спаси някой, по отношение на който доверието е изчерпано, имам предвид правителството. Освен за стабилността на парламентарната подкрепа, трябва преимуществено да се мисли за доверието, без него нищо няма смисъл\", отбеляза още Дончев. В същото време той призова да се изчака, за да се види какъв комплекс от мерки ще бъдат взети и какви послания ще бъдат отправени. \"Нека изчакаме няколко дни, при всички случаи до края на следващата седмица. Но съм убеден, че решението ще бъде такова, че не само да възстанови, а защо не и да повиши доверието\", допълни Дончев. Вицепремиерът смята, че  колегата му от ГЕРБ Цветан Цветанов дължи още информация  по темата с придобития от него апартамент и  отношенията му с фирмата-продавач . \"Редно е г-н Цветанов  да даде повече информация , включително по отношение на последния укор - отношения с фирмата,  проверявана ли е, защо е проверявана , връзка или липса на връзка между едното и другото. Според мен тук основният говорител по темата е редно да бъде той\", коментира Дончев. Томислав Дончев не пожела да коментира какво ще е евентуалното поведение на Цветан Цветанов и подчерта, че пред управляващите стоят много проблеми и предизвикателства за решаване. \"Цветан Цветанов има основна водеща роля в организацията на партийния живот. Той има и талант, и информация, и огромен опит, и огромно влияние. До голяма степен той е основният организатор и на партийния живот, и на изборния процес\", каза той. Цветанов, за когото първо излезе информация, че си е купил  евтин апартамент , е до сряда в САЩ на служебно посещение. По отношение на всички укори, основателни или не, свързани с имотното състояние и работата на правосъдния министър  Цецка Цачева, оставката е повече от достатъчен сигнал , смята Дончев. \"Решението на Цецка Цачева е лично решение, жест. Ако не ставаше дума за дама, щях да кажа, че е мъжка постъпка. Подобни знаци в политиката липсват, те се случват рядко, а при нас е по скоро норма\", коментира той.  Дончев определи и Цачева като важна за партията. \"Въпреки ценността, въпреки заслугите, въпреки всичко, с което е допринесла, ситуацията предполага да вземе такова решение\", допълни вицепремиерът. \"И Антикорупционният фонд, и \"Свободна Европа\" имат ясен източник на финансиране. Това не би следвало да влияе на функционирането на фонда и на редакционната политика на \"Свободна Европа\". Това предполагам, че си е тяхна инициатива. Изкушаващо е да се търсят други връзки, но ми се иска да вярвам, че това е продукт на работата на професионалните интереси на хората, които работят на тези места\", коментира той източникът на информацията за апартаментите.", "date": "2019.03.24", "title": "Според Томислав Дончев имотният скандал може да нанесе щети, а Цветанов дължи още информация"}
{"url": "https://www.dnevnik.bg/kultura/2019/03/24/3406282_otkus_ot_ritmite_prez_srednovekovieto_na_jan-klod_shmit/", "text": "През последните два века много философи, социолози, антрополози, музиколози проявяват интерес към социалните ритми, за които още Марсел Мос казва, че определят представите за времето. Досега обаче няма история на ритмите, която да съпоставя съвременното възприемане на ритъма с това в миналото. В цивилизацията на средновековна Европа понятието ритъм, наследено от гръко-римската Античност, изглежда така, сякаш се отнася само до музиката, поезията и танца, но всъщност влиза в съзвучие с цялото Творение, което Бог създава за шест дни. От този основополагащ ритъм книгата заимства собственото си изложение, като последователно разглежда ритмите на тялото и на света, на времето, на пространството, на разказа, за да завърши с функцията на ритмите за промените в обществото и за хода на историята. Ритъмът или ритмите не са чужди на нито една индивидуална или колективна дейност, на никоя област от социалния живот, както и на природата – такава, каквато хората я наблюдават и описват според ритъма на сезоните и на растителността, на отминаващото време и на метеорологичното време. Икономически и демографски криви или равнища на температурите и на валежите, разписания на влакове или на въздушни полети, лични планове – навсякъде виждаме да се проявяват ритмите на живите същества и на света, до такава степен, че ни се струват синоними на живота, на появата му, както и на заплахите, тегнещи върху него – от затоплянето на климата и отдръпването на айсбергите до унищожаването на тропическите гори. Думата \"ритъм\" – в единствено или в множествено число – присъства навсякъде: залива пресата и медиите, които се разгорещяват, когато става въпрос за ритмите в джазов концерт, за танц или за футболен мач, или ни говорят за изнемогващите ритми на икономическия растеж. Лекарят е разтревожен от сърдечна или дихателна аритмия. Политикът обещава постоянен ритъм на структурните реформи. Родители и учители влизат в сблъсък по въпроса за учебния ритъм. Във всекидневния живот един се старае да \"запази ритъма\" благодарение на сутрешния си джогинг, друг е принуден да понася \"адския ритъм\" на \"3х8\", трети капва от умора в триадата \"метро – бачкане – спане\", която с нищо не е по-добра от работата на конвейер – обект на пречистващия смях на Чарли Чаплин в \"Модерни времена\". Но макар че навсякъде става въпрос за ритми, те обаче, независимо от областта, не ни дават единна мярка за движение – какво общо има между сърдечния ритъм и движението на автомобилите в натоварените часове, между ритъма на джаз барабаниста и ритъма, с който се топят ледниците? Всички ритми се отнасят едновременно до времето и пространството, в които живеем, но никаква връзка не ни позволява да свържем в обща съвкупност техните области на приложение. Можем само да установим повсеместния успех на думата несъмнено защото отразява съвкупност от стойности, присъщи на нашето време: динамика, променливост, скорост, движение, разнообразие... Тези стойности, свързвани с екстензивното понятие за ритмите, което се намесва във всички междини на социалното поле, невинаги са съществували – подемът им, който понякога става тираничен, е свързан с развитието на нашата модерност, дължащо се на научната, промишлената и политическата революция през ХVІІІ–ХІХ век. Те се налагат с още по-голяма сила в нашия живот, съпътствайки технологичните, търговските и културните сътресения в нашия \"глобализиран\" свят – ритмите на интернет общуването, както и тези на финансовите отношения доминират цялата планета и я повличат във вихрушка, която е трудно да бъде овладяна. Съвсем различен е бил предходният свят – \"Дългото средновековие\", за което говори Жак Льо Гоф, простиращо се от Късната античност (ІV в.) до ХVІІІ–ХІХ в., е \"холистичен\" свят в смисъла, който Луи Дюмон даде на този термин, когато писа, че \"повечето общества придават ценност на първо място на реда, сиреч на съобразеността на всеки елемент с неговата роля в съвкупността, с една дума – на обществото като едно цяло\". Авторът противопоставя тази концепция за света, характерна за традиционните общества, на индивидуалистката концепция, отстояваща идеалното равноправие в модерното западно общество. Европа през Средновековието и по времето на Стария режим е едно от тези традиционни общества. Този свят е по-цялостен и единен от нашия, в него дълго време не се различават областите и категориите, обуславящи нашите начини на живот и мислене – икономиката, политиката, религията и т.н. Свят, който се мисли в единна религиозна идеология – християнството – и тя е обща – с изключение на твърде малобройните еврейски общности – за цялото общество, определяна и защитавана най-вече от една всемогъща институция – Църквата. Макар думата \"ритъм\" да е съществувала в този старинен свят (по едно и също време тя е заимствана от гръцки в латински, а впоследствие във всички местни езици), тя не е притежавала (поне не на пръв поглед) нито универсалността, нито многобройните си способности за приложение, които днес са ни известни. През 1951 г. в своето пионерско, магистрално изследване Емил Бенвенист доказа, че в предсократовата гръцка философия думата   е имала по-общото значение на движение и поток, но от Платон насетне употребата ѝ се ограничава само до областите на поезията, музиката и танца. Преминала в старолатински, а после в средновековния латински под формата  , същата дума продължава по-късно да обозначава вокални, реторически или телесни действия, като са изключени други области – обработването на земята, литургическия календар, редуването на сезоните и т.н., в които бихме могли да очакваме да я срещнем. Обратно на ритмите, за които говорим днес, сякаш полето на приложение на думата, взета сама по себе си, е било по-тясно. Но като се отнася до реториката и до словесните изкуства, значението на   се разширява по посока на  , на изкуствата на числата и пропорциите, на музиката на хората и на музиката на небесните сфери и по такъв начин се свързва с огромни пространства –   е едно от   (заедно с аритметиката, геометрията и астрономията) и се определя като наука за мярката, числото и хармониите – не само вокалните или инструменталните, но и космическите. Тази \"музика\" дава живот на цялото Сътворение и нейният извор е самият Бог. В това поле думата   – която не присъства в Библията – остава на заден план в сравнение с други, по-общи понятия, имплицитни и фундаментални, като  ,  ,  ,  ,  ,   и много други. Един стих от книга Мъдрост (11:21), който възхвалява Бог за неговото творение, постоянно е цитиран от средновековните автори:  ,   (Ти нареди всичко според мярката, числото и теглото).   не присъства в този непрестанно повтарян стих, но свети Августин (като се позовава по този въпрос на Квинтилиан) го уподобява на  , който е част от него. Чрез тази явна връзка   стои най-близо до   и широко отваря пътя за цялостната средновековна концепция за света, за хората и за времето. И наистина Мъдрост 11:21 обосновава едновременно аритметичното тълкуване на Отците на Църквата и на богословите – техните безкрайни размисли върху смисъла на числата, изобилстващи в Библията – и неразривно естетическия и религиозен опит на средновековните свещеници, за които красотата на изваяните култови предмети, на изпълнените с цветни изображения ръкописи и на каменната архитектура са част от възхвалата, въздавана на Всемогъщия. Следователно в периода от Средновековието до нашето време отношението на ритъма към света се преобръща: ритъмът в смисъла на латинския  , свързан с езика и с музиката, е въвеждане в единната цялост на динамичния порядък на Сътворението. Днес, напротив, ритмите характеризират – съответно и без връзка помежду им – всички разнородни лица и слоеве в нашия свят: свят, който вече не е мислен като божие Творение, а като неизменно нестабилен продукт на една постоянна онтогенеза. От думата   в единствено число, която придобива смисъл в хармонията на Сътворението, в живите езици се преминава към   – идентична дума, но използвана по-често в множествено число, която препраща към постоянните движения в природата и историята. Как се е осъществил този пренос на значение, този преход, това преобразуване? Забележително е, че именно крайъгълният въпрос за Природата (и следователно за Сътворението) бележи началото на приплъзването на смисъла на думата \"ритъм\" някъде около 1800 г., когато – по силата на своите наблюдения – естествоизпитателите и ботаниците въвеждат понятието ритъм в логиката на живата природа, в сърцевината на научната мисъл на своето време; впоследствие понятието постепенно се простира към съвкупността на човешките и социалните дейности, както и към новите дискурси – социологически, антропологически и исторически, които се мъчат да го обяснят от края на ХІХ в. насетне. Представена по този начин, значимостта на въпроса за ритмите изглежда основополагаща. Независимо от това обаче никога досега не е била написана  , която да се опита да постави тези проблеми глобално. Съществуват отделни монографии, които понякога дори използват думата \"ритъм\" в своето заглавие, което улеснява отбелязването им. Или пък понятието остава имплицитно, а повечето исторически книги изобилстват от информации върху социалните ритми – до такава степен, че е невъзможно да се направи изчерпателен подбор. Как да допринесем за запълването на тази празнина, като знаем, че не можем да говорим за всичко, че трябва да се направи подбор и че ще останат още доста неказани неща, когато тази книга бъде затворена. Тук ще обърна специално внимание на \"субективната\" страна на проблемите – начинът, по който хората са изживявали и са искали да разберат ритмите, да ги определят, да ги представят, да ги изобразят. Това, което наричам \"обективна\" страна, би изисквало по-скоро изработване от историците на графики на цените и заплатите, осветляване на ритмите на икономическата конюнктура или на колебанията в климата. На тези явления ще се спра само косвено, без претенции за изчерпателност, като вместо това ще следвам червената нишка на собственото ми изследване. Тръгвайки от различията между древните и модерните концепции за ритмите, след това ще дам на тази книга \"ритъм\", който да следва нейния обект – вместо да я структурирам съгласно класическия модел в три или четири части, какъвто е навикът на историците, реших тя да има шест части – колкото дни наброява Сътворението според Битие (Бит. 1:1–31). В този избор не влагам никаква самонадеяност! Единствено желанието да се оставя на течението на изначалния и най-фундаментален ритъм на цивилизацията, която изучавам – ритъм, който продължава да тегне върху ежедневните рамки на всички наши дейности. В първия ден, казва Библията, Бог раздели деня и нощта; на втория ден създаде небето; на третия ден създаде твърдата земя, която покри с растения, и морето; на четвъртия ден закачи на небето \"светилата\" – слънцето и луната, \"да управляват деня и нощта и да отделят светлина от тъмнина\"; на петия ден сложи рибите във водата и птиците на небето; на шестия ден създаде земята за добитъка и гадините и накрая човека, на когото подчини животните и растенията. Така завърши Сътворението. В края на всеки от шестте първи дни се повтаря една и съща формула, неизменна, определяща ритъма на разказа за божието творение, което се извършва: \"Биде вечер, биде утро – ден първи\", после \"ден втори\", \"ден трети\" и т.н. Но идва и седми ден и тогава ритъмът е прекъснат – този ден Бог \"свърши Своите дела\" и \"си почина от всичките си дела, що извърши\". Седмият ден е единственият, за който е пропусната формулата \"биде вечер, биде утро\", той е и единственият, който Бог \"благославя и освещава\". Така авторитетът на Бог създава за хората ритмичния модел на седмицата, според който шест дни труд са последвани от един ден \"благословен и осветен\" и следователно предопределен за възхвала на Твореца –   за евреите, а по-късно \"Божи ден\" ( , неделя) за християните. Този ритъм е последван от многобройни символни отзвуци през Средновековието – шестте дни на Сътворението са модел за \"шестте възрасти на човека\" (от раждането до смъртта), както и за \"шестте епохи на света\" (като шестата епоха започва с въплътяването на Христос). Защо да не го използвам в тази книга, в която размишлявам именно върху средновековните ритми? Впрочем разделянето на дадена книга на дни – понякога доста повече от шест или седем – е често срещано през Средновековието: нима \"Декамерон\" от Бокачо не се състои от десет разказа, разказвани в продължение на десет дни в компанията на десет младежа? Този модел е използван отново в \"Сто нови новели\". А си мисля също – в съвсем различен контекст – за подвига на Шехеразада в \"Хиляда и една нощ\"... От мига, в който по случайност избрах какъв ритъм да следвам, вече ми оставаше единствено да вложа съдържание в тези дни: в първия, в който вървя от настоящето към миналото, съпоставям модерното понятие за ритми и за социални ритми с античното и средновековното понятие  . Как се е изградило днешното поле на полидисциплинарно осмисляне на ритмите? Какви дефиниции на ритъма са предлагани до наши дни? И обратно, когато се обърнем към Средновековието, как трябва да разбираме думата   в областите на опита и на познанието – реториката, поезията, музиката, – в които го срещаме? Всъщност ретроспективният поглед към миналото, чиято отправна точка е настоящето на историка, е характерен за всяко историческо изследване – историците описват единствено съвремието; Средновековието, за което говоря, задължително е   и   Средновековие; въпросите, които поставям, са   и   въпроси днес, а отговорите, които се опитвам да дам като историк, изучаващ документите от миналото, са подхранвани от дистанцията и различията между тези отминали времена и настоящето. Вторият ден може да се стори като тълкуване на израза на Елиас Канети, който сложих за мото на тази книга: \"Ритъмът води началото си от ритъма на краката\" (1960). Авторът е вдъхновен за това изречение от работническите протести във Виена през 1927 г., които сравнява с подскачането на място и виковете на маорските воини, преди да се хвърлят в битка, но то би могло да бъде изречено и от Паул Клее в Баухаус (1920–1921) или от Марсел Мос относно \"техниките на тялото\" (1934–1936). То ни подтиква към наблюдаване на ритмите на първо място в човешкото тяло, в най-тясна връзка на човека със света. Как е вървял човекът през Средновековието, с какъв ритъм? Какви са били формите и функциите на танца? Какви са били хранителните и сексуалните ритми? В този холистичен свят човешкото тяло е представлявало едно цяло с Природата – идеално погледнато, ритмите на микрокосмоса са отеквали в хармония с ритмите на макрокосмоса, като се започне от приливите и отливите и се стигне до небесните сфери. Третият ден е свързан с ритмите на времето. Времето е нещо различно от ритъма. Несъмнено времето е основа, вектор или същностен елемент на ритъма, но абсолютно се различава от него. Стрелката за секундите отбелязва отминаващото време, но не създава ритъм. Не всички ритми включват времето като непосредствена даденост – съвкупността от цветовете, нанесени върху дадена повърхност, създава цветови ритъм, който не съдържа в себе си нищо времево: в този случай времето се включва само ако зрителят дълго разглежда картината, като я обгръща с поглед. Но ритъмът много често използва времето и представлява негова приложна, практическа проява в много дейности от трудово, игрово, познавателно, обредно естество. На този етап ще разгледам само най-ясния аспект на това отношение между ритъма и християнското време в рамките на църковната литургия с нейния годишен (календарът), седмичен и ежедневен ритъм (каноничните часове и службите), но също и чрез камбаните, които са съвършеният инструмент за отбелязване на християнското време. А какво е било положението с училищните ритми, за които сме толкова загрижени днес? Четвъртият ден допълва третия, тъй като той ще позволи да разгледаме разгръщането на ритмите в пространството или по-скоро да проследим местата, обиколени физически или въображаемо от хората през Средновековието – тъй като пътуването е метафора на земния живот, от съществено значение е да отчетем на първо място имагинерното и религиозно измерение на пътя ( ,  ,  ), който постепенно, етап след етап води до отвъдното; но не по-малко важно е да видим как действителният пътник се придвижва, как подготвя различните отрязъци от пътуването си, как бърза да стигне до Сантяго де Компостела, как пренася стоките си или как – както прави императорът – отива в Рим, за да бъде коронясан. Пътят винаги е изпълнен с несигурност, налага непредвидени отклонения, защото пространството не е предварително обозначено със знаци – пътят се изгражда от място до място, постепенно, следвайки своеобразна пунктирана линия... Петият ден ще бъде посветен на ритмите на разказването, като избирам за пример историческия разказ, заемащ централна роля в християнската култура на Средновековието – разказа на  , на великото библейско повествование за произхода и падението на човечеството, след това за неговото изкупление и за есхатологичното обещание за спасението. Следователно една универсална история с нейните различни основи, ритми, продължения и силни времена. Но историята съществува и на местно равнище, с всичко профанно и частно, заложено в нея, както показва изключителният пример на стенния килим от Байо, като предлагам да изследвам едновременно – от ритмична гледна точка – неговата иконография, езика на надписите му и орнаментиката по краищата му. Шестият ден ще бъде посветен на осветляването на три понятия, с които ще се срещнем през предишните дни:  ,   и  . Много ритми принадлежат на определена традиция, част са от обичаи, от начин на живот (старателно вършене на определена работа, пеене по време на църковните служби), но причината да са такива никога не е била разглеждана. Интересът се пробужда, когато се появи нов ритъм, който замества стария или пък се комбинира с него, за да създаде нов ритъм. Кои са ритмичните нововъведения (например тригодишното редуване на посевите или големите ваканции в Университета), кога съответно се появяват те, какво ни казват за развитието на обществото? От своя страна индивидуацията съставлява субективното измерение на ритмите, необходима е за тяхното функциониране. Каква е ролята на ритмите в начина, по който индивидите се   още от детството – физически и социално? Как да оценим значимостта на усвояването на езика и на жестовете, на повторителните упражнения по благочестие, на повторителното преживяване на смъртта на близките хора или на масовата колективна смърт? Аритмията – накрая – е разбирана тук като една от двете заплахи, тегнещи симетрично над ритмите – от една страна, атонията, която рискува да ги отслаби и приспи, от друга, прекъсването, което ги разрушава и може да доведе до хаос. Може ли даден ритъм да изчезне? Смъртта слага ли край на ритъма на живота? Изобщо не е сигурно, при положение че ритмите на паметта продължават живота на покойниците чрез техните деца и потомци... Когато завесата се спусне, мълчанието трае само един такт – когато църковната забрана, тегнеща над даден град или кралство, бъде отменена, камбаните отново започват да бият с пълна сила; никоя неразбория никога не е успявала да попречи да бъде отпразнувана дадена сватба; и не се ли казва, че трябва да знаем кога да \"прекратим стачката\"? Случва се все пак всякакъв ритъм да изчезне, но това става само в царството на Утопията... През всички тези дни използвам огромен брой исторически документи – текстове, което се разбира от само себе си, когато става дума за историк, и изображения – което е по-рядко, макар че от няколко години се утвърждава нарастващ интерес сред историците към визуалните свидетелства за миналото, възприемани не като обикновени илюстрации, а като пълноценни документи, независимо че са съвършено различни от текстовете. Изобразителната част в обществата не е по-малко реална и продуктивна от участието на институциите или на материалните производства. Стори ми се невъзможно да говоря за ритмите, без да се постарая да ги  , дори да ги  , въпреки че форматът на книгата не позволява да бъдат публикувани всички изображения, използвани в процеса на изследването, а още по-малко да бъдат чути всички звукови документи. Огромният хронологически обхват на това изследване – около десет века, разгледан в географско пространство, което е не по-малко – Западна Европа, – поначало премахва напълно илюзорното изкушение подобен период и подобен въпрос да бъдат представени изчерпателно. Отдавам определено предпочитание на частни документи, избрани заради спецификата, която внасят в разбирането на един или друг ритъм. Една и съща документация може да бъде отворена в два или повече последователни дни, така че да могат да бъдат използвани различни страни от нея, което създава връзки между различните тематики. Тактът на писането в тази книга се усеща – той е начин да се отговори в   на поставения въпрос. Подходът, който предлагам, е отворен за методологическите и евристичните търсения на другите науки за човека и обществото, а именно за социологията и за социалната и културната антропология. Именно надхвърлянето на традиционните граници на историческата дисциплина ми позволява да се интересувам от въпрос, който е толкова неприсъщ за историците, каквато е историята на ритмите, за да се опитам, като му дам някои отговори, да покажа безкрайното разнообразие на социалните ритми, на тяхното темпо, на техните функции и на историческата им продължителност. С това бих искал също да допринеса за възстановяването на богатството на социалната тъкан – на нейната плътност и сложност, както и на изразителността на историческата динамика.", "date": "2019.03.24", "title": "Откъс от \"Ритмите през Средновековието\" на Жан-Клод Шмит"}
{"url": "https://www.dnevnik.bg/biznes/2019/03/24/3409068_bulgariia_veche_se_gotvi_da_objalva_v_suda_na_es/", "text": "България е мобилизирана да не допусне новите правила за международните превози в ЕС да бъдат приети от сегашния състав на Европейския парламент, но ако това се случи идната седмица, планира да заведе дело срещу акта в Съда на ЕС. Това съобщи в интервю за БНР транспортният министър Росен Желязков. Министърът подчерта, че България ще опита да не допусне точката да влезе в дневния ред, чието гласуване е утре, 25 март. \"Ако на 27-и влезе това за разглеждане - за това да има множество предложения, в това число и компромисни текстове, за да се получи ако не резултатът, който целим – да не бъде гласувано, то поне да се приемат текстове, по-близки до нашите компромиси\", каза Желязков. Стремежът на България е неблагоприятният за българските транспортни компании нормативен акт да не се приема по време на румънското председателство на Съвета на ЕС, което приключва в края на юни и да остане за гласуване от следващия състав на Европейския парламент. Ако това не стане, вече се изследват възможностите за завеждане на дело в Съда на ЕС. Пакетът \"Мобилност\" не трябва да мине в този вид, каза Желязков и добави: \"Това е един гювеч, един мишмаш от законодателни предложения, за което съм сигурен, че ако влезе на заседание на 27 март, голяма част от членовете на ЕП няма да знаят за какво гласуват\". По думите му ако се приемат неблагоприятните текстове, средните и малки компании ще са най-потърпевши. В началото на януари комисията по транспорт на Европейския парламент подкрепи предложението камионите, извършващи товарни превози в ЕС, да се връщат веднъж на три седмици в държавата, където е регистрирана фирмата собственик. Това бе само един от трите доклада, които обсъждаше транспортната комисияq (повече за тях четете  тук ) засягащи условията за извършването на международни пътни превози. Отхвърлени бяха двата доклада, свързани с почивките на водачите и техните възнаграждения.  Желязков изрази надежда президентът да пусне за публикуване в \"Държавен вестник\" измененията в Закона за концесиите, които целяха да облекчат условията за концесиониране на летище \"София\". Промените бяха приети от Народното събрание на 14 март. Веднага след като публикацията в държавното официално издание излезе, срокът за подаване на документи - 3 април, ще бъде удължен със седмица.", "date": "2019.03.24", "title": "България вече се готви да обжалва в съда на ЕС пакета \"Мобилност\", ако бъде приет"}
{"url": "https://www.dnevnik.bg/bulgaria/2019/03/24/3409077_bsp_se_usumni_v_obshtestvena_poruchka_za_konteineri_za/", "text": "БСП е против обявена поръчка за изграждането на контейнери за бежански центрове, заяви водачът на евролистата на БСП Елена Йончева на пресконференция днес, цитирана от БТА. Тя допълни, че е обявена обществена поръчка за изграждане на площадки за разполагане на контейнери за бежански центрове в Любимец, Елхово и Малко Търново. По думите й само в Любимец се подготвят такива площадки, които да приемат 1632 бежанци. Представители на левицата питат управляващите дали се крие информация от българската общественост за връщането на мигранти към България от Западна Европа, предимно от Германия. Секретарят на парламентарната група на \"БСП за България\" Кристиан Вигенин добави, че не е необходимо да се правят подобни проекти в момент, в който миграционният натиск на българската граница е почти нулев и анализите показвали, че няма вероятност от нова бежанска вълна в бъдеще. Вигенин предположи, че целта е тихомълком да се усвоят средства, предоставени от Европейската комисия, и за пореден път те да се разпределят на близки до властта фирми. БСП се опасявала, че наличието на такъв капацитет за бежанци може допълнително да стимулира връщането на мигранти. \"Това, считаме, че противоречи изцяло на българския национален интерес\", каза Вигенин. На извънреден брифинг след пресконференцията на левицата зам.-министърът на вътрешните работи Красимир Ципов успокои, че в общините Любимец, Малко Търново и Елхово няма да се изграждат бежански лагери, а ще бъдат подготвени площадки за временни кризисни центрове. Това е вследствие от приет през 2016 г. план на Министерския съвет за действия при възникване на извънредна ситуация вследствие на увеличение на миграционен натиск по границата на България с Турция. Зам.-министър Ципов повтори, че тези площадки ще бъдат пуснати в експлоатация само ако има миграционен натиск и ако този план бъде активиран с правителствено решение. Към момента миграционният натиск в страната ни е нулев, подчерта той. В тези центрове ще се осъществява дейност по първоначална обработка на задържаните незаконно преминали лица – снемане на самоличност, регистрация, интервюта. Ципов уточни, че целта на обществената поръчка е да бъдат разчистени площадки, разположени на териториите на обекти на МВР, а това са РДГП – Елхово, Специализираният дом за временно настаняване на чужденци - Любимец и ГПУ-Малко Търново. Предстои там да бъде изградена инфраструктура - ВИК, електроинсталация, пътна комуникация, изграждане на система за сигурност – видеонаблюдение, КПП, система за охрана. Това ще са центрове от затворен тип и ще се охраняват от служители на МВР. Средствата са европейски, по Фонд \"Убежище, миграция и интеграция\", допълни заместник-министърът.", "date": "2019.03.24", "title": "БСП се усъмни в обществена поръчка за контейнери за бежанци, МВР даде разяснения"}
{"url": "https://www.dnevnik.bg/sport/2019/03/24/3408455_pohodut_na_kosmatite_kormila_ot_london_kum_tokio/", "text": "Колко е дълъг пътят към една мечта? Труден въпрос, чийто отговор зависи от гледната точка. За англичаните Бен Кук и Джордж Кулън, например, това са 6000 мили (близо 10 000 км). Толкова се очаква да изминат двамата с колелата си на път към Токио. Те потеглиха преди два дни от Лондон, като им предстои да преминат през 21 държави. Като почитатели на ръгбито, те планират да пристигнат в Токио след шест месеца, когато Япония ще приеме световното първенство. \"Това е възможност да разгледаш света - пътуването с колело е вероятно най-добрият начин да го направиш, да се срещнеш с хора. Другата ни цел е благотворителна\", заяви Кулън. Англичаните са озаглавили проекта си The Hairy Handlebars (\"Косматите кормила\"). Те събират средства за фондацията Movember, чиято мисия е да помага на мъжете за предпазване от рак на простатата. Надеждата на двамата пътешественици е да съберат 30 000 паунда, като до момента отчитат 11 500 паунда. Двамата вече са в Белгия, като  пътуването може да бъде следено в сайта им .", "date": "2019.03.24", "title": "Походът на \"Косматите кормила\" от Лондон към Токио"}
{"url": "https://www.dnevnik.bg/bulgaria/2019/03/24/3409078_simeonov_borisov_hvurlia_vernite_si_hora_v_bezdnata_za/", "text": "Не знам как тази партия /ГЕРБ - бел. ред./ съществува с такъв лидер, който е готов да хвърли всеки в бездната само и само да продължи да се кандилка отгоре на властта\". Така коментира лидерът на третата партия - партньор на ГЕРБ във властта - Националния фронт за спасение на България, Валери Симеонов  оставката на правосъдния министър Цецка Цачева . Вчера  Цачева след разговор с премиера Бойко Борисов подаде оставка , а той я прие малко по-късно. Цачева на няколко пъти отрече да е била подложена на натиск, а премиерът само споделил нейната идея да се оттегли. В първите си реакции на партньорите на ГЕРБ -  ВМРО и \"Атака\", декларираха,  че случващото се няма да разклати правителството и управляващата коалиция е стабилна. НФСБ и Симеонов, който сдаде вицепремиерския пост през есента на миналата година покрай протестите на хората с увреждания, досега не беше коментирал случващото се. И разкритикува позицията на премиера Бойко Борисов. \"В политиката не е достатъчно само да се кандилкаш, да се балансираш отгоре на властта, а да вършиш някаква работа. Какво прави той? В момента предателски мълчи и не защитава хората, които му вършат най-много работа\", заяви Валери Симеонов пред \"Фокус\". Лидерът на НФСБ каза, че няма абсолютно никакво основание за оставката на Цецка Цачева, а \"специално тя е един от най-почтените и неукорими в своята дейност политици\". \"Въобще не мога да повярвам, че през 2019 г. може да се извършва такъв просташки лов на вещици, който ми напомня в исторически план връщане във времето веднага след 9 септември, когато без вина и с вина са изтрепвани хиляди хора само с обвинението, че са били чорбаджии\", каза той. \"Сега изведнъж да я изкарат виновна, защо? Защото си е купила апартамент на договорена цена, платила си е парите, не е ограбила никого, не е извършила сделката в резултат на някакви корупционни облекчения към фирмата. Чисто просто си е продала имотите в Плевен, за да си купи апартамент и те ще ѝ дъвчат кокалите и Борисов ще ѝ иска оставката. Това общество вече просто превъртя\", заяви Симеонов. И допълни, че няма оставка, без да я е поискал Борисов. Подобно мнение - че имотните сделки са въпрос на лично договаряне между страните, Симеонов излага и по случая с Цветан Цветанов. \"Никой не може да държи сметка за имотна сделка – обвинението към него е абсолютно неаргументирано\", смята Симеонов. \"Никой не може да държи сметка за имотна сделка, при която едни 200 кв. м се заменят за 240 кв. м с доплащане. И двата закупени апартамента са в един и същ квартал при аналогични цени и не става въпрос за никаква злоупотреба или нарушение на закона. Нека тези, които в момента се упражняват, включително моите партньори, дали е било морално да се подава оставка, нека първо да отговорят има ли закононарушение\", допълва той пред \"Фокус\". \"Не мога да разбера за какво някои по най-лумпенски начин и то основно медиите, ще държат сметка за това на каква цена ще бъде закупен един апартамент, след като са спазени законите и са платени данъците\", казва Симеонов. И тук мнението му е същото: \"В случая позор за министър-председателя, че по такъв елементарен гаден начин хвърля най-верните си хора в огъня\".", "date": "2019.03.24", "title": "Симеонов: Борисов хвърля верните си хора в бездната, за да се кандилка във властта"}
{"url": "https://www.dnevnik.bg/bulgaria/2019/03/24/3408577_sofiia_koiato_propravia_put_za_sledvashtite_gluhi/", "text": "София Калинова и брат ѝ Атанас са глухи. Учат в масово училище и до дванадесети клас се справят с помощ от околните. Но решението им да положат матура по английски език става проблем. Няколко месеца преди изпита разбират, че няма да бъдат допуснати до него – заради увреждането си не можели да се справят с компонента \"слушане\". Вместо да започнат да учат по друг предмет обаче, те не се отказват. По това време братът и сестрата вече са членове на  Съюза на глухите,  а майка им Милена Гъркова-Калинова е член на Асоциацията на родителите на деца с увреден слух. През двете организации те изпращат писма до министъра на образованието с искането да им се предоставят условия да положат изпита. И в почти последния момент получават извинение и ангажимент от институцията да промени правилника за явяване на  матура по чужд език , така че всички глухи ученици да имат същото право. София и Атанас се явяват на матурата си с лека промяна – вместо да им диктуват текст, им го дават напечатан за няколко минути, за да го прочетат и после да отговарят на въпроси по него. Всичко това се е случило през 2009 г. Десет години по-късно София е завършила право в University College Dublin и не спира да се бори за правата на  хората с увреждания на слуха . За това време е заемала постове в младежката организация на Съюза на глухите в България, един от основателите е на Европейския съюз на глухите студенти, а през 2015 г. създава и Българския съюз на глухите студенти – през цялото време работейки като доброволец.  През същата година получава отличие и като една от \"Десетте най-изявени млади хора в света\" - програма на американската неправителствена организация Junior Chamber International. Заедно със свои колеги е написала \"Наръчник за глухите студенти в Европа\" (който може да се купи от европейската организация). В книгата се проследяват и анализират практиките от 20 държави в Европа (не само в ЕС), така че четящите го да знаят какви са правата им и как да ги изискат. Но тя се надява книгата да бъде полезна и на държавни и образователни институции. Как човек, който досега не е общувал с глух човек, да се държи към него? \"Да се държи нормално\", казва София и посочва как, понеже тя говори малко, се е случвало чуващи хора да започнат разговор с нея, да осъзнаят, че има увреждане, и да се откажат да си общуват. \"Съвет – глухият човек чете по устните. Ако е възможно, по някакъв начин, да покажем ясна артикулация; ако глухият не разбира, да се повтори, да имате търпението да повторите. Да покажете нещо, с което да улесните комуникацията. Ако това не става, всички имаме телефони, може нещо да се напише, да се покаже.\" Какво е нужно, за да може глух студент да ходи на лекции Братът и сестрата са приети английска филология – но на откриването на учебната година преподавател, чието име София дори не иска да си спомня, ги посреща с думите, че приемът им е грешка. Две години по-късно момичето не е било скъсано на нито един изпит, но решава да се откаже и да отиде да учи право в Ирландия. \"Аз исках да уча в България\", казва София. Но един глух студент има нужда от определени условия, за да се справи с лекциите си – първо, жестомимичен преводач, и второ, т.нар. notetaker – човек, който да води бележки, защото студентът не може да гледа преводача си и да си записва едновременно. Всичко това тя получава от ирландския си университет, макар че и в него, както в българските, почти няма глухи студенти. София е първата, завършила тази специалност и в двете държави, казва тя.", "date": "2019.03.24", "title": "София, която проправя път за следващите глухи студенти"}
{"url": "https://www.dnevnik.bg/sviat/2019/03/24/3409093_niama_bulgari_na_bedstvashtiia_krai_norvegiia_kruizen/", "text": "По информация на посолството на България в Осло няма данни български граждани да са били на борда на круизния лайнер \"Вайкинг скай\", който аварира на 23 март край бреговете на Норвегия. Това съобщи Министерството на външните работи.  Посолството на България в Норвегия следи случая. При необходимост от съдействие български граждани могат да се свържат с мисията на телефон +47 22 55 40 40 и дежурен телефон в извънработно време +47 48650093, се посочва в съобщението. По-голямата част от туристите са от САЩ и Великобритания. Евакуацията на пътниците продължава днес. Международните агенции съобщават, че корабът е успял да пусне три от четирите си двигателя и се придвижва на буксир към пристанище. Междувременно с хеликоптери са евакуирали 500 от общо 1373 души на борда. ", "date": "2019.03.24", "title": "Няма българи на бедстващия край Норвегия круизен кораб"}
{"url": "https://www.dnevnik.bg/sport/2019/03/24/3409087_goldun_steit_zapisa_nai-tejka_domakinska_zaguba_ot/", "text": "Шампионът в Националната баскетболна асоциация (НБА) \"Голдън стейт уориърс\" записа най-тежката си загуба от началото на сезона, след като отстъпи с 91:126 на \"Далас маверикс\" в своята \"Оракъл арена\" в Окланд. Поражението е най-тежкото, откакто Стив Кър застана начело на \"воините\". Според статистиката на ESPN \"Уориърс\" не са губили с толкова голяма разлика у дома от 2007 г. Младата звезда на \"жребците\"  Лука Дончич  записа своя шести \"трипъл-дабъл\" от началото на сезона. Словенецът завърши с 23 точки, 11 борби и десет асистенции. В историята на НБА само един играч е имал повече \"трипъл-дабъли\" до навършването на 21-годишна възраст и това е легендата Меджик Джонсън. По този показател Дончич вече изпревари Леброн Джеймс, който имаше пет. Легендата Дирк Новицки, който наскоро  излезе на шесто място  сред най-добрите реализатори в историята, записа силния си мач през сезона. 40-годишният германец вкара 21 точки. В отсъствието на звездата на \"Голдън стейт\" Стеф Къри, най-резултатни за \"воините\" бяха Кевин Дюрант с 25 точки и Демаркъс Къзинс с 19.", "date": "2019.03.24", "title": "\"Голдън стейт\" записа най-тежка домакинска загуба от 2007 г."}
{"url": "https://www.dnevnik.bg/biznes/2019/03/24/3409100_debatut_za_imotite_na_vlastta_da_ne_se_izmestva_kum/", "text": "Националната асоциация на строителните предприемачи обяви за недопустимо бизнесът да бъде въвличан в големите политически битки. В декларация по повод имотните сделки на представители на ГЕРБ, довели до  две оставки  в правителството, сдружението изразява безпокойство от \"създаващото се негативно внушение към гилдията,", "date": "2019.03.24", "title": "Дебатът за имотите на властта да не се измества към строителя им, настоя бизнесът"}
{"url": "https://www.dnevnik.bg/sport/2019/03/24/3409008_kubrat_pulev_prolia_mnogo_krug_no_nokautira_rumunec_v/", "text": "Кубрат Пулев спечели първия си мач в САЩ, постигайки много драматична победа над румънеца Богдан Дину. Българинът нокаутира съперника си в зала \"Хангар\" в Коста Меса, Калифорния в един зрелищен мач пред близо 2000 българи. Претендентът за световната титла на Международната боксова федерация (IBF) срещна сериозен отпор, но не остави съмнение в предимството си. Още в началото на мача Пулев беше окървавен заради тежка аркада, но превъзмогна проблемите. След силни шести и седми рундове той пречупи съперника си. В седмата част българинът три пъти свали в нокдаун Дину и спечели. Победата е 27-а за Пулев в неговата кариера от 28 професионални сблъсъка. Българинът печели за 14-и път с нокаут, но за пръв път имаше толкова тежка аркада. \"Първо искам да кажа благодаря на моите сънародници в залата, уникални сте. Понякога нещата нещата, които не са направени добре се връщат, но се чувствам добре, щастлив съм, че спечелих. За мен аркадата не беше голям проблем, защото бях готов да се бия. Понякога кръвта ме кара да съм още по-гладен\", каза Пулев. \"Мисля, че боксирах добре, бях в добра форма и ще продължавам все така\", добави българинът на ринга. Румънският съперник на Пулев отговори, че той е направил няколко \"мръснишки удара\". Дину обяви, че е бил близо до българина, но не му е стигнало малко, за да спечели. Загубата е втора поредна за Дину, след като през ноември той беше нокаутиран от американеца Джарел Милър. Румънецът има 20 мача на професионалния ринг. Победата приближава Пулев до заветния мач за световната титла срещу Антъни Джошуа. След успеха си през октомври над Хюи Фюри българинът е задължителен претендент и ще получи втори шанс да се бие за пояс, след като преди почти 5 години беше победен от Владимир Кличко. Първият рунд беше на сметката на Пулев, който намери добра дистанция и пласираше прави удари в главата на Дину. Подобно на мача си с Хюи Фюри българският боксьор разчиташе много на своя ляв прав. Съперникът му от Румъния пробваше да прави бързи комбинации, разчитайки на много скорост. Няколко пъти това сработи, но не успя да разклати Пулев. Във втория рунд Дину имаше леко предимство, като за пръв път успя да вземе лек превес. Ключов се оказа четвъртият рунд, когато Дину с мощно дясно кроше отвори сериозна аркада над лявото око на Пулев. Българинът беше облян в кръв и понесе още няколко тежки удара, но тръгна в атака, за да притисне съперника си. В почивката между рундовете от екипа на Пулев затвориха аркадата и той продължи срещата. Той успя да се съвземе и отново да бъде много активен, с което да си върне предимството над румънеца. Дину търсеше единствено нов удар в отворената аркада на Пулев. Румънецът често влизаше и в клинчове. Шестият рунд беше най-добрият за Пулев, който тръгна мощно в атака. Той пласира няколко тежки крошета и си върна предимството. Дину отново аркадата, но това по никакъв начин не се отрази на българския боксьор. В следващия седми рунд Пулев притисна съперника си до въжетата и румънецът започна да залита, падайки на рунда. В момента, когато Дину беше на земята Пулев го удари още веднъж и съдията прецени да спре часовника на 2.13 минути преди края на рунда. В крайна сметка българинът получи нокдаун в актива си, но получи и отнемане на точка заради непозволения удар. Пулев свали съперника си още веднъж 1.37 минути преди гонга, постигайки втори нокдаун. Секунди по-късно акцията на претендента за световната титла продължи и той свали Дину за трети път на ринга, когато румънецът не успя да се изправи. Той обясни, че има проблем в крака, но това не отне успеха на Пулев. \"Не беше никак лесно, видяхте, че момчето се беше подготвило. Не мисля, че имаше някакви много тежки удари, които да ме затруднят. Хубаво беше, че беше преодолях тази аркада, защото това все пак е бокс. Видяхте прецедент в седмия рунд, когато часовникът беше спрян, но аз доказах, че съм над нещата и спечелих\", каза Пулев пред \"Диема Спорт\". \"Обичам всички, които са зад мен и ме подкрепиха. Знам, че много хора са ме гледали в този труден час. Плановете ми са да продължаваме да се бием тук в САЩ с моя брат Тервел. Знам, че с всеки мач се подобрявам\", добави българинът. 13-а победа за Тервел Пулев Победа в своя мач записа и Тервел Пулев, който се би за трети път на американска земя. По-малкият от братята Пулеви взе 13-а победа от 13 срещи на професионалния ринг, но трябваше да мине през много трудности срещу Мич Уилямс. Пулев не успя да нокаутира съперника си и спечели след съдийско решение. Тримата рефери край ринга дадоха предимство на българина - 59:54, 57:56, 58:55. \"Много съм доволен от победата, защото беше срещу труден съперник, който не излиза да вземе парите или да завърши рундовете, а да ме победи\", каза Пулев пред \"Диема Спорт\".  Той премина през много трудности в срещата, тъй като получи и наказателна точка. В първите три рунда играта беше равностойна с леко предимство на българина. В четвъртата част съдията на ринга наказа Пулев, заради удар при спряна игра. Това се случи в момент, когато американският боксьор също отправяше подобни удари, но наказателна точка имаше само за Пулев. \"Не му прави чест, видяхте, че дори американците го (Уилямс) освиркаха заради мръсните му номера. Съвсем различен е боксът в Америка, много от детайлите бяха нови за мен, дори да не си личи, подобрявам играта си. Дойдох 4 месеца по-рано, за да видя, дали мога да свикна с новия треньор\", добави Пулев. В своите 13 мача на професионалния ринг Тервел Пулев не успява да спечели с нокаут едва за втори път. По-малкият от братята Пулеви е носител на европейската титла в полутежка категория.", "date": "2019.03.24", "title": "Кубрат Пулев проля много кръв, но нокаутира румънец в САЩ"}
{"url": "https://www.dnevnik.bg/detski_dnevnik/2019/03/24/3408656_sled_tri_godini_i_udostoverenie_i_diploma_za_sredno/", "text": "Завършващите средно образование през 2022 г. ще трябва да представят и удостоверение за завършен първи гимназиален етап, и диплома за средно образование при кандидатстване в университетите. Причината - в първия документ ще са средните оценки от осми до десети клас включително по предмети като история, биология и др., които не се изучават в единадесети и дванадесети клас, ако не са избрани за профилиращи, но могат да бъдат балообразуващи за кандидат-студентите. От 2022 г. в дипломата за средно образование ще бъдат включени само оценките от единадесети и дванадесети клас, т.е. средната оценка по предметите. В нея ще влизат оценките по български език и литература, математика, физическо възпитание, гражданско образование, чужд език и профилиращия предмет. Същото важи и за оценките от двете матури - едната по български език и литература, другата - по избор. Първи такава диплома ще получат учениците, които догодина ще завършат десети клас и по новия училище закон за първи път ще вземат удостоверение за завършен първи гимназиален етап. След законови поправки то е необходимо за придобиване на шофьорска книжка с цел задържане на отпадащи от системата ученици. След множество запитвания от страна на родители Министерството на образованието и науката вече е провело разговори със Съвета на ректорите, по време на които е договорено, че и двата документа ще се вземат под внимание при кандидатстването в университетите. Самите университети обаче ще решават с каква тежест да се взема например оценката по история от удостоверението за завършен първи гимназиален етап и тази от евентуалната матура по история от дипломата.", "date": "2019.03.24", "title": "След три години - и удостоверение, и диплома за средно образование за кандидатстване в университетите"}
{"url": "https://www.dnevnik.bg/politika/2019/03/24/3408701_putevoditel_na_demokraticheskiia_izbiratel/", "text": "Над 29 години след основаването на Съюза на демократичните сили (7 декември 1989 г.) и 5 след учредяването на Реформаторския блок (20 декември 2013 г.) неуспешните опити за общи действия на демократичните партии в България приключиха поредния си цикъл два месеца преди изборите за Европейски парламент. Кратка история на десницата през прехода При създаването си СДС беше коалиция на партии и движения. Последваха разпри и разделения, но и създаването на Обединените демократични сили, спечелили изборите през 1997 г. и излъчили правителството на Иван Костов. След това десните формация бяха по-често в опозиция. Имаше Синята коалиция /2009 - 2013/, а после дойде Реформаторският блок за изборите 2014 г. Той включваше СДС, Демократи за силна България (ДСБ) - партия, излязла от СДС, Движение \"България на гражданите\" (ДБГ), Народна партия \"Свобода и достойнство\" (НПСД) и Български земеделски народен съюз (БЗНС), чиято история от началото на прехода тръгва също като член на СДС. ДСБ напусна фактически Реформаторския блок в началото на 2016 г., с което започна разпадът на коалицията. Сега след провеждащи се с месеци преговори за общо явяване на евроизборите картинката изглежда така: ГЕРБ прибра СДС ГЕРБ и СДС ще се явят в коалиция на предстоящите европейски избори през май. За това се разбраха лидерите на двете партии Бойко Борисов и Румен Христов при преговори, проведени в централата на ГЕРБ в сряда. Очаква се СДС да получи две места в листата, като едно от тях ще е избираемо. За избираемото Борисов посочи Владимир Кисьов - един от преговарящите с ЕС преди приемането на България. Дотук се стигна след писмо от председателя на Европейската народна партия /ЕНП/ Жозеф Дол с призив да се обединят всички български партии, членове на ЕНП (СДС, ГЕРБ, ДСБ и ДБГ). Призивът бе отхвърлен от ДСБ с основен мотив, че управляващите работят срещу декларираните ценности на ЕНП, както и от ДБГ. А за да има коалиция ГЕРБ - СДС, трябва да бъде преодоляна съпротивата на среди в съюза, които смятат, че приобщаването към управляващата партия на Бойко Борисов ги обезличава. Бившият председател Божидар Лукарски написа във \"Фейсбук\", че Христов не е имал мандат за преговорите. \"Демократична България\" засега остана без съюзник \"Демократична България\", в която участват \"Да, България\", ДСБ и \"Зелените\", преди изборите за Европейски парламент ще се превърне в политическа коалиция. Освен, че се състои от три партии, резултатите от няколко социологически проучвания от последните месеци дават шансове за избирането на 1 евродепутат (от 17) издигнат от бъдещата коалиция. По-големи резултати имат ГЕРБ, БСП и ДПС, а ВМРО е с подобни. \"Демократична България\" преговаря с месеци със СДС и ДБГ за общо явяване, но през изминалата седмица се разбра, че преговорите са били без резултат. ДБГ се готви за самостоятелно участие ДБГ се готви за самостоятелно явяване на европейските избори. Според председателя Димитър Делчев част от \"Демократична България\" работи за капсулиране и това избутало СДС към ГЕРБ, както и слагало прът в колелата на демократичното обединение. Делчев бе издигнат от партията за водач на листата за европейските избори. Николай Ненчев от БЗНС може да се яви като независим Лидерът на БЗНС Николай Ненчев може да се яви на изборите за европейски парламент като независим кандидат за евродепутат. От партията му припомниха, че през септември миналата година той първи призова за обединение на демократичните формации и предложи провеждане на предварителни избори, за да се формира единен политически субект и подредба на кандидати за европейските избори, но призивът му остана без последствия. Преговорите Една от причините за неуспех за преговорите между \"Демократична България\" и СДС беше условието \"пред скоби\" към съюза да изясни политическата си позиция към ГЕРБ и към българските националисти. Причината е, че СДС преговоряше паралелно и с ВМРО, НФСБ и ГЕРБ. Друг проблем беше, че СДС настояваше трите букви - символ на началото на демократичните промени в страната, да присъстват в наименованието на бъдеща коалиция, както и да имат кандидат на избираемо място. СДС искаше и коалиционно споразумение не само за изборите за европейския парламент, но и за българския. Разговорите бяха трудни и заради взаимно изключващите се мнения да се търси или не широко обединение. Според едни политици и наблюдатели коалиция е необходима заради непредставените сега в българския парламент десни избиратели, според други - тя би била безпринципна и неустойчива. Противниците на по-голямо обединение посочват противоречията в Реформаторския блок, който участваше във властта и се разпадна. Друг аргумент е неуспехът за коалиция преди парламентарните избори през 2017 г. Проблем бяха и разнопосочни мнения в \"Демократична България\" дали бъдещият им евродепутат да бъде в групата на ЕНП, където членува управляваща партия на Борисов, а съюзът на \"Да, България\", ДСБ и \"Зелените\" държи да е опозиция на ГЕРБ. Докато причините за неуспеха на преговорите със СДС бяха посочвани неофициално от \"Демократична България\", защо с ДБГ не се стигна до съгласие засега остава неизвестно. Предположенията са - заради стари противоречия от Реформаторския блок. От \"Демократична България\" обясниха, че ще обявят решението си на въпроса за европейското политическо семейство заедно с листата. Това се очаква да стане факт не по-рано от края на следващата седмица.", "date": "2019.03.24", "title": "Пътеводител на демократическия избирател"}
{"url": "https://www.dnevnik.bg/evropa/2019/03/24/3406603_ne_ne_ne_krivolicheshtiiat_put_na_velikobritaniia_v_es/", "text": "През 2016 г. Великобритания гласува да напусне Европейския съюз, но все още не е ясно кога това ще се случи. \"Ройтерс\" представя хронология на криволичещия път на Обединеното кралство във и извън европейския проект. Защо Великобритания избягваше първия съюз? Лондон отказа да се присъедини към предшественика на ЕС, Европейската общност за въглища и стомана (ЕОВС), когато тя бе създадена през 1952 г. Премиерът лейбърист Клемент Атли каза пред парламента през 1950 г., че неговата партия не е \"подготвена да приеме принципа, че най-жизненоважните икономически сили на тази страна трябва да бъдат прехвърлени на власт, която е напълно недемократична и не носи отговорност пред никого\". Имаше и опасения, че това може да навреди на тесните връзки със САЩ и Общността на нациите, съставена от бивши британски територии. Великобритания също така остана извън Европейската икономическа общност (ЕИО), когато тя бе създадена през 1957 г. Премиерът консерватор Харолд Макмилан промени тази позиция през 1961 г. и поиска членство в ЕИО. На фона на разделението в Европа по време на Студената война, той заяви, че насърчаването на единството и стабилността в Европа чрез блока е ключов фактор в борбата за свобода и напредък в света. Френският президент Шарл дьо Гол обаче блокира присъединяването на Великобритания през 1961 и 1967 г., обвинявайки британците в \"дълбоко вкоренена враждебност\" към европейския проект. Кога Великобритания се присъедини? Великобритания се присъедини към ЕИО през 1973 г., когато Франция оттегли възраженията си след оставката на Дьо Гол през 1969 г. След като подписа договора, включващ Великобритания в общия пазар, премиерът консерватор Тед Хийт заяви, че \"ще е необходимо въображение\", за да бъдат развити неговите институции, зачитайки в същото време индивидуалността на държавите. 1975 г. - първи европейски референдум  През 1975 г. новият премиер лейбърист Харолд Уилсън, изправен пред разделения сред министрите си във връзка с Европа, реши да проведе референдум за членството. Той подкрепи оставането, след като каза, че предоговарянето на условията за членството \"значително, макар и не напълно\" е довело до постигане на целите. Британците гласуваха с 67% срещу 33% за оставане в ЕС през 1975 г. Защо референдумът от 1975 г. не реши проблема? Въпреки че новият консервативен лидер Маргарет Тачър подкрепи кампанията за оставане в блока през 1975 г., в нейната партия започнаха да се засилват разделенията по въпроса и на моменти отношенията й с европейските лидери бяха напрегнати. Тя атакува идеята за единна валута и за това твърде много власт да бъде централизирана в евроинституциите и каза на тогавашния председател на Европейската комисия Жак Делор \"не, не, не\" на неговите планове за повече европейска интеграция през 1990 г. Нейният наследник Джон Мейджър бе принуден да изтегли лирата от европейския механизъм на обменните курсове (ЕRМ) на 16 септември 1992 г. - т.нар. черна сряда. Мейджър също срещна трудности заради разделенията за Европа, описвайки трима евроскептични министри като \"негодници\" през 1993 г., след като на косъм оцеля във вот на доверие заради Маастрихсткия договор. След като лейбъристът Тони Блеър спечели изборите през 1997 г., неговият финансов министър Гордън Браун на практика изключи влизането в еврозоната като определи пет икономически теста за готовността на Великобритания да приеме единната европейска валута. Действията на Камерън се обръщат срещу него Мандатът на следващия премиер консерватор Дейвид Камерън също бе в крайна сметка определен от Европа. Консерваторите се върнаха на власт през 2010 г. след 13 години лейбъристко управление. В опит да събере подкрепа на фона на разцеплението в партията и малката, но устойчива евроскептична Партия за независимостта на Обединеното кралство, Камерън обеща референдум за еврочленството по предоговорена сделка. Въпреки че големите британски партии подкрепиха кампанията за оставане, хората гласуваха за напускане с 52 срещу 48 процента на 23 юни 2016 г. Камерън подаде оставка на сутринта след вота и бе заменен от Тереза Мей. Дните на Мей Мей задейства чл. 50 през март 2017 г., определяйки като дата за излизане от ЕС 29 март 2019 г. със или без сделка. В опит да спечели подкрепа за плана си за Брекзит тя свика извънредни избори през юни 2017 г., но в крайна сметка загуби парламентарното си мнозинство и сформира правителство на малцинството, подкрепяно от евроскептичната северноирландска Демократична юнионистка партия. На 13 ноември тя постигна споразумение за условията на британското напускане с лидерите на ЕС. Британските депутати отхвърлиха тази сделка с 432 срещу 202 гласа на 15 януари в най-голямото парламентарно поражение, което правителство е претърпявало в съвременната британска история. Последното отброяване? Мей пристигна в Страсбург на 11 март и на среднощна пресконференция  обяви, че е подсигурила правно обвързващи гаранции  за предпазния механизъм за ирландската граница, който цели да се избегне \"твърда\" граница между Великобритания и Ирландия след Брекзит. Много привърженици на Брекзит и северноирландските юнионисти се опасяват, че предпазният механизъм може да приклещи Великобритания в орбитата на ЕС и искат гаранции, че това няма да се случи. Новите документи не бяха достатъчни и сделката отново  бе отхвърлена  на 12 март. В следващите дни депутатите гласуваха  за блокиране  на варианта за Брекзит без сделка и за  отлагане  на излизането от ЕС. В понеделник обаче председателят на парламента  Джон Бъркоу каза, че  правителството не може да внесе отново за гласуване в парламента сделката за Брекзит без тя да бъде променена. В сряда Мей  поиска от ЕС отлагане до 30 юни . Лидерите на ЕС в крайна сметка се споразумяха Брекзит да бъде отложен до 22 май при условие, че британският парламент одобри до края на март споразумението за излизане, или до 12 април, ако споразумението не бъде одобрено. Следващата седмица се очаква британският парламент да обсъди и гласува за трети път сделката на Мей. Какво още предстои да се случи тогава четете  тук .", "date": "2019.03.24", "title": "\"Не, не, не\": Криволичещият път на Великобритания в ЕС"}
{"url": "https://www.dnevnik.bg/sport/2019/03/24/3409015_kubrat_pulev_gotov_sum_da_se_biia_za_svetovnata_titla/", "text": "Кубрат Пулев е уверен, че се приближава до нов мач за световната титла по бокс в тежка категория. Българинът постигна своята 27-а победа на ринга, след като в дебюта си в САЩ  нокаутира румънеца Богдан Дину  в седмия рунд. Пулев претърпя тежка аркада в четвъртия рунд, но след това три пъти свали съперника си на ринга. \"Не беше лесно, момчето се беше подготвило, много правилно беше огледл какво правя и как го правя. Не можа да вкара сериозни удари, но имаше попадения, които ме затрудниха на моменти. Важно е, че преодолях аркадата, получават се такива неща\", каза Пулев пред \"Диема Спорт\" и похвали работата на своя кътмен.  Българският боксьор е  задължителен претендент  за титлата на Международната боксова федерация (IBF), която е притежение на Антъни Джошуа. Все още не е ясно дали мач между двамата ще има до края на тази година. Първият сблъсък помежду им беше насрочен за октомври 2017 г., но тогава Пулев получи контузия и се отказа. \"С всеки изминал ден, с всеки изминал мач се чувствам по-добре, по-усъвършенстван съм, радвам се и с всеки изминал мач се подобрявам. Всички българи в залата бяха пощурели от удоволствие и кеф и им благодаря\", заяви Пулев.  \"Аз съм готов да се бия за световната титла, виждате как се обогатявам след всеки мач. За мен всеки мач е едно по-добро начало и по-добър опит от моя страна. В следващите месеци предстои малка почивка, след това продължаваме напред, знаете как е\".", "date": "2019.03.24", "title": "Кубрат Пулев: Готов съм да се бия за световната титла"}
{"url": "https://www.dnevnik.bg/kultura/2019/03/24/3408681_ognyen_glavonich_rejisyor_da_se_mislim_vinagi_za/", "text": "Сръбският \"Товарът\" е привидно поредният балкански филм, който иска да каже нещо за действителността в региона на фона на кални улици, изоставени сгради и мълчаливи герои. Но само няколко минути след началото му, стереотипите започват да се разсейват. Популярният актьор Иван Лучев е в ролята на Влада - шофьор на камион по време на бомбардировките на НАТО в Сърбия през 1999 г., докато същевременно сръбските военни се сражават с албанските сепаратисти в Косово. Влада има задачата да пренесе тайнствен товар от Косово до Белград. Той не пита какво превозва и потиска подозренията си. Заглавието и сюжета са метафора за товара, който носи сръбската история и националистическата политика, която игнорира най-тъмните моменти в нея, както и разрива между поколенията. Филмът е вдъхновен от две статии за подобни шофьори на таен товар, които режисьорът Огньен Главонич прочита преди десетина година. В хода на историята виждаме и сина на Влада, както и момче на 19, което той качва по пътя – вокалист на току-що разпаднала се пънк група, който планира да замине за Мюнхен. Двата образа са директно вдъхновени от юношеските години на режисьора, които протичат по време на конфликтите и начина, по който музиката често се е оказвала отдушник. Огньен Главонич така и не прави мечтания пробив в музиката, но може да се каже, че е постоянно на турне: след премиерата в Кан миналата година, дебютният му филм вече е представян в над 40 държави, а след София, той ще пътува с филма си към Любляна и Ню Йорк. Филмът е сниман около Белград и в родния град на Главонич – Панчево. \"Товарът\" беше част от балканската програма на \"София филм фест\" и се срещна с българската публика в момента, в който новините от Сърбия са изпълнени със все по-голямо напрежение – отношенията с Косово остават проблемни, а масовите протести срещу президента Александър Вучич продължават от месеци. В самата Сърбия \"Товарът\" е възприет предимно негативно: критични ревюта излизат още преди да е показан пред когото и да е. Реакциите го редуцират до критичен към държавата военен \"анти-сръбски\" филм, въпреки целта на Главонич да разкаже една много по-широкообхватна история. \"Товарът\" има още една прожекция в рамките на \"София филм фест\": на 25 март в Културен център G8 от 20:45 ч. Може би това, че смятам историята за изключително важна и до голяма степен, свързана с мен самия, когато бях на 14 години. Филмът е за мълчанието, за конспирацията на мълчанието, за липсата на любопитство какво точно се е случвало в миналото. Това не е тема, която губи актуалността си за две години, тъй като този тип истории никога не са разказвани в правилния контекст. Във всички разговори за конфликтите в бивша Югославия всяка страна оправдава действията си или казва, че \"това се е случило, но...\". Винаги го има това \"но\", с което бягаме от отговорност. Това е държавната политика на виктимизация, с която моето поколение отрасна: винаги някой друг ни е виновен, винаги сме жертвите. Така митовете изглеждат по-истински от реалността, а демокрацията и свободата на словото са илюзорни. Напълно е в сила, тъй като това, което се учи е, че някой друг е виновен за грешките ти. Политиците в Сърбия винаги са използвали страхът и параноята, за да контролират обществото или изваждат стари конфликти, за да отклонят фокуса от действията си. Новите поколения имат изкривена представа за историята, тъй като родителите им никога не са поемали отговорност да разкажат какво ние сме причинявали на другите. Също така, в рамките на бивша Югославия по-старите поколения от различните националности по-лесно се срещаха по между си – нещо, което вече не се случва, всеки е отделен в своя ъгъл. Никога не съм се идентифицирал с този режим и мислене, така че не съм имал някакви морални спирачки в хода на създаването на \"Товарът\". Но национализмът е доминиращата идеалогия в Сърбия, целта му е да спре диалога по сложните теми и накара обществото да повярва, че възхваляването на страната е ценност само по себе си. Така че за много хора филмът е лош или направо предателство, просто защото разглежда събитията под друг ъгъл. Но самата страна не се ограничава до политическите престъпници. Аз също съм Сърбия и филмът е моят начин да допринеса с нещо за обществото, за региона, за родния ми град. Вероятно никой нямаше да бъде разочарован, ако не бях направил \"Товарът\" - но в себе си чувствах голяма необходимост да направя точно такъв филм. Най-лесното е да не направиш това, което искаш, да се откажеш. Трудностите да направиш независим филм са много, но те са и възможности да направиш нещо отвъд рамките. Има твърде много продукции, които са буквални, просто екранизации на сценариите си – а според мен с правилната режисура дори любовна история може да изглежда политическа. Музиката за мен не беше толкова бягство, колкото начин да артикулирам чувствата си тогава и по-точно гнева си към ситуацията. Помня, че слушах доста AC/DC, The Prodigy, The Offspring, в един момент Iron Maiden бяха целият ми живот. Това, което виждах в музиката като слушател, сега виждам в киното като режисьор – възможност да се изразя с нещо конкретно по много теми едновременно, да дадеш глас на чувства, които хората около теб биха искали да потиснат. В повечето случаи тя разбира историческия контекст, в други бърка събитията – има ревюта, в които пише, че филмът се развива по време на войната в Босна, примерно. Но аз не съм имал за цел да правя исторически филм, който проповядва морални уроци или някакъв вид разследваща журналистика. Основната тема е търсенето на истината. Не престъплението, а мълчанието за престъплението. Така че не е нужно историческите детайли да са напълно обяснени. За мен е ценно зрителите да асоциират филма и с нещата, за които се мълчи в тяхната страна, в тяхното общество.", "date": "2019.03.24", "title": "Огньен Главонич, режисьор: Да се мислим винаги за жертви е държавна политика"}
{"url": "https://www.dnevnik.bg/sviat/2019/03/24/3408638_voennite_v_tailand_durjat_vsichki_kozove_na_purvite/", "text": "В Тайланд първите парламентарни избори след преврата от 2014 г. може би не означават край на влиянието на военните върху политиката. Тайландската армия завзе властта преди пет години след месеци на масови демонстрации срещу правителството на популистката премиерка Инглук Шинаватра, обещавайки да възстанови реда и да изглади острите политически разделения в страната, преди да позволи връщането на демокрацията. След като пет пъти  отлагаше датата на изборите и продължи  да управлява по-дълго от повечето избрани правителства, военното правителство най-накрая склони да насрочи вота за 24 март. Предлолагаше се, че изборите ще върнат страната към демократично управление, но новата система е само частично демократична, изтъкват анализатори, някои от които я наричат \"фалшива демокрация\". \"Генералите организираха тези избори, за да си осигурят продължаващо военно управление - в костюми, вместо в униформи\", заяви Брад Адамс, директор за Азия в \"Хюман райтс уоч\". Въпреки че хунтата ще се отдръпне, влиянието ѝ най-вероятно ще се запази: както изборните правила в страната, така и новата конституция, приета с референдум през 2016 г., облагодетелстват про-военната партия. Лидерът на хунтата Прают Чан-оча, да успее, твърдят анализаторите, благодарение на назначения от армията Сенат, който ще гласува за министър-председател заедно с избраната долна камара. Една трета от 750-те членове на парламента (тези в Сената), се подбират от хунтата съгласно конституцията. \"Прают има предимство, защото новата конституция изглежда сякаш е създадена, за да му помогне да спечели властта или да установи привидна демокрация, или и двете\", заяви за ДПА Пол Чеймбърс, преподавател по политически науки в университета Наресуан в Северен Тайланд. \"Вероятността да спечели е висока\", добави той. Правилата също бяха измислени с цел да подкопаят големите политически партии, най-вече партията \"Пуеа Тай\" (\"За тайландците\"), която спечели безапелационна победа на последните парламентарни избори в страната през 2011 г. \"Пуеа Тай\" е главното подставено лице на бившия премиер Таксин Шинаватра, който остава популярен, въпреки че живее в доброволно изгнание, откакто бе свален от власт с преврат през 2006 г. Според последните социологически проучвания Пуеа Тай но недостатъчно, за да сформира правителство. Според анкетите Прают е най-популярният избор за ролята на премиер, отчасти благодарение на подкрепата му за традиционните тайландски ценности и на непоколебимата му лоялност към монархията. Негови привърженици казаха пред ДПА, че се надяват той да остане на власт заради \"мира и стабилността\", постигнати от неговия режим. \"Ако други хора дойдат на власт, ще има протести, а това не е добре за икономиката\", каза един от тях, 55-годишен управител на салон за масажи. Запитан от журналисти дали е готов за изборите, Прают отговори, че е разполагал с пет години, за да се подготови. \"За какво още да се подготвям?\", каза той. Единствената личност, която би могла да подкопае шансовете на Прают, бе 67-годишната бивша принцеса Уболратана, по-голямата сестра на крал Маха Ваджиралонгкорн. Партията \"Тай Ракса Чарт\" се опита да отбележи политически \"гол\" през февруари, като я номинира за кандидат за премиер - първият пряк представител на кралското семейство, който да се яви избори. \"Уболратана представляваше може би единственото лице, което можеше категорично да измести Прают на изборите\", смята Чеймбърс. \"С нейните монархически корени, съчетани с плуралистичната идеология и \"Таксинизма\" на нейната партия, изборната ѝ победа изглеждаше неоспорима\", добавя той, имайки предвид връзките на \"Тай Ракса Чарт\" с Таксин Шинаватра. Изненадващият ход обаче бързо беше осуетен, когато кралят  издаде указ, определящ участието на принцесата  в политиката като \"противоконституционно и крайно неуместно\". Според анализаторите трайното влияние на армията, независимо от репутацията за нарушенаване на човешките права, наистина предлага ползи. След повече от десетилетие на конфликт между поддръжниците на Шинаватра и многобройните му опоненти, на три широки политически фракции. \"Напрежението ще спадне с участието на три партии\", каза Чаян Чаяпорн, професор по политически науки в университета Чулалонгкорн в Банкок. Въпреки всичко изборите донесоха жизнерадостна атмосфера, рядко виждана по времето на репресивния военен режим - с предизборни плакати на всеки ъгъл, камионетки, рекламиращи кандидатите с високоговорители по улиците, партийни активисти, обикалящи страната и ухажващи избирателите. Ентусиазмът до голяма степен се споделя и от електората - много тайландци са гласували предварително седмица по-рано по данни на Избирателната комисия. \"Толкова съм развълнуван. Най-накрая ще упражня правото си на глас\", каза Майтапорн Муджалинкул, който гласува за първи път и планира да даде гласа си за партията \"Бъдеще напред\", чийто кандидат за премиер Танаторн Джуангрунгруангкит се радва на нарастваща популярност сред младите хора заради прогресивните си политики. \"Отначало мислех, че превратът е донесъл мир и стабилност и затова нямах нищо против, но след това се появиха икономически проблеми и фактът, че (хунтата) не можеше да бъде разследвана за корупция\", каза 24-годишният копирайтър и добави: \"Време е за промяна\". /БТА", "date": "2019.03.24", "title": "Военните в Тайланд държат всички козове на първите избори след преврата"}
{"url": "https://www.dnevnik.bg/sport/2019/03/24/3409010_iskah_da_izliaza_na_korta_i_da_razperia_krila_kaza/", "text": "Григор Димитров се завърна с победа на корта в турнира от сериите \"Мастърс\" в Маями и обяви, че е много щастлив да играе отново. Бившият №3 в света победи  Фелисиано Лопес в мач от втория кръг с 6:1, 6:3 , а след срещата говори за трудния период, през който премина. Димитров не игра 62 дни, което е най-дългото отсъствие в кариерата му. Той отпадна на осминафиналите на Australian Open, след което пропусна турнирите в  Ротердам ,  Акапулко  и  Индиън Уелс . \"Честно казано, съм близо да се разплача. Беше тежък път за мен до момента, така че съм много доволен да бъда обратно на корта. Нямам особено очаквания към себе си, опитвам се да използвам максимално всеки ден, в който мога да изляза и да играя\", каза Димитров. Той описа като \"най-тежкия период в кариерата си\" изминалите месеци, в които дори не е можел да тренира и особено да сервира. Лечението на Димитров е преминало в Монако. \"Дори не мислех, че ще мога да играя тук, така че щом получих този шанс исках да се възползвам максимално от него. За мен бе дълъг път от Австралия досега, така че просто исках да изляза на корта и да разперя крила\", добави българинът. \"Бях дълго време извън корта. Можех да тренирам във фитнеса и да поддържам играта си, но не можех да сервирам над един месец. Преминах през много лечения, много рехабилитации, много от всичко. Да дойда и да играя без болка е хубаво. Повторенията и ударите изискват време, така че не очакват прекалено много от себе си на този турнир.\" В третия кръг в Маями той ще срещне представителят на Австралия Джордан Томпсън. В главата на Димитров обаче е неговото рамо. \"Единственото, за което мисля е как ще бъде рамото ми утре сутрин. Просто искам да се събудя и да не изпитвам сериозна болка. Малко лимитиран съм по отношение на някои неща, но е такова, каквото е. Дали е на корта или извън него, бориш се с каквото имаш.\"", "date": "2019.03.24", "title": "След контузията не мислех, че ще мога да играя, каза Григор Димитров при завръщането си"}
{"url": "https://www.dnevnik.bg/bulgaria/2019/03/24/3408964_nai-chetenoto_v_dnevnik_gerb_i_sds_zaedno_na_izbori_i/", "text": "Скандалът с придобитите от активисти на ГЕРБ луксозни апартаменти на преференциални цени очаквано предизвика най-голям интерес у читателите тази седмица. Сред десетте най-четени статии обаче има и други сюжети - за погребалните услуги във Варна, за новата формула на пенсиите и за предизборните коалиции. Ето десетте най-четени заглавия. 1.  ГЕРБ и СДС ще се явяват в коалиция на европейските избори   - 22998 прочитания 2.  Пенсията на почти всеки трети нов пенсионер ще бъде намалена, сочи анализ на НОИ  - 17385 прочитания 3.  Цветан Цветанов се сдобил с нов апартамент на преференциална цена според \"Свободна Европа\"  - 16288 прочитания 4.  Цитат на деня: Цветанов е оценил енергийната защита на сградата с вграден псалм   - 16227 прочитания 5.  \"Биволъ\": Цачева и Рашидов също са си купили изгодно апартаменти от \"Артекс\"   - 15736 прочитания 6.  С документи антикорупционният фонд опроверга Цачева за апартамента   - 15443 прочитания 7.  Общинската погребална агенция с години е работила незаконно във Варна  - 13443 прочитания 8.  Aвстралийци може да се приберат от Турция \"в ковчези\", обяви Ердоган   - 13383 прочитания 9.  Цветан Цветанов даде разяснения за имотната си сделка  | - 12408 прочитания 10.  Мъж стреля в трамвай в Утрехт, има убити и ранени, разследването е за тероризъм   - 11833 прочитания", "date": "2019.03.24", "title": "Най-четеното в \"Дневник\": ГЕРБ и СДС заедно на избори и имотите на властта"}
{"url": "https://www.dnevnik.bg/bulgaria/2019/03/24/3409040_cecka_cacheva_obiavi_che_vsichkite_i_imoti_sa/", "text": "Цачева не пожела да отговори на въпроса какво смята да прави оттук нататък и дали ще остане в политиката. Обяви, че си тръгва с усещане за свършена работа.", "date": "2019.03.24", "title": "Цецка Цачева обяви, че всичките й имоти са инвестирани в новия апартамент в столицата"}
{"url": "https://www.dnevnik.bg/sport/2019/03/24/3409017_fotogaleriia_zrelishtnata_pobeda_na_kubrat_pulev_nad/", "text": "Кубрат Пулев спечели първия си мач в САЩ, постигайки много  . Българският боксьор нокаутира съперника си в зала \"Хангар\" в Коста Меса, Калифорния в един зрелищен мач пред близо 2000 българи. Претендентът за световната титла на Международната боксова федерация (IBF) срещна сериозен отпор, но не остави съмнение в предимството си.", "date": "2019.03.24", "title": "Фотогалерия: Зрелищната победа на Кубрат Пулев над румънеца Дину"}
{"url": "https://www.dnevnik.bg/sport/2019/03/24/3409102_vladimir_zografski_podobri_nacionalniia_rekord_na/", "text": "Състезателят по ски скокове Владимир Зографски постави нов рекорд на България, след като прелетя 214 метра на шанцата в Планица. В последния старта за сезона в Световната купа Зографски се класира на 27-о място. Той не се класира сред първите 30 в първото състезание в Планица, но във втория старт се представи по-добре. В генералното класиране в Световната купа Зографски завършва на 33-о място със 134 точки. Той има спечелени 13 400 швейцарски франка от наградните фондове. Последният старт за сезона беше спечелен от Рьойо Кобаяши. Японецът взе своята 13-а победа за сезона, с което стана едва третият състезател с 13 или повече победи в рамките на един сезон. През 2008-09 Грегор Шриленцауер също взе 13 победи, а през сезон 2015-16 Петер Превц записа 15. Кобаяши е и първият състезател, който печели в една година Големия кристален глобус в ски скоковете, турнирът \"Четирите шанци\", Вилинген 5, Raw Air, Планица 7 и купата в ски полетите. В генералното класиране японецът събра 2085 точки, като втори се нареди Щефан Крафт (1349), а трети е Камил Стох (1288). От наградни фондове Кобаяши има спечелени 251 733 швейцарски франка.", "date": "2019.03.24", "title": "Владимир Зографски подобри националния рекорд на България в ски скоковете"}
{"url": "https://www.dnevnik.bg/bulgaria/2019/03/24/3408967_nai-komentiranoto_v_dnevnik_ekspediciiata_na/", "text": "Вътрешно- и външнополитическите теми присъстват приблизително поравно сред най-коментираните теми през седмицата като казусът с имотите на властта доминира. Вижте кои бяха десетте най-коментирани статии към 19.30 ч. в събота, 23 март. 1.  Поддръжници на теорията за плоската Земя планират антарктическа експедиция до края на света  - 531 коментара 2.  ГЕРБ и СДС ще се явяват в коалиция на европейските избори   - 509 коментара 3.  Робърт Мюлър приключи разследването за ролята на Русия в избора на Тръмп   - 449 коментара 4.  След тайно гласуване БСП определи Елена Йончева за водач на евролистата   - 363 коментара 5.  \"Биволъ\": Цачева и Рашидов също са си купили изгодно апартаменти от \"Артекс\"  - 361 коментара 6.  Борисов: След 1945 г. в най-хубавите жилища живееше червената буржоазия   - 332 коментара 7.  Руският Су-57 е най-добрият военен самолет в света, смята Путин   - 316 коментара 8.  Учени се отказват от изследванията си заради онлайн тормоз   - 286 коментара 9.  Цветан Цветанов се сдобил с нов апартамент на преференциална цена според \"Свободна Европа\"   - 278 коментара 10.  Цецка Цачева подава оставка заради имотния казус   - 272 коментара", "date": "2019.03.24", "title": "Най-коментираното в \"Дневник\": Експедицията на привържениците на плоската земя"}
{"url": "https://www.dnevnik.bg/photos/2019/03/24/3409104_chitatelska_galeriia_vila_deste/", "text": "Великолепната Вила д’Есте в Тиволи е една от забележителностите на Италия и е включена в списъка на ЮНЕСКО на световното наследство. На 30-тина километра от Рим, вилата първоначално е поръчана от кардинал Иполито II д’Есте, който е управител на Тиволи през 1550 г.", "date": "2019.03.24", "title": "Читателска галерия: Вила д’Есте"}
{"url": "https://www.dnevnik.bg/sport/2019/03/24/3409095_kubrat_pulev_shte_poluchi_250_hiliadi_dolara_za_macha/", "text": "Хонорарът на Кубрат Пулев за  двубоя с Богдан Дину  в тежка категория в САЩ е 250 хиляди долара, обяви ESPN. Американското издание публикува парите, които получават всички боксьори, участвали в галавечерта на компанията \"Топранк\" в Коста Меса, Калифорния. Пулев получава най-голям дял - 250 хиляди долара. Неговият съперник Дину, който беше нокаутиран в седмия рунд получава 80 500 долара. Следват двама боксьори, които участваха в по-леките категории в подгряващите срещи Джеси Магдалено (75 хиляди долара) и Рико Рамос (50 хил.). Хонорарът на Пулев е значително по-нисък от това, което той получи при последната си среща с Хюи Фюри в София. Въпреки че сега срещата беше в САЩ, през октомври Пулев получи много голяма част от приходите от галавечерта в \"Арена Армеец\". Конкретни цифри не искам да коментирам, но сумата е подобна на тази, с която спечелихме търга\", каза през октомври промотърът Ивайло Гоцев. Тогава сумата беше около 1.5 милиона долара, а Пулев е получил около 75% от приходите. След мача в САЩ Кубрат Пулев обяви, че е  готов отново да се бие за световната титла . Той е задължителен претендент за пояса на Антъни Джошуа на Международната боксова федерация (IBF). Според публикувания списък от журналистът от ESPN Дан Рафаел сумата, която получава Тервел Пулев, е най-малка от всички участници. По-малкият от двамата братя Пулеви фигурира в списъка срещу сумата от 1000 долара. Съперникът му Мич Уилямс, който беше победен получава 8000 долара.", "date": "2019.03.24", "title": "Кубрат Пулев ще получи 250 хиляди долара за мача си в САЩ"}
{"url": "https://www.dnevnik.bg/sport/2019/03/24/3409185_vuzstanoviavaneto_na_ivailo_chochev_shte_produlji/", "text": "Халфът на националния отбор на България Ивайло Чочев ще отсъства от терените между 6 и 8 месеца, съобщават медиите в Италия. В неделя той претърпя операция, след като в петък счупи капачка на коляното в срещата на  България с Черна гора (1:1) . Операцията на Чочев е била направена в ранния следобед в клиника в Монца при професор Фердинандо Батистела. \"Организирахме всичко за рекордно кратко време, за да избегнем всички възможни посттравматични усложнения. Целта е Чочев да започне най-скоро възстановяването си и да се завърне по-бързо в игра\", коментира лекарят на клубния му тим \"Палермо\" Кристиан Франкавила.", "date": "2019.03.24", "title": "Възстановяването на Ивайло Чочев ще продължи между 6 и 8 месеца"}
{"url": "https://www.dnevnik.bg/photos/2019/03/24/3409166_fotogaleriia_siatul_ot_ptichi_pogled/", "text": "Серия от аерофотографии на агенция \"Ройтерс\" показва мащабите и красотата на Сиатъл - най-големия град в щата Вашингтон.", "date": "2019.03.24", "title": "Фотогалерия: Сиатъл от птичи поглед"}
{"url": "https://www.dnevnik.bg/bulgaria/2019/03/24/3409214_jurist_izmama_e_v_notarialniia_akt_da_e_vpisana/", "text": "Да, законът позволява един имот да се продава на данъчна оценка, най-ниската цена, на която може да се продаде, но законът не позволява да се впише, че се продава на данъчна оценка, а в същото време да се плати на по-висока цена. Това е данъчна измама, която се е превърнала в масов спорт в България\". Това заяви юристът и адвокат Михаил Екимджиев в предаването \"120 минути\" по Би Ти Ви. Вчера от фирма \"Артекс\", продала  апартамент на Цветан Цветанов , за който се твърди, че е купен на цени под пазарните, излязоха с позиция, в която се намеква, че вписаната в нотариалния акт цена не е тази, на която е купен имота. \"Некоректно се явява твърдението, че г-н Цветанов е придобил луксозния апартамент по цена 342 852 лева. Това е данъчната оценка на апартамента, която е посочена в акта като част от задължителното съдържание на всеки нотариален акт. Всъщност г-н Цветанов е придобил апартамент в замяна на други два по-малки апартамента (завършени и добре обзаведени) и доплащане\",  заявяват юристите на \"Артекс\" . Днес Екимджиев коментира, че макар масово да се практикува това в нотариалния акт да се вписва данъчната оценка, а реално да се плаща по-висока, това е измама. Посочи, че действително е законно да се вписва данъчната оценка, но в същото време е против законите, ако вписаната цена не е реално платената. \"Тази измама срещу държавата масово се практикува до такава степен, че вече се смята за нормално\", допълни юристът. И отново повтори, че така се мами фиска. Екимджиев призова или да се отмени възможността за вписване в нотариалния акт и изповядването на сделките на данъчна оценка или да се следи много стриктно дали действително има разминаване с платената сума за съответния имот. В отговор на друг въпрос, Екимджиев каза, че само една от индикациите за нещо нередно при сделката на Цветанов е това, че фирма, която строи стотици апартаменти в София, се съгласява да придобие още два и се е съгласила на замяната. По думите му няма логика една строителна фирма да има такава практика и да се съгласява на такава сделка. \"Цветан Цветанов е тежък рецидивист по отношение на апартаментите\", заяви още адвокатът. Той припомни, че преди няколко години председателят на групата на ГЕРБ беше замесен и в друг скандал с апартаменти. \"Знаем за скандала преди няколко години за шестте апартамента – за два от тях получихме нелепи обяснения за наивници, това беше фарс. Надявам се този път да не се стигне до фарс, а да бъде нещо по-близо до трагедия за участниците в този нелеп спектакъл\", каза Екимджиев.", "date": "2019.03.24", "title": "Юрист: Измама е в нотариалния акт да е вписана данъчната оценка, а платената цена да е по-голяма"}
{"url": "https://www.dnevnik.bg/photos/2019/03/24/3409184_fotogaleriia_svetovnite_snimki_na_denia_-_23-24_mart/", "text": "Хора се тълпят по улица с цъфнали вишневи цветове близо до храма Джиминг в Нанкин, провинция Дзянсу, Китай.", "date": "2019.03.24", "title": "Фотогалерия: Световните снимки на деня - 23-24 март"}
{"url": "https://www.dnevnik.bg/evropa/2019/03/24/3409218_orban_podnovi_napadkite_sreshtu_evroinstituciite/", "text": "Унгарският премиер Виктор Орбан заплаши в неделя, че може да поднови медийната и рекламна кампания срещу институции и лидери на Европейския съюз. В сряда Европейската народна партия се договори с неговата партия \"Фидес\" да бъде замразено членството ѝ, докато специална комисия не установи, че правителството е отговорило на основните критики към управлението му, една от които са плакатите из страната и статии в проправителствен имедии, нападащи ЕС и председателя на Европейската комисия Жан-Клод Юнкер. ЕНП предпочете да не рискува с изключването на Орбан точно преди изборите за Европейски парламент на 23-26 май, но той веднага използва компромиса, за да заяви, че никой не е гонил партията му, а тя доброволно е замразила членството си. На брифинг след заседанието в Брюксел той каза в сряда, че твърдящите, че е начело на все по-авторитарен режим и погазва върховенството на закона и свободата на медиите, всъщност тласкали ЕНП вляво в политическия спектър и правели услуга на опонентите от ПЕС. Орбан спря медийните нападки и плакатната кампания и се извини на членовете на ЕНП, но веднага добави, че изобщо няма да променя политиката си. В радиоинтервю в неделя премиерът се върна към войнствения си тон. \"Хората в Брюксел са ни малко ядосани, защото в началото на кампанията за евроизборите започнахме информационна кампания в Унгария, която общо взето разкри позициите на Брюксел\", заяви той. \"Изобличихме ги и, естествено, те са ядосани.\" \"Не бива да се отказваме, не бива да се плашим, само защото опонентът ни се засегнал и ни напада с гнева на онези, които разкрихме\", продължи той. Запитан дали думите му означават подновяване на антиевропейската кампания, говорител на правителството отвърна, че \"думите на премиера говорят сами за себе си\". Орбан нападна лично и първия зам.-председател на Еврокомисията и водещ кандидат на европейските социалисти Франс Тимерманс. Според него холандецът, кандидатстващ за поста на Юнкер, е брюкселски бюрократ, изгубил връзка с реалността и живееш в свой измислен свят. Тимерманс масово не е харесван от националистите в Европа и е един от най-активно призовавалите за тежки санкции срещу управляващите в Унгария и Полша. \"Тази седмица избори промениха горната камара на парламента в Холандия и на тях партията на този Тимерманс се провали зрелищно. Той изгуби доверието на хората. А в същото време идва в Будапеща и обикаля европейските столици да ни поучава за демокрацията. Такива като Тимерманс, които хората в собствените им държави са ги изритали, не бива да получават позиции в Брюксел, защото това ще отслаби сътрудничеството в целия ЕС\", цитира думите му \"Ройтерс\". Орбан допълни, че резултатът от евроизборите ще определи дали \"Фидес\" ще остане в ЕНП или ще потърси нов алианс в Европа.", "date": "2019.03.24", "title": "Орбан поднови нападките срещу институции и лидери на ЕС"}
{"url": "https://www.dnevnik.bg/sviat/2019/03/24/3409233_kongresut_v_sasht_poluchi_izvodite_ot_razsledvaneto_na/", "text": "Лидерите на двете камари на американския парламент получиха днес основните изводи от окончателния доклад на специалния прокурор Робърт Мюлър за руската намеса в изборите от 2016 г. Продължилото 2 години разследване е стигнало до заключение, че приближените на Доналд Тръмп или екипът на предизборната му кампания , за да спечели изборите, пише в писмото от министъра на правосъдието и главен прокурор Уилям Бар. Специалният прокурор проверяваше и дали Тръмп се е опитал да възпрепятства правосъдието чрез уволнения, заплахи и критики. В текста се казва, че  . Според първите коментари нюансът тук е бил в това дали президентът умишлено е действал в свой интерес, както и дали екипът му съзнателно е работил с руснаци по време на изборите, но не поставя под въпрос, че Русия е имала такава кампания. Законите в САЩ освобождават държавния глава от повдигане на обвинения за извършено престъпление и той може да бъде отстранен от поста единствено чрез проедура за импийчмънт, която е в значителна степен политически мотивирано решение на Конгреса. Бар бе назначен след остри критики на Тръмп срещу предшественика му Джеф Сешънс, който се дистанцира от разследването в самото му начало преди 22 месеца, за да не бъде обвинен в конфликт на интереси. Президентът неведнъж е заявявал, че изключително мног одържи на лоялността на служителите в администрацията му, Тепърва ще се разбере кога и какви части от Доклада \"Мюлър\" ще бъдат изпратени на Камарата на представителите и Сената. Пълното съдържание на разследването вероятно ще е достъпно след много години, тъй като в него са и свидетелски показания на хора, които не са били заподозрени. Според министерството на правосъдието в доклада няма препоръки да се повдигат нови обвинения отвъд вече известните 34 души, сред които 6 бивши съветници и помощники на президента, дузина руснаци и 3 компании. Тръмп, който е известен с бързите си и спонтанни коментари в \"Туитър\", мълчи от предаването на доклада в петък вечерта. В неделя той направи кратко изявление пред журналисти, в което заяви, че не е имало никакво сътрудничество с руснаците или възпрепятстване на правосъдито, че цялото разследване е било незаконен ход на \"другата страна\" и всичко това е срамота за страната. Преди това Белият дом обяви заключенията за пълно оневиняване на президента, но медиите в САЩ припомниха, че той никога не е разговарял с екипа на Мюлър за действията, заповедите и туитовете си по повод разследването, каква е била целта му и какъв е бил ефектът върху правосъдието. Това не е единственото разследване срещу президента, екипа, фирмите и приближените му. Десетина раследвания и проверки се извършват от парламентарни комисии, както и от федерален прокурор в Ню Йорк.", "date": "2019.03.24", "title": "Тръмп не е заговорничил с Русия, заключи разследването на Мюлър"}
{"url": "https://www.dnevnik.bg/video/2019/03/23/3408458_video_kak_se_pravi_stukloto/", "text": "Фабриката за производството на ръчно духана стъклария, както и на най-различни по форма, размери и цвят флакони \"Инхом\" е разположена на брега на Белославското езеро, на мястото, където през 1893 г. е открит първият стъкларски завод в България. С помощта на специална тръба - \"пипа\", майсторът Аденан Ахмед взема стъкло от пещта и го оформя с инструментите - кепче, ножица и щипка, до крайния вид на изделието. Ръчната технология за производство на духано стъкло е съхранена като традиция в производството на завода. Стъклата могат да бъдат направени от много материали, въпреки че обикновено се използват само няколко вида. Заводът в Белослав се намира се само на 20 минути разстояние по живописния път Варна - Разделна или с корабче по Варненското и Белославското езеро. В него туристите имат уникалната възможност да присъстват на работния процес, при който грубата необработена стъкломаса се превръща в изящните стъклени изделия. За изработката на фигурка са нужни между пет и седем минути, а всяка е уникат.", "date": "2019.03.24", "title": "Видео: Как се прави стъклото"}
{"url": "https://www.dnevnik.bg/sport/2019/03/24/3409234_hubchev_ne_iskam_da_razsujdavame_za_kosovo_a_da_sme/", "text": "Селекционерът на националния отбор по футбол Петър Хубчев очаква тежък мач при гостуването на Косово във втората европейска квалификация. След  равенството 1:1 с Черна гора  българите се надяват на победа, за да не губят още точки. Треньорът на България е убеден, че дебютантът в квалификации Косово ще е мотивиран, но не е изненадан. \"Със сигурност противникът ще бъде мотивиран, но нямаме опонент, който да не е излизал така срещу нас. Ние очакваме такъв опонент и битка. Моята работа не е върху това как се чувства Косово, а повече се замислям за мотивацията на нашия тим. Не искаме да разсъждаваме по тези теми, а просто да сме мобилизирани\", каза Хубчев на пресконференция в Прищина. Той изрази задоволство от характера в отбора си. След  контузията на Ивайло Чочев  всички в тима подкрепиха халфа. \"Всички показаха голямо уважение и съжаление към него. Това показва, че ние имаме истински, добър колектив. Без грам лицемерие и фалш\". Хубчев обяви, че ще направи промени в стартовия състав, заради натрупана умора. \"В Лигата на нациите невинаги се получаваха физически нещата във вторите мачове при нас, така че е възможно да има промени в състава\". Двубоят Косово – България е в понеделник от 21.45 часа.", "date": "2019.03.24", "title": "Хубчев: Не искам да разсъждаваме за Косово, а да сме мобилизирани"}
{"url": "https://www.dnevnik.bg/sport/2019/03/24/3409235_s_gol_v_poslednata_minuta_germaniia_prechupi_holandiia/", "text": "Германия започна европейските квалификации с важна победа с 3:2 над Холандия като гост в Амстердам. Прекият сблъсък за първата позиция в група С завърши с предимство за Бундестима, който открадна победата. Младите футболисти на Йоахим Льов направиха много силно първо полувреме и колебливо второ, но въпреки това взеха трите точки. Лерой Сане и Серж Гнабри дадоха аванс на Германия до почивката. През вторите 45 минути Холандия беше по-добрият тим и стигна до равенството с попадения на Матайс Де Лихт и Мемфис Депай. В последната минута обаче левият халф-бек на Германия Нико Шулц вкара победното попадение след контраатака. Това беше първи мач за германците в квалификациите и втори за Холандия. Лалетата са с 3 точки от първите си две срещи, а група С оглавява Северна Ирландия, който има две победи от два мача. Футболната класика между Холандия и Германия се проведе за 44-и път, като Бундестимът постигна своята 16-а победа, а холандците остават с 11. Селекционерът на Германия Йоахим Льов направи много промени от тима, който завърши наравно със Сърбия в контрола няколко дни по-рано. Той обаче избра единайсеторка, много близка до това, с което Германия игра срещу Холандия в Лигата на нациите преди няколко месеца. Той заложи на Серж Гнабри и Лерой Сане в атака, като двамата постоянно сменяха местата си. Двубоят започна много обещаващо и преди да са изтекли две минути Германия създаде първото голово положение в срещата. Серж Гнабри се озова на отлична позиция, но беше спрян от Яспер Силесен, който направи ефектно спасяване. След началните трудни минути обаче холандският тим пое инициативата и се настани в половината на Германия. Двата тима играеха на високи обороти, а скоростта на Бундестима в предни позиции беше впечатляваща. Именно по такъв начин съставът на Йоахим Льов успя да открие в 15-ата минута. Нико Шулц проби отляво и намери Лерой Сане в наказателното поле. Централният бранител Матайс Де Лихт се подхлъзна и остави непокрит нападателя с №19, който с плътен удар с левия крак откри – 0:1. Ранният гол събуди холандските футболисти, които се активизираха и положенията пред Мануел Нойер започнаха да валят. Германският страж обаче се прояви отлично. В рамките само на две минути пред Райън Бабел се откриха два отлични шанса да изравни. Първо в 25-ата минута Бабел беше изведен зад защитата и реши да стреля с първото си докосване, залагайки на силата. Нойер реагира и успя да боксира топката в корнер. Две минути по-късно Бабел отново беше изпуснат, този път от Тило Керер. Буквално от четири метра холандският нападател шутира, но право в тялото на Нойер. Германците продължиха да са много опасни на контраатака, показвайки че Холандия има проблеми в защита. При една подобна ситуация Гнабри се озова сам срещу Ван Дайк, но капитанът на лалетата прояви хладнокръвие и му отне топката. В 34-ата минута Гнабри се реваншира и удвои аванса на Бундестима. Бързият нападател получи топката около границата на наказателното поле, нагласи я на десния си крак и с мощен удар в далечния ъгъл не остави шансове на Силесен. До края на първата част холандският страж трябваше да се намесва решително още веднъж. Това се случи при изстрел с глава на Керер. На почивката Роналд Куман направи една промяна, като от терена Райън Бабел и пусна вместо него младия Стивън Бергвайн. Играта на лалетата веднага потръгна и те притиснаха съперника си от началото на второто полувреме. Германия вече не действаше толкова агресивно, като в средата на терена играчите на Бундестима губеха прекалено лесно почти всяко единоборство. Това се отрази и в 48-ата минута Холандия намали. След продължително задържане около наказателното поле и центриране от корнер централният защитник Матайс Де Лихт скочи най-високо и с глава прати топката в мрежата на Нойер. Холандците продължиха да са много активни и буквално не оставиха никакъв шанс на Германия да си помисли, че може направи нещо. След почивката от силните действия на гостите нямаше и помен, като те не само, че нямаха голови положения, но и рядко минаваха центъра. Лерой Сане и Гнабри останаха изолирани и топката почти не стигаше до тях. Депай, който асистира за попадението на Де Лихт вдъхнови своите съотборници и сам отбеляза изравнителния гол. Нападателят се възползва от подаване на Вайналдум и след кратко разбъркване успя да прати топката зад гърба на Нойер - 2:2. До края на срещата Германия се опита да отговори, като на терена се появи и Марко Ройс. Гостите вече бяха изгубили инерция и предимството беше за домакините, които държаха инициативата, действаха с повече самочувствие и се настаниха в полето на Германия. Все пак в 90-ата минута Германия стигна до ценно попадение при едва втория си удар за втората част. Ройс намери непокрития Нико Шулц в наказателното поле и падайки на терена левият краен бранител се разписа, носейки победата на своя тим.", "date": "2019.03.24", "title": "С гол в последната минута Германия пречупи Холандия в зрелищен сблъсък"}
