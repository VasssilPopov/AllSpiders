{"url": "http://www.dnevnik.bg/analizi/2017/05/18/2972933_desnicata_dnes/", "text": "Месец май – слънцето свети, цветята цъфтят, птичките пеят. А в \"традиционната десница\" става все по-зле и по-зле.След като на последните парламентарни избори така наречената \"традиционна десница\", още известна като \"градска десница\" и по-точното \"демократична общност\", се яви разделена на три части и получи слаби резултати, оставяйки гласуващите за нея непредставени политически, стана ясно, че предстои период на обновление, преформатиране и набиране на нови сили за следващия политически сезон. Но вместо партиите и коалициите от демократичната общност да започнат този процес на бързи обороти, в момента, към средата на май, наблюдаваме точно обратното – бавни темпове, неорганизираност и голяма доза страх от това да се правят правилните неща. За това да видим какво се случва в различните парчета на демократичната общност, да анализираме грешките и да предложим какъв би бил един по-правилен път.На  място СДС преизбра Божидар Лукарски за свой лидер.като на конгреса й на практика липсваше сериозна лидерска битка. Все пак Лукарски отбеляза направените грешки. Според неговата реч те бяха грубо казано две: първо, заемането на министерски пост от лидера на партията не му е позволило да работи достатъчно ефективно със структурите си; и второ, лидерите на традиционната десница не са успели да превъзмогнат егото си и да се явят заедно на изборите.За съжаление този анализ е грешен. Не структурите бяха причината поради, която Реформаторският блок получи слаб резултат. В действителност РБ имаше конкурентното предимство пред другите коалиции от традиционната десница и това се вижда много ясно от резултатите на РБ извън територията на София и няколкото други големи градове. Проблемът на РБ беше, че не успя да се докаже като същинска алтернатива на ГЕРБ в дясното. И така въпреки всъщност сравнително добрата работа на структурите по места, много от потенциалните гласуващи за РБ предпочетоха да дадат гласа си \"на сигурно\" за ГЕРБ. А това директно води до следващото събитие от седмицата в дясно., двамата депутати от предния парламент Настимир Ананиев (шеф на комисия в 43-тото Народно събрание) и Антони Тренчев (вече бивш зам.-председател на \"Движение България на гражданите\") напуснаха ДБГ. Публично изложените им аргументи бяха пълния контрапункт на тезите на Лукарски – десницата трябва ясно да покаже, че е алтернатива на ГЕРБ, досегашните лидери трябва да стъпят назад, а процесът на обновление вдясно трябва да бъде максимално експедитивен. Конкретните причини за напускането си очертаха като решението на партията им да забави конгреса си до края на годината и отказът на Найден Зеленогорски да подаде оставка като постоянен шеф на предизборния щаб. Отговорът на ДБГ беше, че конгресът ще се проведе късно, защото структурите искали така, а напускането на двамата бивши депутати е кампания в полза на мажоритарното гласуване (?!?).В сърцето и на двете ситуации стои един и същи проблем. В СДС не разбират, а в ДБГ са малцинство разбиращите, че обновлението на десницата и евентуалният добър резултат на следващи избори минава през създаването на нова мини-идеология (както Кънев прокара тезата за реформизма), нови лидери (защото предното поколение остаря в очите на избирателите и защото на този етап трудно би преговаряло за коалиции и политики помежду си) и най-вече защитата на публично значими политически тези.Така стигаме до въпроса кои субекти вдясно правят правилните стъпки или казано по друг начин, участват в същинския политически дебат на обществото. В дебата за цените на газта активни са от \"Нова Република\" (чрез Трайчо Трайков), \"Да, България\" продължават битката за реформа в съдебната система, а \"Зелените\" излизат на протест против застрояването по Черноморието. И това е всичко.Ако сегашното положение, в което по-големите партии вдясно гледат към себе си (СДС преизбира лидера си, който обещава да работи повече със структурите, ДБГ забавя конгреса си за да имат време структурите да се подготвят, а в ДСБ в лидерска битка влизат Светослав Малинов и ген. Атанас Атанасов), а по-малките партии от демократичната общност остават затворени в една ключова тема (\"Зелените\" се борят с презастрояването, а ДаБГ със завладяната правосъдна система), се запази, то преди следващите избори, когато нови коалиции ще започнат да се строят, политическите лидери на партиите отново ще са в същото положение, в което не могат да се разберат по ключови въпроси и не получават обществения отзвук, на който се надяват.И отново демократичната общност ще остане или непредставена в парламента, или ще бъде представена неефективно, както беше с \"Реформаторския блок\".Перспективата е сегашното управление да влезе в популистки режим до следващите парламентарни избори. А те могат да бъдат както след четири, така и след две или три години. Следователно няма време за късни конгреси, работа със структурите и дълги разговори за кой е десен и кой не е. Има време само за това политическите представители на демократичната общност да се позиционират като същинска и цялостна (а не на парче по една или друга тема) алтернатива на управлението още от сега.Ако не го направят Борисов за пореден път ще изиграе общността с подхвърлянето на няколко министри, оттеглянето на няколко законопроекта и на финала с бързото подаване на оставка. И България ще остане последна в Европа по доходи, по свобода на медиите и по върховенство на закона.", "date": "2017.05.18", "title": "Десницата днес"}
{"url": "http://www.dnevnik.bg/sport/2017/05/18/2973131_monako_prekusna_hegemoniiata_na_psj_i_stana_shampion/", "text": "\"Монако\" е новият шампион във френската Лига 1. Монегаските победиха с 2:0 \"Сент Етиен\" и вдигнаха титлата за първи път от 17 години. Голмайстори за отбора на Леонардо Жардим станаха Килиан Мбапе и Валер Жермен.Двубоят се проведе на \"Луи Втори\" и \"Монако\" веднага беше награден. Отборът вдигна осмата си титла и се изравни с \"Нант\". Рекордьор е \"Сент Етиен\" с 10, следван от \"Марсилия\" с девет.За златните медали на \"Монако\" му стигаше и равенство. Монегаските прекъснаха хегемонията на ПСЖ, който през последните четири сезона беше на върха.Младата звезда Мбапе даде аванс на домакините в 19-ата минута след подаване на Фалкао, като само трябваше да преодолее Руфие. Валер Жермен отбеляза шампионското попадение в добавеното време при контраатака и асистенция на Томас Лемар.\"Монако\" вкара в последните си 31 мача в Лига 1, което е най-добрата серия на един отбор по време на цял сезон във френското първенство.В последния кръг монегаските гостуват на \"Рен\", а ПСЖ, който ще завърши на второто място, приема \"Каен\". На третото място, което дава право за квалификация за Шампионската лига, ще завърши \"Ница\".", "date": "2017.05.18", "title": "\"Монако\" прекъсна хегемонията на ПСЖ и стана шампион на Франция"}
{"url": "http://www.dnevnik.bg/sviat/2017/05/18/2973154_bivsh_direktor_na_fbr_poe_ruskoto_razsledvane/", "text": "Робърт Мюлър, бивш директор на Федералното бюро за разследване и прокурор, известен с това, че държи на независимостта си във важни разследвания на администрацията, е назначен да координира хода на разследването за дали има незаконни връзки на екипа на президента Доналд Тръмп с Русия.Министерството на правосъдието отстъпи под натиска на парламента и назначи 72-годишния Мюлър с правомощия, които го правят независим от институциите прокурор, който ще разполага с всички средства на прокуратурата и министерството на правосъдието, ще има право да иска информация, да издава призовки и да разпита президента под клетва.Освен това в ход са две разследвания от Сената и Камарана на представителите в Конгреса във Вашингтон, но те могат да приключат само с доклади. Проблемът при тях е, че те не са частично под контрола на републиканци и нямат право да повдигат обвинения за извършване на престъпления, дори да са установили такива.Постът, на който е назначен Мюлър, остава в крайна сметка под контрола на президента на САЩ, тъй като продължава да е част от администрацията, която, всъщност, разследва. Най-добрият вариант щеше да бъде статутът на независим прокурор под контрола на правосъдната система, а не на изпълнителната власт. Такъв закон бе приет в годините след скандала \"Уотъргейт\" и оставката на президента Ричард Никсън, но той не бе подновен през 1999г., защото републиканци и демократи се съгласила, че вече е ненужен.Назначаването на Мюлър е прието с одобрение от републиканци и демократи заради репутацията му и миналото му на награждаван офицер от морската пехота по време на войната във Виетнам. Той избягва да се замесва в политически интриги, но през 2004г. заплаши да подаде оставка заедно с тогавашния зам.-министър на правосъдието Джеймс Коми, когато екипът на президента Джордж Буш се канеше да поднови подслушването на американци, което министерството смяташе за противоречащо на Конституцията.Той бе назначен от зам.-министъра на правосъдието и зам.-главен прокурор Род Розънстайн и ще се отчита пред него. Въпреки това, Мюлър ще разполага със значителна степен на независимост и автономност. Министърът и главен прокурор Джеф Сешънс се дистанцира от разследването преди седмици, защото бе част от предизборния екип на Тръмп.Мюлър оглави ФБР броени седмици преди атентатите от 11 септември 2001г. и реформира бюрото след като специално разследване установи, че то не е споделяло с ЦРУ и другите спецслужби достатъчно информация, която вероятно е можела да предотврати нападенията. Назначен от президента Буш, той пренасочи повече ресурси към борбата с тероризма и подобри координацията с другите федерални агенции.Преди това Мюлър ръководеше криминалния отдел в прокуратурата и е надзиравал известни случаи, включително атентата над Локърби и осъждането на бившия диктатор на Панама Мануел Нориега за използването на държавни структури в мащабен наркотрафик.Мюлър бе 10 години начело на ФБР и президентът Барак Обама реши да удължи мандата му с още 2 години, след което бе наследен на поста от Джеймс Коми, уволнен миналата седмица от Тръмп.Допреди седмица той работи за голямата адвокатска кантора във Вашингнон \"Уилмър Хейл\", представляваща Иванка Тръмп и съпруга ѝ Джаред Къшнър, както и Пол Манафорт, бившият председател на кампанията на Тръмп, който е един от хората около президента с най-тесни връзки с Русия и проруски среди в Украйна.Поради това е възможно да бъде наложено ограничението на Министерството на правосъдието да не разследва в продължение на една година лицата, които бившият му работодател е представлявал. Министерствот оможе да позволи изключение от това правило или Мюлър да се дистанцира от въпросните лица и с тях да се заеме негов заместник в независимото разследване.След назначаването му Тръмп заяви, че се надява на бързо приключване на цялата история и коментира: \"Казвал съм много пъти, че подробно разследване ще потвърди това, което вече знаем - няма заговор между моята кампания и каквато и да е чуждестранна институция\".Преди това в реч президентът заяви, че никой политик в историята \"не е бил третиран по-зле или по-нечестно\".Бурните събития в седмицата след уволняването на Коми се отразиха и на борсите - индексите S&P 500 и Dow Jones приключиха търговията със спад от близо 7 пункта заради опасения на бизнеса, че администрацията на Тръмп затъва в \"руското разследване\" и се отдалечава от плановете си за дерегулиране на икономиката и намаляване на данъците.Подобни разследвания понякога продължават години наред, както бе с предвожданото от Кенет Стар разследване на президента Бил Клинтън за участието на семейството му в имотни схеми в Арканзас и интимната му връзка с Моника Люински, довело до гласуване за импийчмънт в Сената.", "date": "2017.05.18", "title": "Бивш директор на ФБР пое \"руското разследване\""}
{"url": "http://www.dnevnik.bg/evropa/2017/05/18/2973009_moje_li_deteto_chudo_sebastian_kurc_da_razgromi/", "text": "Новият водач на Австрийската народна партия (АНП) Себастиан Курц може да е само на 30, но той има решаващата дума в австрийската политика и успя да се наложи за предсрочни избор, на които планира да пренесе битката с крайнодясната Партия на свободата на собствения й терен.За Курц, най-младият външен министър в Европа, това далеч не е първи политически сблъсък или неговият най-страховит противник. Един от първите критици на политиката за отворени граници на германския канцлер Ангела Меркел при разразилата се миграционна криза в Европа, той вбеси Берлин, когато се договори за затварянето на Балканския маршрут до Европа. Днес обаче той може да претендира да бъде аплодиран за стъпката, която малцина вече поставят под въпрос, дори в Германия.Курц оглави австрийското външно министерство през 2013 г., когато беше 27-годишен, а в неделя беше избран начело на десноцентристката Народна партия - мълниеносно издигане за политик, който така и не е завършил следването си по право. Неговият твърд курс по отношение на имиграцията и непринуденото му поведение бяха крайъгълен камък за успеха му.Курц е навсякъде в медиите, отстоява безкомпромисно официалната партийна линия, облечен в обичайния си втален костюм с разкопчана яка на ризата и загладена назад коса.Зад момчешката външност и излъчване обаче се крие римокатолик, чиито разбирания често се припокриват с тези на крайнодясната Австрийска партия на свободата (АПС), която го обвинява, че краде идеите й. Старейшините в Народната партия го хвалят като \"изключителен политически талант\". Коалиционните колеги от Австрийската социалдемократическа партия (АСДП) на канцлера Кристиан Керн го описват като човек, който обича и умело използва медийното внимание към себе си.\"Той направи нещо, което никой от Австрийската народна партия не е правил преди, а именно - открадна гневната критичност на АПС\", казва висш политик от Народната партия за Курц, който си спечели неохотното уважение на колегите в правителството като младши министър, отговарящ за интегрирането на имигрантите.Върху плещите на Курц сега падат партийните надежди за разгром на крайната десница на изборите. Допитванията показват, че АНП остава едва трета след Партия на свободата и АСДП с около 20 процента подкрепа. Според някои проучвания обаче Курц може да изстреля партията на първо място и да подкопае подкрепата за Партия на свободата.Той често напомня на аудиторията си, че отхвърля политиката на отворени граници, или \"културата на радушен прием\" на Меркел и Вернер Файман, който беше канцлер на Австрия през 2015 г. Според Курц спасените в Средиземно море мигранти трябва да бъдат връщани в Африка, за да бъдат отказани от в опитите да прекосят морето с риск за живота си.\"Можехме да си спестим тези междинни етапи, ако го нямаше автоматичния рефлекс да се казва \"не\" на предложенията ми по чисто емоционални причини\", каза този месец той пред в. \"Пресе\".Допитвания показват, че той е най-популярният избор за канцлер. Половината от участниците в допитване на \"Юник рисърч\" за сп. \"Профил\" казват, че биха предпочели него пред сегашния канцлер Керн при двубой между двамата. Керн, който е далеч по-популярен от водача на Партия на свободата Хайнц-Кристиан Щрахе, получава подкрепа от 37 процента.Макар да е израснал в редиците на партията си, Курц изглежда черпи известно вдъхновение от новоизбрания президент на Франция Еманюел Макрон, който изгради кампанията си на факта, че е политически лаик.В неделя Курц огласи планове да учреди \"движение\", което ще включва нови политически лица от листата с кандидатите на Народната партия и ще носи неговото име и името \"Нова народна партия\". Преди време Керн обвини Курц, че не изпълнява ангажиментите, поети от коалицията. Курц ядоса коалиционните партньори на партията си, като обяви инициативи пред медиите, преди да информира самите тях.Политически активен от 10-годишен, Курц става член на младежкото крило на АНП във Виена през 2003 г. След една година военна служба, през 2009 г. той става негов национален лидер, прокарвайки местни каузи като денонощната работа на метрото.Критиките му към Меркел и защитата му за пограничните огради на унгарския премиер Виктор Орбан показаха, че Курц не се бои да действа сам. Той обаче не е проверил способностите си на най-високо равнище по широк кръг въпроси, не на последно място - икономиката.\"Курц е продукт на благоприятните обстоятелства\", казва парламентаристът ветеран от партия \"Зелени\" Петер Пилц. \"Сега той за пръв път ще трябва да замени убежището на канцеларията си за място, където го очакват двама опитни съперници в лицето на Керн и Щрахе, допълва той. /БТА", "date": "2017.05.18", "title": "Може ли \"детето чудо\" Себастиан Курц да разгроми крайната десница в Австрия"}
{"url": "http://www.dnevnik.bg/skorost/2017/05/18/2972519_novoto_bmv_m5_za_purvi_put_shte_e_4h4_video/", "text": "Новото БМВ М5 ще е първото в над тридесет годишната история на модела, което ще е със задвижване на четирите колела (xDrive), съобщиха от компанията. Новата задвижваща технология комбинира типичната пъргавина и прецизност на задното задвижване, с преимуществата по отношение на сцеплението на двойното предаване. Въпреки двойното предаване BMW M5 с M xDrive ще е по-леко от предишния модел с класическо задно задвижване.Водачът ще има възможност да избира между пет режима на управление. Задвижването M xDrive, при което тягата се прехвърля не само между предните и задните колела, но и между лявата и дясната гума отзад, може да работи в три режима, позволяващи индивидуално конфигуриране. Изборът е между класическо предаване 4Х4, 4Х4 със спортни настройки и чисто задно задвижване.Спортният седан ще използва нов вариант на V8 двигателя на БМВ с работен обем 4.4 литра. Мощността и въртящият момента за момента не се споменават. Казва се само, че те ще са по-високи от показателите на предшественика (560 к.с. и 680 Нм).Комбинацията от по-мощен мотор, нова осемстепенна трансмисия и двойното предаване, ще осигуряват и по-бързо ускорение до 100 км /ч, но и тук конкретни цифри няма. Старото БМВ М5 се справяше с класическата автомобилна спринтова дисциплина за 4.3 секунди.Данните за мощността и представянето обаче се издават от президента на БМВ М Франк ван Мийл. В клип в YouTube, той споменава, че мощността е около 600 конски сили, въртящият момент е 700 Нм, а спринтът до 100 км/ч ще става за под 3.5 секунди.В представянето на модела, президента на БМВ М посочва, че колата ще се усеща като мощен седан със задно задвижване, а плюсът на системата на xDrive е допълнителното сцепление при всякакв условия. Според Франк ван Мийл предните колела ще се включват само при нужда.", "date": "2017.05.18", "title": "Новото БМВ М5 за първи път ще е 4х4 (видео)"}
{"url": "http://www.dnevnik.bg/sviat/2017/05/18/2973004_goliamata_turska_podkrepa_za_erdogan_v_es_trevoji/", "text": "Айхан Огелге живее в Австрия. Но сърцето му е с неговата родина Турция и бие за нейния президент, независимо от това, че демокрациите в Европа бият тревога във връзка със стремежа на турския лидер към еднолично управление. Президентът Реджеп Тайип Ердоган говори за всички нас, казва Огелге, когато бе попитан защо е гласувал за увеличаване на правомощията му. В Австрия, в Турция - навсякъде, добавя той.Огелге не е единствен. Почти половината от всички гласували на референдума миналия месец се противопоставиха на това Ердоган да получи повече правомощия, но много от 1,4 милиона турски избиратели в Европа . Над 70 процента гласуваха с \"да\" в Австрия, Холандия и Белгия и над 60 процента в Германия и Франция. Критиците се опасяват, че тяхното одобрение на стъпките на Ердоган към неоспорвана авторитарна власт е равносилно на отхвърляне на западните демокрации, в които много турци живеят от десетилетия.Отразявайки дълбокото разделение в турските общности в Европа, повечето членове на тези общности отказват да обсъждат как са гласували. Освен това, тъй като Австрия не позволява двойно гражданство в повечето случаи, турците с австрийски паспорти и тайно държани турски паспорти не искат да признаят, че са гласували. казва издателят Бирол Кълъч, турски имигрант от първо поколение с австрийски паспорт. \"Дори когато аз, турчин, питам други турци за техния вот тук, срещам мълчание\", казва той. Критиците на Ердоган обаче имат готови отговори защо толкова много хора са подкрепили турския лидер. Те говорят за индоктринация и сплашване чрез мрежа джамии, социални клубове и други организации, лоялни на Партията на справедливостта и развитието на Ердоган.Проевропейската турска общност в Германия казва, че мнозина са били накарани да мислят, че въпросът се е свеждал до това \"Турчин ли си или предадел на отечеството?\" Севим Дагделен от германската партия Левите говори за манипулация от мрежите на Ердоган, неговата армия от информатори и тролове. Петер Пилз от австрийските Зелени казва, че подкрепата за Ердоган е била най-силна в Европа, \"където има влиятелни религиозни и политически мрежи, финасирани и контролирани от Анкара\". Пилз отбелязва, че Ердоган е загубил в Швеция, Швейцария и други страни с относително малки турски общности и слаби организации, подкрепяни от турската държава.ATIB, съкращение на турски за Съюз на турско-ислямските културни обединения в Европа, който докладва на религиозните власти в Анкара и бе посочен от Пилз като най-силната държавна организация, влияеща на австрийските турци, не отговори на молбите за коментар.Във Виена големият пазар Бруненмаркт изглежда е най-плодородна почва за каквото и да било влияние на турската държава. По същество турски преден пост, той осигурява живот в зоната на комфорт с минимум нахлуване в това, което за мнозина е странният свят на Европа. Езикът тук е турски, както и надписите и съблазнителните миризми от сергиите с храни. Също илоялни на Ердоган. А екскурзиите винаги водят обратно в Турция. Въпросите за Ердоган от чужденци не са добре дошли тук в общност, в която мнозина говорят само турски. Забулена жена, която продава сладкиши, се намръщва на въпроса какво мисли за турския президент. \"Нямам време\", измърморва тя и се обръща. \"Твърде много работа\". Друг турчин е още по-кратък: \"Без журналисти\", отсича той.Германският изследовател на миграцията Йоахим Шулте говори за турски \"гета\", в които не вярват на външни хора и където \"национализмът е силно запазен, а контактите с германци или австрийци са сведени до минимум\".\"Всекидневната комуникация е само вътре в общността\", казва той. \"Тук човек е в собствения си свят. Внасят се булки от Турция. И те никога не учат немски, тъй като няма нужда, всичко върви прекрасно на турски\".Има и такива, които се отцепват и интегрират. Но статистиката сочи, че повечето не чувстват, че са се преместили.Австрийско правителствено проучване от миналата година показва, че 51,8 процента от турците първо и второ поколениеИзследване в германската провинция Бавария от февруари показа, че сред мигранти от от девет държави, които живеят в региона, турците и техните потомци показват \"най-голяма готовност да се завърнат у дома и най-силна връзка с родината\".Но вината за подобни \"паралелни общества\" не е само на турците. Анклави като Бруненмаркт са се появили с пристигането на първите гастарбайтери в средата на 50-те години на миналия век. Те са вършели черната работа, която гражданите на икономически развиващата се Западна Европа са смятали за под тяхното равнище. Следващите поколения са наследили тази работа и заедно с нея - европейската антипатия.Германското изследване отразява турската неудовлетвореност - 51 процента от участниците в изследването от първо и второ поколение се съгласяват с изявлението: \"Независимо колко усилия полагам, не съм приет като част от германското общество\". Докато държавите от ЕС предлагат езикови курсове, курсове по социално приемливо поведение и трудови обучения на вълната от мигранти, която заля Европа от 2015 г. насам, гастарбайтерите никога не са разполагали с подобни възможности.Германският канцлер Ангела Меркел каза същото преди две години в коментари по повод отбелязването на 60-ата годишнина от пристигането на първите гастарбайтери. Чиновниците тогава, каза Меркел, \"бутнали книга в ръцете им, озаглавена \"Немски език за чужденци\" и казали: \"ОК, това трябва да проработи\". Когато говорим за адаптация, \"те просто са били хвърлени в студената вода\", посочи Меркел.Мнозина се обръщат към старата родина в търсенето на уважение, което не могат да намерят в новите си домове.Айдан Йозогуз - германският комисар за имиграцията, бежанците и интеграцията, казва, че избирателите на Ердоган виждат в него \"силният човек, който представлява достойнството, очевидно липсващо\" в Германия. А Ердогановите антиевропейски тиради очевидно влизат във възприемчиви уши.\"Посланието \"ние искаме силна Турция, цяла Европа иска слаба Турция\" намира точните слушатели\", казва австрийският изследовател на миграцията и асимилацията Кенан Гюнгьор. Гласуването за Ердоган е почти като признание в любов, казва той. /БТА", "date": "2017.05.18", "title": "Голямата турска подкрепа за Ердоган в ЕС тревожи европейците"}
{"url": "http://www.dnevnik.bg/bulgaria/2017/05/18/2972832_sudebniiat_suvet_e_proveril_61_publikacii_za_lozan/", "text": "Колкото и пъти представляващият Висшият съдебен съвет (ВСС) Димитър Узунов, който е известен от разговорите по \"Яневагейт\" като \"човека на Борисов\", да повтаря, че председателят на Върховния касационен съд Лозан Панов трябва да бъде проверен, няма да промени факта, че това се е случило. Още повече, че той настоява да бъде извършена проверка за снимка, за която вече има решение на етичната комисия към съдийската колегия, че \"няма факти и обстоятелства, които да бъде предмет на проверка\".(в разгара на \"Яневагейт\" и изпратения есемес до Борисов от член на съвета) в сайтове, близки до депутата от ДПС Делян Пеевски, на която се вижда, че Панов е до черен автомобил. Не е известно кога и на кое място е правена снимката и дали Панов слиза или се качва в автомобила. Тя е придружена от публикации, че председателят на Върховния касационен съд е посетил кантората на адвокат Иван Тодоров. Въпреки че в същите тези медии, Тодоров е цитиран, че отрича Панов да е идвал, съветът е сезиран. Проверка започва бързо, още докато съдебният съвет все още не е разделен, и от комисията, оглавявана от Ясен Тодоров (един от членовете на съвета, който публично поиска оставката на Панов). Впоследствие е довършена от етичната комисия на съдийската колегия, която е председателствана от Даниела Костова.Въпреки това в сряда пред \"Нова Телевизия\" представляващият ВСС Димитър Узунов, опонирайки на Калин Калпакчиев, нападна Панов: \"Защо не поискате проверка на Лозан Панов за неговото посещение в известна столична адвокатска кантора, то е също толкова компрометиращо\" (като срещата на главния прокурор Цацаров с издателя Сашо Дончев и бизнесмена Георги Гергов - бел. ред.)Лозан Панов е проверяван и заради публикации с най-разнородни твърдения - като това че е получил поздравителен есемес от адвоката Иван Тодоров за Рождество Христово, за имотите му, за връзките му с политици (преписката за това е била прекратена още от старата комиися), за произнесената от него реч \"Не на страха\" на тържественото честване на 135-годишнината от създаването на Върховния съд, че съдържала политически елементи, като обвинителният тон за това беше зададен от мнозинството около главния прокурор Сотир Цацаров и от самия него.При проверката не е установено адвокатът Иван Тодоров да е изпращал есемеси на Панов. За речта на Панов пък комисията е заключила, че правото на изразяване на председателя на ВКС не може да бъде ограничавано.Във връзка с имуществото на Лозан Панов етичната комисия е трябвало да раздели проверката на части, тъй като във всичките проверявани 61 публикации,,съдиите Мирослава Тодорова и Нели Куцкова, както и лица извън съдебната власт. Голяма част от сигналите са дошли през Яне Янев, който мина през телевизиите и нападна новия председател на СГС Топалов заради пропадналите съдебни помощници на теста, разпореден от него, сред които и съпругата му Галя Янева.Лавината от публикации и сигнали е наложила да се отделят в отделна преписка всички срещу Лозан Панов. Един от сигналите срещу него е бил, че \"босът на \"Сиела\" броил един милион за избирането на Панов\". Не било посочено на кого \"броил\". Комичното е, че Лозан Панов беше предложен и избран от тези, които сега го нападат и поощряват сигналите срещу него.Освен проверките лично срещу Лозан Панов през последната година са правени още десетки проверки на ВКС - за уволнението на служители от администрацията, за работата на Наказателното отделение.През това време - вече пета година от дейността на този ВСС, нито една проверка по сигнал или публикация за главния прокурор Сотир Цацаров не е направена. Последното предложение - за срещата на Цацаров с издателя Сашо Дончев в частния офис на Гергов беше отхвърлено от пленума на ВСС на 27 април след отказ на главния прокурор да отговори на въпроси за съдържанието на разговора.Засега срещу Лозан Панов не е извършена проверка единствено на снимката, която Узунов нарече пред Нова тв - \"пиянската снимка\"- на която според него Панов се е прегърнал с \"адвоката на Цветан Василев\".Според Соня Найденова за това има сигнал и той е разпределен и ще бъде извършена проверка.", "date": "2017.05.18", "title": "Съдебният съвет е проверил 61 публикации за Лозан Панов"}
{"url": "http://www.dnevnik.bg/zelen/2017/05/18/2972964_stolichnata_obshtina_nai-setne_shte_prieme_programata/", "text": "На днешното си заседание Столичният общински съвет ще гласува Програмата за управление на качеството на атмосферния въздух в София до 2020 г.  е актуализация на  В него са посочени конкретни мерки, с които качеството на въздуха в столицата да бъде подобрено, като основната цел е намаляването на нивата на фини прахови частици, които са най-сериозният замърсител.За да бъде гласувана днес, програмата премина през комисиите към общинския съвет за една седмица, само с по едно разглеждане. На всички общинските съветници гласуваха с пълно единодушие за приемането й. По време на заседанието на комисията по екология във вторник се прие зам.-кметът Йоана Христова да отчита изпълнението на програмата на всеки три месеца Тогава Христова съобщи и че след приемането на документа от Столичния общински съвет ще бъде публикувана и графика, илюстрираща колко от постъпилите предложения са взети предвид.Програмата беше представена за пръв път през февруари, като според зам.-кметът по екологията Йоана Христова обществените обсъждания с граждани, представители на бизнеса и неправителствени организации са продължили над 30 дни. Междувременно  заради високите нива на фини праходи частици и липсата на мерки за овладяването на проблема. В края на април д. С доклад Европейската комисия посочи, че. От партия \"ГЕРБ\" пък определиха . Имаше и вечери, в които .Конретните мерки в програмата са разделени на краткосрочни, средносрочни и дългосрочни. Те целят ограничаването на движението на автомобили, които отделят високи нива на вредни емисии, по-строг контрол на твърдите горива, които се използват за битово отопление. Ще бъдат направени и анализи колко социално слаби семейства се отопляват по този начин, за да може Столичната община да подмени безплатно техните инсталации. , като ще се стимулира и използването на велотранспорт.", "date": "2017.05.18", "title": "Столичната община най-сетне ще приеме програмата си за въздуха"}
{"url": "http://www.dnevnik.bg/sviat/2017/05/18/2973182_britanskata_policiia_arestuva_chetirima_muje/", "text": "Британската полиция е арестувала четирима мъже, които са заподозрени, че подготвят терористични актове в Обединеното кралство, съобщава БТА.Служители от антитерористичното звено в Лонодн са задържали четиримата в домовете им в източната част на британската столица. Те са на възраст 18, 24, 25 и 27 години.Арестите са били планирани в рамките на разследване, водено съвместно с контраразузнаването МИ-5. От полицията уточниха, че задържаните \"са свързвани с дейност на територията на Обединеното кралство\".Четиримата задържани са отведени за разпит в полицейски участък в Лондон.", "date": "2017.05.18", "title": "Британската полиция арестува четирима мъже, заподозрени за тероризъм"}
{"url": "http://www.dnevnik.bg/bulgaria/2017/05/18/2973169_vseki_den_dvama_bulgari_se_samoubivat_sochi_statistika/", "text": "През 2014 г. в България са се самоубили общо 731 души, което прави средно по 2 самоубийства на ден. Това показват данни на Евростат, цитирани от БТА.Самоубийствата на мъже в България са били близо тройно повече, отколкото при жените - 554 срещу 174 случая. Пикът на самоубийствата у нас е бил през 2011 и 2012 г., когато са се самоубили съответно 800 и 811 души, отчитат експерти от Националния център по опазване на общественото здраве и анализи.Те отбелязват, че съотношението на опитите към реализираните самоубийства е било четири към едно. Това означава, че през 2014 г. у нас е имало близо 3000 опита, т.е. средно на ден 7-8 българи са опитвали да сложат край на живота си.Месеците април, юни и август са най-кризисни, отбелязват експертите. Тогава се реализира най-високият процент самоубийства.Изследването на Евростат отчита още, че през 2014 г. са реализирани средно по около 10 самоубийства на 100 000 души, което е близо до средното за Европейския съюз. Най-висок този показател в ЕС е в Литва - 32 случая на 100 хил. души от населението.", "date": "2017.05.18", "title": "Всеки ден двама българи се самоубиват, сочи статистика на Евростат"}
{"url": "http://www.dnevnik.bg/kultura/2017/05/18/2966494_otkus_ot_alibaba_-_imperiiata_koiato_djak_ma_izgradi/", "text": "В рубриката \"Четиво\" \"Дневник\" публикува откъс от \"Alibaba - империята, която Джак Ма изгради\" с автор Дънкан Кларк, любезно предоставен от Издателство \"Locus\".Увлeĸaтeлeн paзĸaз зa нaчинa, пo ĸoйтo yчитeл cъздaвa eднa oт нaй-цeннитe ĸoмпaнии – ĸoнĸypeнт нa Wаlmаrt и Аmаzоn – и пpoмeня cвeтoвнaтa иĸoнoмиĸa зaвинaги.Джaĸ Ma, чoвeĸ cъc cĸpoмни възмoжнocти, зaпoчнaл пpoфecиoнaлния cи път ĸaтo yчитeл пo aнглийcĸи eзиĸ, ocнoвaвa и caмo зa пeтнaйceт гoдини пpeвpъщa Аlіbаbа в eднa oт нaй-мoщнитe ĸoмпaнии в cвeтa, oт ĸoятo зaвиcят cтoтици милиoни пoтpeбитeли. Poĸфeлep нa cвoeтo пoĸoлeниe, yxaжвaн oт изпълнитeлни диpeĸтopи и пpeзидeнти пo цял cвят, Джaĸ Ma e иĸoнa нa пpoцъфтявaщия чacтeн ceĸтop в Kитaй.Дънĸaн Kлapĸ ce зaпoзнaвa c Джaĸ пpeз 1999 г. в мaлĸия aпapтaмeнт, в ĸoйтo e ocнoвaнa Аlіbаbа. Ocвeн нa бeзпpeцeдeнтeн дocтъп дo oгpoмнo ĸoличecтвo нoви мaтepиaли, вĸлючитeлнo eĸcĸлyзивни интepвютa, Kлapĸ ce пoзoвaвa и нa oпитa cи ĸaтo ĸoнcyлтaнт нa Аlіbаbа в пъpвитe гoдини cлeд ocнoвaвaнeтo ѝ, ĸaĸтo и нa двaйceтгoдишнoтo cи пpeбивaвaнe в Kитaй, ĸoгaтo cлeди въздeйcтвиeтo нa интepнeт въpxy cтpaнaтa. Peзyлтaтът e тaзи дocтoвepнa, зaвлaдявaщa иcтopия зa възxoдa нa Аlіbаbа.Kaĸ Джaĸ ycпявa дa пpeoдoлee cĸpoмния cи пpoизxoд и пъpвoнaчaлни пpoвaли и дa пocтигнe oгpoмeн ycпex c Аlіbаbа? Kaĸ cъyмявa дa нaдxитpи ĸoнĸypeнтитe cи пpeдпpиeмaчи oт Kитaй и Cилициeвaтa дoлинa? Moжe ли Аlіbаbа дa зaпaзи 80-пpoцeнтoвия cи пaзapeн дял? Cъщecтвyвaт ли oгpaничeния пpeд aмбициитe нa Аlіbаbа? Kaĸвo e oтнoшeниeтo нa ĸитaйcĸoтo пpaвитeлcтвoтo ĸъм възxoдa нa ĸoмпaниятa? Щe paзшиpи ли oщe дeйнocттa cи Аlіbаbа нa чyждecтpaннитe пaзapи, вĸлючитeлнo в CAЩ?Kлapĸ paзĸaзвa иcтopиятa нa Аlіbаbа в ĸoнтeĸcтa нa изĸлючитeлнo знaчимитe иĸoнoмичecĸи и coциaлни пpoмeни в Kитaй и зa пpъв път xвъpля cвeтлинa въpxy тoзи нeoбичaeн ĸopпopaтивeн титaн....За Джак посещението в Сиатъл е преживяване, което го променя: \"Беше първото ми пътуване до Щатите, за пръв път в живота си се докоснах до клавиатура и до компютри, за пръв път в живота си се свързах с интернет и за пръв път взех решението да напусна работата си като преподавател и да започна своя компания\".Джак си спомня своята първа сесия онлайн: \"Моят приятел Стюарт... ми каза: \"Джак, това е интернет. Чрез него можеш да намериш всичко\". Аз го попитах: \"Наистина ли?\". Затова потърсих думата бира. Една проста дума. Не знам защо потърсих точно бира. Открих американска бира, немска бира, но не и китайска... Бях любопитен, затова потърсих \"Китай\" и на намерих нищо, никакви данни\".Заинтригуван, Джак моли Стюарт за помощ. \"Говорих с приятеля си: \"Защо да не направя нещо за Китай?\". Така направихме една малка и много грозна страница... за преводаческата агенция и я публикувахме\"Сайтът на Hope Translation представлява само текст, без изображения, плюс телефонен номер и цена за услугите. По-късно Джак си припомня пред журналиста Чарли Роуз: \"Беше толкова шокиращо, пуснахме го в девет и четирийсет сутринта, а в дванайсет и половина получих обаждане от моя приятел, който каза: \"Джак, имаш пет имейла\". Попитах го: \"Какво е имейл?\". Три от имейлите идваха от САЩ, един от Япония и един от Германия.Джак се заема да формулира идеята за нов бизнес – да помага на китайски дружества да намерят канали за износ онлайн – и представя идеята за партньорство с VBN.Стюарт, който развива любов към тай чи благодарение на Джак – и все още практикува в Атланта, – си спомня, че Джак е изключително фокусиран върху работата си. \"Отивахме в офиса, работехме, след това вземахме нещо за ядене, прибирахме се обратно вкъщи, понякога практикувахме още малко тай чи и така всеки ден. Без други странични занимания.\"Преговорите на Джак с VBN не са никак лесни. Стюарт иска предварителен депозит в размер на 200 000 долара, за да предостави на Джак ексклузивното право да създава уебстраници в Китай. Когато Джак обяснява, че е взел пари назаем, за да пътува до САЩ, и сега е без пукната стотинка, Стюарт подписва договора без депозита, но при условие че Джак му плати възможно най-скоро, като дори включва Бил Аху и съпругата му като поръчители. За да се прибере у дома в Ханджоу, според статия от местна та преса, на Джак се налага да вземе пари назаем от студент от Ханджоу, който учи в САЩ.От гледна точка на клиента в Тонлу Джак се връща в Китай с празни ръце, без сделка за финансиране на предложената магистрала. В куфара, който донася със себе си обаче, има компютър с процесор Intel 486: \"Това е най-добрият компютър в Китай за онова време\".След връщането си в Ханджоу Джак се заема с изграждането на концепцията си за онлайн жълти страници. Той дава името на бизнеса – China Pages. С второто си начинание се гмурва в морето на предприемачеството и така оставя дните на преподавателската професия зад гърба си.Първото свързване с интернет (102)Най-после през есента на 1995 г. Zhejiang Telecom започва да предоставя услуги за достъп до интернет в Ханджоу. До края на годината в цялата провинциия има само204 потребители. Джак обаче е един от тях и най-сетне има възможност да зареди уебсайт пред своя първи клиент, хотел \"Lakeview\", на компютъра с процесор 486, който пренася от Сиатъл в куфара си. \"Отне три часа и половина да свалим началната страница... бях толкова развълнуван.\"(...) Китай има дългогодишна традиция в контролирането на информация и особено по време на управлението на Комунистическата партия. Затова е изненадващо, че държавата изобщо се свързва с интернет. Фактът, че го прави, илюстрира често противоречивите желания на правителството на Китай да поддържа контрол, като същевременно предоставя по-добри икономически възможности.Без интернет визията на Джак за свързването на предприемачите с глобалните пазари никога не би се превърнала в реалност.На 14 септември 1987 г., докато Джак все още е студент, професор Циен Тиенбей изпраща първия имейл от Китай от Пекинския университет до университета в Карлсруе, който се намира на територията на бившата Западна Германия. Имейлът е на английски и немски език и гласи: \"От Великата стена можем да достигнем до всяка част на света\". Изпраща се със скорост 300 бита в секунда (bps), което е невъзможно бавна връзка според днешната типична широколентова скорост, измервана в десетки или стотици милиони бита в секунда. Докато Китай бъде свързан с интернет както трябва, минават цели седем години.(...) В същото време, в което се създава първата връзка с интернет, на Китай предстои огромно разширение на комуникационната инфраструктура, наречено още \"информатизация\" (xinxihua). Комунистическите управници на Китай наблюдават колапса на Съветския съюз през 1990 г. с притеснение, като отчасти смятат, че причината е огромната технологична пропаст, която дели САЩ и СССР.В началото на 1994 г. в Китай има само 27 милиона телефонни линии и 640 000 мобилни телефони при общо население 1.2 милиарда души. Първите потребители на мобилни телефони са държавни служители или предприемачите getihu, които могат да си позволят да платят по 2000 долара, за да си купят телефон, а останалите се справят, като използват пейджъри.Правителството на Китай взема решение да промени това и счита подобрението в областта на телекомуникациите като съществено подобрение в живота на своите граждани. Точно както крал Анри IV във Франция утвърждава своята легитимност, като предоставя по една кокошка на всяка маса за вечеря в неделя, така и чрез xinxihua Комунистическата партия в Китай започва да изгражда телефонни линии, след това мобилни телефони, след това широколентови връзки за стотици милиони граждани.(...)Първите технологични предприемачи в КитайСлед като се разпространява новината, че Китай най-сетне инвестира в своята телекомуникационна инфраструктура, в страната започват да се появяват и първите технологични предприемачи. Повечето от тях са получили образование в САЩ инженери, които основават нови предприятия, за да помогнат в изграждането на комуникационните мрежи в Китай. Един от най-важните измежду тях е Джеймс Дин (Дин Дзиен), магистър по информационни науки от Калифорнийския университет, Лос Анжелис.След потушаването на продемократичните протести на площад \"Тиенанмън\" през юни 1989 г. той и други получили образование в САЩ китайски студенти се отказват от надеждата за радикална политическа промяна в Китай и вместо това се фокусират върху вяра в силата на технологията, която да промени държавата. През 1993 г. Джеймс Дин и родения в Пекин Едуард Тиан (Тиан Сунин), който наскоро е защитил докторска степен в Техническия университет в Тексас, създават AsiaInfo.През 1995 г. те преместват централата на компанията в Пекин, за да работят по изграждането на мрежата за пренос данни за телекомуникационните компании в Китай, включително ChinaNet, мрежата за телефонен достъп до интернет на China Telecom. Едуард Тиан се превръща във водеща фигура на телекомуникационния пазар в Китай и двамата с Джеймс Дин стават високопрофилни инвеститори в технологичния сектор.През 1995 г. е създадена друга влиятелна китайска технологична компания – UTStarcom. Основана от предприемачи от Китай и Тайван в САЩ, компанията скоро започва дейност в град Ханджоу, Китай UTStarcom играе важна роля при стимулирането на растежа на телекомуникационния пазар в Китай чрез промотиране на евтина мобилна система, наречена Little Smart (xiaolingtong). Този успех помага за поставянето на Ханджоу като технологичен център върху картата на инвеститорите.(...)В края на 1995 г., с набирането на скорост от страна на китайските телекомуникационни компании и изграждането на инфраструктура за връзка с интернет, Джак и неговите клиенти най-накрая успяват да се свързват с интернет от Ханджоу, като използват услугата ChinaNet, която вече се предлага в Пекин, Шанхай и Гуанджоу. Скоро след това Джак пътува отново до САЩ с Ли Ци, новоназначения главен инженер на компанията, за да посети VBN в Сиатъл. След връщането си в Китай те прекратяват отношенията си с VBN, като създават собствени сървъри и нов сайт на China Pages.Това помага за съкращаване на разходите, но увеличаването на постъпленията се оказва трудно. През 1995 г. в Китай са продадени едва 1.5 милиона персонални компютри, повечето от които на компании или държавни органи. Приблизителната цена от 1800 долара за персонален компютър е истинско състояние за средния гражданин на Китай по това време. Разходите за инсталиране и свързването с фиксирана мрежа, без да е ясно какво точно представлява интернет, означават, че China Pages има сериозен проблем с намирането на достатъчно клиенти.Джак фокусира усилията си да популяризира интернет и някак успява да използва дори Бил Гейтс за тази цел. В края на 1995 г. книгата на Гейтс Пътят напред бързо се превръща в бестселър в САЩ, а скоро след това и в Китай. Въпреки че книгата почти не споменава световната мрежа, за да може да убеди потенциалните клиенти във важността на интернет, Джак започва да споделя един цитат от Бил Гейтс: \"Интернет ще промени всеки аспект от живота на хората\".Полезно маркетингово послание за China Pages, което всъщност Джак сам измисля, както и признава по-късно. \"През 1995 г. светът започна да разпознава името Бил Гейтс. Но ако бях казал: \"Джак Ма казва, че интернет ще промени всеки един аспект от живота на хората\", кой би повярвал на това?\". Той добавя обаче: \"Вярвах, че Бил Гейтс със сигурност ще го каже някой ден\". (Скоро след издаването на книгата Гейтс осъзнава колко е важен интернет, драстично повишава усилията на Microsoft в тази посока и публикува второ издание на книгата, в която поставя много по-силен акцент върху интернет.)...", "date": "2017.05.18", "title": "Откъс от \"Alibaba - империята, която Джак Ма изгради\""}
{"url": "http://www.dnevnik.bg/sport/2017/05/18/2973193_totnum_niama_da_predlaga_izlishno_visoki_zaplati_na/", "text": "Мениджърът на \"Тотнъм\" Маурисио Почетино заяви, че лондончани няма да се съревновават с големите клубове в предлагането на финансови условия за играчите, които искат да привлекат през лятото.\"Шпорите\" направиха един от най-силните сезони в историята си, но не успяха да се преборят с \"Челси\" за титлата. Отборът ще играе за втора година поред в Шампионската лига, но според Почетино това не е достатъчно, за да се привлекат определени играчи.\"Ако някои клуб им предлага два пъти по-добри условия, как можеш да ги убедиш? Когато става дума за най-добрите футболисти, въпросът е дали ще платиш или не\", каза Почетино.Според думите му \"Тотнъм\" има нужда от млади играчи като Деле Али, които биха предпочели \"шпорите\" пред друг клуб. \"Предприехме голям риск с Деле и сега той стана отличен футболист, един от най-добрите в Англия. Но кой пое риска? Ние\", посочи специалистът.Аржентинецът каза, че ще остане в клуба. \"Няма причина да напусна\", заяви той след серия твърдения в Англия, че е готов да си тръгне. Миналия май Почетино продължи договора си до 2021 г.", "date": "2017.05.18", "title": "\"Тотнъм\" няма да предлага излишно високи заплати на играчите, които иска през лятото"}
{"url": "http://www.dnevnik.bg/razvlechenie/2017/05/18/2972558_deset_dena_s_ulichni_cirkovi_spektakli_predlaga/", "text": "                        10 дена, изпълнени с улични спектакли на столичния булевард \"Витоша\" от 16 юни до 26 юни и две специални вечери в клуб \"Маймунарника\" в Борисовата градина ще предложи фестивалът за съвременно цирково изкуство \"Мини арт фест\", съобщават организаторите му.На галасъбитията в \"Маймунарника\" на 18 и 24 юни ще се изявят 17 трупи и самостоятелни артисти от България, останалата част на Европа и Южна Америка. Посетителите ще могат да се запишат на уъркшопове за жонглиране, баланс и каране на колело с една гума. На 24-и ще бъде връчена и наградата за най-добър спектакъл \"Златна мравка\" за най-добър цирков спектакъл. Тазгодишното жури включва цирковите звезди Алин и Стефан Плачкови, Теодор Борисов, Галина Риом-Ройбек, Луиза Душкова и Гео Калев.Един от акцентите в програмата е моноспектакълът на мексиканския артист Гилермо Леон. Той е възпитаник на Цирковото училище в Бордо и академията CODARTS в Ротердам, където завършва цирково изкуство със специалност жонглиране и клоун-импровизация.Шоуто му \"Запомни\" събира многото му таланти в представление, което разглежда теми като лудостта, самотата, страха и несигурността по абсурден и лековат начин.На фестивала също ще гостува аржентинската двойка Хосе и Дани, носители на сребърен медал от един от най-престижните фестивали за съвременен цирк, Цирк Де Деман в Париж, за 2017 г.Двамата работят заедно в сферата на въздушната акробатика от 2010 г. и са поставяли редица спектакли в Аржентина, Уругвай, както и в Европа. Тяхното шоу ще покаже уменията им на 8 метрова височина във въздуха.Един от българските артисти, които ще участват на \"Мини Арт Фест 2017\" ще е Герасим Дишлиев. Той е възпитаник на световноизвестният актьор и мим Марсел Марсо, като след завършването си започва работа като личен педагогически асистент на Марсо. Дишлиев е работил с редица известни актьори и артисти, включително Жерар Депардийо, Моника Белучи, Магали Ноел, Тиери Лермит и Оливие Гурме.Програмата на фестивала ", "date": "2017.05.18", "title": "Десет дена с улични циркови спектакли предлага фестивалът \"Мини Арт Фест\""}
{"url": "http://www.dnevnik.bg/citat_na_deniia/2017/05/18/2973202_citat_na_denia_na_niakoi_moje_da_ne_mu_haresva_valeri/", "text": "На някой може да не му харесва Валери Симеонов, но с Красимир Каракачанов и Волен Сидеров спечелиха 350 хил. гласа.Така финансовият министър Владислав Горанов обясни пред Нова телевизия защо правителството няма намерение да поиска оставката на съпредседателя на \"Обединени патриоти\" Валери Симеонов след разразилия се скандал с предложения от него зам.-министър на регионалното развитие Павел Тенев.  беше разпространена от депутата на БСП Александър Симов, което доведе до оставката му.В опит да го защити Симеонов заяви, че \"\".\"На база на кое да го оттеглим - че е хитлерист или член на нацистка партия? Глупости. Не вярвам да паднете до нивото на Симов\", каза още Симеонов.Горанов отказа да коментира назначението на своя заместник Красимир Първанов, който също е от квотата на \"Обединени патриоти\".  беше уволнен по време на първия кабинет на Бойко Борисов за превишаване на правомощия и подписване на ангажименти по строителството на АЕЦ \"Белене\".\"В коалиционното споразумение е предвидено във всяко министерство \"Обединени патриоти\" да имат представител. Не очаквайте от мен да коментирам техните предложения. Ние проверяваме дали предложените от тях хора имат явни престъпления, регистрации или укорими постъпки и след това ги избираме. Те предлагат, а ние одобряваме\", добави Горанов.", "date": "2017.05.18", "title": "Цитат на деня: На някой може да не му харесва Валери Симеонов, но с Каракачанов и Сидеров спечелиха 350 хил. гласа"}
{"url": "http://www.dnevnik.bg/video/2017/05/18/2973188_video_tova_li_e_nai-dulgata_kotka_v_sveta/", "text": "Омар, котка от американската порода Мейн куун, може би е най-дългата в света. От Книгата на рекордите \"Гинес\" са се свързали със собственичката ѝ в Австралия, след като видели в \"Инстаграм\" снимка на Стефи Хърст с домашния ѝ любимец.С дължина от 120 см и тегло от 14 кг Омар може би ще победи сегашния рекордьор Лудо от Великобритания, който е дълъг 118.3 см.\"Очаквахме котаракът да достигне около 9 кг, но той премина това ниво, преди да навърши 1 година. Тогава осъзнахме, че тепърва ще расте\", споделя Хърст.Омар се храни с изкуствена котешка храна и месо от кенгуру. Физическата му активност се ограничава предимно в дома и тичане насам-натам с кучетата Рафики и Пени.\"След като всички му се нарадват, той с удоволствие ще се върне към ролята си на това да бъде просто домашна котка\", допълва Хърст.От \"Гинес\" тепърва трябва да потвърдят дали Омар е новият рекордьор.", "date": "2017.05.18", "title": "Видео: Това ли е най-дългата котка в света"}
{"url": "http://www.dnevnik.bg/bulgaria/2017/05/18/2973220_minimalnata_zaplata_niama_da_bude_namalena_uveri/", "text": "Финансовият министър Владислав Горанов обяви пред \"Нова телевизия\": \"Няма ситуация да бъде намалена минималната работна заплата.\" Думите му идват само ден следпостановлението на Министерския съвет, с което формално бе фиксирана минимална работна заплата от 460 лв., считано от 1 януари 2017 г.Горанов увери, че решението ще бъде обжалвано, като пред съда ще бъдат представени всички необходими документи, за да не се стига до намаляване на минималните заплати. Според него ВАС ще се съобрази с аргументите на правителството.По думите му предходният кабинет на Бойко Борисов е допуснал пропуск, за да се получи тази ситуация, като посочи конкретно за виновни администрацията на социалното министерство.\"Те са допуснали процедурна неточност, като не са съгласували решението с тристранния съвет\", добави Горанов и уточни, че минималната работна заплата е \"единственият инструмент на правителството да притиска пазара на труда\".Според финансовия министър възнагражденията в страната могат да тръгнат нагоре, ако нископлатеният труд продължи своя път на изток. Като пример даде шивашката индустрия.\"Първоначално е имало най-много шивачки във Великобритания. Постепенно тази дейност е започнала да се изнася на изток. Не е ли време нископлатеният труд да продължи да се мести на изток и от България\", каза още Горанов.Той разкри, че около 20% от получаващите инвалидни пенсии използват неистинска или неотговаряща на истината експертиза. По думите му обаче резервите в този сектор не могат да покрият вдигането на всички останали пенсии.\"Несправедливостта да лъжеш системата трябва да бъде спряна\", заяви финансовият министър.", "date": "2017.05.18", "title": "Минималната заплата няма да бъде намалена, увери Владислав Горанов"}
{"url": "http://www.dnevnik.bg/sport/2017/05/18/2973207_bivshiiat_shampion_v_motogp_niki_heidun_e_v_tejko/", "text": "Бившият световен шампион в MotoGP Ники Хейдън е в тежко състояние след инцидент по време на тренировка. Той е бил блъснат от автомобил, докато е карал колело в сряда следобед.Американският пилот е приет в болница в италианския град Чезена. Според информация на испанския \"Ас\" има опасност за живота му.Този сезон Хейдън се състезава в \"Ред бул Хонда\" в Световния супербайк шампионат. Миналата неделя той участва в последния старт в надпреварата на италианска земя.Американецът е шампион в MotoGP от 2006 г., когато прекъсна серията от пет поредни титли на Валентино Роси.Това е поредният инцидент, при който известен спортист е блъснат на пътя по време на тренировка с колело. Наскоро такъв .Зачестилите случаи  - не само за професионалните състезатели, но и за колоездачите любители.", "date": "2017.05.18", "title": "Бившият шампион в MotoGP Ники Хейдън е в тежко състояние, след като е бил блъснат от кола"}
{"url": "http://www.dnevnik.bg/na_put/2017/05/18/2972475_rim_iska_da_zabrani_na_turistite_da_spirat_pred/", "text": "Кметът на Рим предлага да се въведе специален режим на движение покрай прочутия фонтан \"Ди Треви\", така че край него да не се струпват тълпи от хора и повече туристи да могат да му се насладят. Това съобщават италиански медии, цитирани от \"Нюзуик\".Всеки ден тълпи туристи се струпват пред 225-годишния бароков фонтан, сгушен в страничните улички на Рим, а мнозина се заседяват там твърде дълго като люпят семки, ядат сладолед, провокират блъсканица и пречат на други да го разгледат.Кметът Вирджиния Раджи пояснява, че служителите на градската полиция патрулират 24 ч. в денонощието и седем дни в седмицата, а колкото повече от тях се застояват около паметниците, толкова повече ще липсват по улиците. Полицейските служители са общо 5000 на средна възраст между 55 и 60 г., а кметството няма нито възможност, нито правомощия да ги увеличи.", "date": "2017.05.18", "title": "Рим иска да забрани на туристите да спират пред фонтана \"Ди Треви\""}
{"url": "http://www.dnevnik.bg/politika/2017/05/18/2973263_nacionalnata_mreja_za_decata_ochakva_karakachanov_da/", "text": "Главен секретар на тази комисия, който е отговорен за практическата работа, от 1994 година, е Константин Томанов. А законът, по който се работи с деца в конфликт със закона, е от 1958 година. В края на март пред в. \"Труд\" Томанов заяви: \"Африкански закон не помага на българските деца. Правозащитници критикуват нашия, но това, което те предлагат, е смехотворно – да не се предприемат никакви възпитателни мерки към децата, които не извършват криминални деяния, но не ходят на училище, просят и скитат. Обратното било нарушаване на правата им, така били наказвани за деяния, които при възрастните не се наказват\". Той отрича необходимостта от смяна на нормативната уредба и критикува предложения от предходния екип на Министерството на правосъдието нов закон. Какъв знак е назначението на Каракачанов?Ние, неправителствените организации за деца, не можем да влияем върху политическите назначения в страната. Надяваме се, че господин Каракачанов ще разбере огромните дефицити в областта на детското правосъдие и ще работи в сътрудничество с Министерството на правосъдието, социалната, образователната и здравната система, за да проведе необходимите реформи за едно по-справедливо правосъдие за децата ни.,създаден през 1958 година, за прояви, за които възрастните не биха били преследвани, като бягство от вкъщи, употреба на алкохол, просия и пр.В комисиите за борба е необходимо да има промяна и рано или късно това ще стане факт, защотоГосподин Томанов е част от статуквото на системата и определено е необходимо да има смяна на лидерството, но това все още няма да е достатъчно! От Национална мрежа за децата неведнъж сме казвали, че решаващото в случая е предприемането на целенасочени мерки за развитие на капацитета и специализация на системата за закрила за работа с деца във висок риск и специализация на професионалистите от правораздавателната система.Оти атестация за всички групи държавни служители от системата на правосъдието на детето: полицаи и служители на МВР, съдии, прокурори, следователи, адвокати; пробационни служители; служители в пенитенциарните заведения; социални работници, учители, психолози.И ние си задаваме въпроса дали реформата в детското правосъдие ще бъде реализирана и доведена до край. Въпрос на политическа воля е, на политическо разбиране, че това е област, която дискриминира децата ни само защото са деца.Усилията за реформа в областта на детското правосъдие, включваща промяна на нормативни актове, институции, органи и практики за работа с деца в конфликт със закона, продължават вече над десетилетие. Законодателната рамка все още не отговаря на международните стандарти и не гарантира пълното зачитане на правата на децата. Липсата на реформа в тази сфера търпи критики и от Комитета по правата на детето към ООН, Комисаря по човешките права към Съвета на Европа и други международни организации. Национална мрежа на децатаи да го внесат за спешно обсъждане в МС заедно с предложенията за промени в Наказателния и Наказателно-процесуалния кодекс, които целят отмяна на морално остарелия Закон за борба срещу противообществените прояви на малолетните и непълнолетните (ЗБППМН), закриване на институциите, предвидени в него, и изграждане на връзка със системата за закрила.", "date": "2017.05.18", "title": "Националната мрежа за децата очаква Каракачанов да работи за справедливо детско правосъдие"}
{"url": "http://www.dnevnik.bg/sport/2017/05/18/2973272_zrelishtniiat_obrat_na_slaviia_sreshtu_montana_shte/", "text": "Победата на \"Славия\" с 4:3 срещу \"Монтана\" във втория етап на Първа лига ще бъде разследвана от прокуратурата, съобщава \"Меридиан мач\". Срещата е попаднала в графата \"съмнителни\", което е било съобщено на БФС от УЕФА с доклад от 33 страници.Президентът на \"Славия\" Венцислав Стефанов потвърди информацията пред \"Дневник\". Той заяви, че дори се радва, че това се случва.\"Ако има виновни, нека бъдат наказани\", посочи той и изтъкна, че няма никакви съмнения около отбора си и отделни футболисти.Срещата се игра в Ловеч на 15 април, а белите направиха обрат от 1:3 до 4:3 след 62-ата минута. \"Вижте, аз съм от повече от 20 години във футбола и знам кога може да има съмнения. И трите гола, които \"Славия\" вкара (за обрата), няма как да бъдат манипулирани. Два бяха след изпълнение на отлични фаулове, а третият дойде след рядко красив гол с глава след центриране\", каза Стефанов.УЕФА се позовава на данните от Системата за откриване на измами при залагания, която следи активността в над 550 букмейкъра. Според информацията са отчетени големи залози за загуба на \"Монтана\" още преди срещата. Отделно се забелязват големи залози за победа на белите при 3:3.Според Стефанов е логично да се търси загубилият отбор, а не спечелилият.Това е вторият голям обрат, който \"Славия\" направи през сезона. През есента .Следващата седмица ще бъдат разпитани футболисти, участвали в срещата, допълва изданието. Дисциплинарният правилник на БФС предвижда изваждане на отбора от групата при доказване на вината.Преди две години . Санкцията е след постъпили уведомления от УЕФА, в които са изразени \"съмнения за предварително уговорени резултати от футболни срещи\".", "date": "2017.05.18", "title": "Зрелищният обрат на \"Славия\" срещу \"Монтана\" ще бъде разследван заради съмнения"}
{"url": "http://www.dnevnik.bg/sviat/2017/05/18/2973294_sasht_poricaha_turskite_vlasti_zaradi_boia_pred/", "text": "САЩ порицаха турските власти заради уличния бой пред резиденцията на посланика във Вашингтон, пише агенция \"Ройтерс\".Турция хвърли вината за насилието върху демонстранти, свързани с терористичната групировка Кюрска работническа партия (ПКК). Според очевидци той е бил  на президента Реджеп Ердоган и негови привърженици. Полицията във Вашингтон нарече случилото се \"брутално нападение\" върху мирни протестиращи.\"Изразяваме пред турското правителство тревогата си с възможно най-силни думи\", гласи изявление на Държавния департамент.Местно поделение на телевизионната мрежа NBC твърди, че Ердоган е бил в резиденцията по време на инцидента.Полицията съобщава за случилото се само като за сблъсък между две групи, без да дава подробности и с обяснение, че единият от двамата арестувани е обвинен в нападение срещу полицай, а 11 души са ранени.На пресконференция на силите на реда бе обявено, че те знаят идентичността на по-голямата част от нападателите и разследват заедно със службата за охрана на президента и Държавния департамент.Един от арестуваните, на име Джалал Хайрабади, заяви пред \"Ройтерс\", че е бил на протеста, за да изрази подкрепата си за кюрдските  (YPG) в Сирия. Той каза още, че трима или четирима души от охраната на Ердоган са го били, че е видял полицай да пада на земята, но не помни да го е удрял.Документите от ареста на другия задържан свидетелстват, че мирни протестиращи са били нападнати от втора група демонстранти, сред които мъже в черни костюми.Побоят стана в деня на срещата между н и американския президент . САЩ решиха преди дни да помагат с оръжие на , защото ефективно се сражават срещу \"Ислямска държава\".", "date": "2017.05.18", "title": "САЩ порицаха турските власти заради боя пред резиденцията във Вашингтон"}
{"url": "http://www.dnevnik.bg/bulgaria/2017/05/18/2973322_danail_kirilov_obvini_manolova_za_golemite/", "text": "Председателят на правната комисия в парламента Данаил Кирилов обяви пред Би Ти Ви, че омбудсманът Мая Манолова е позволила частните съдебни изпълнители (ЧСИ) да имат толкова големи правомощия. По думите му тя е участвала в екипа, който през 2006 г. написал нов Граждански процесуален кодекс (ГПК), в който се появило т.нар. заповедно производство.\"Редно е да има доблестта да каже, че е сгрешила навремето. До 2006 г. имаше свръхзащита на длъжника, но от тази крайност отидохме в другата крайност\", добави Кирилов.Преди две седмици Манолова внесе в Народното събрание предложения на БСП и \"Воля\" за промени в законите, касаещи частните съдебни изпълнители. Двата проекта се припокриват в голяма част от текстовете си, като основен акцент е да се направи опит за решение на дългогодишния проблем със запорите по банкови сметки.От Камарата на частните съдебни изпълнители отвърнаха на действията ѝ с декларация, в която заявяват, че \" за които те не само че нямат никаква вина, но точно обратното – от години работят за тяхното нормативно отстраняване\".Според Кирилов, който е представител на ГЕРБ, Манолова \"манипулира и изнудва с обществено-политически натиск\". Въпреки това управляващата партия имала намерение да подкрепи предложенията на омбудсмана. Председателят на парламентарната правна комисия каза още, че предложенията, които ще направят, е да бъде гарантирано уведомяването на длъжника за задълженията му, преди да се стигне до отнемане на имущество.", "date": "2017.05.18", "title": "Данаил Кирилов обвини Манолова за големите правомощия на частните съдебни изпълнители"}
{"url": "http://www.dnevnik.bg/sport/2017/05/18/2973303_klivland_i_lebron_djeims_produljavat_nakazatelnata_si/", "text": "Шампионът \"Кливланд кавалиърс\" спечели убедителна победа със 117:104 при гостуването на \"Бостън селтикс\" в първия мач от финала на Източната конференция. \"Кавалерите\" записаха девети последователен успех и продължават без загуба от началото на плейофите в Националната баскетболна асоциация (НБА).Леброн Джеймс направи поредното си впечатляващо представяне в директните елиминации, Кевин Лав изигра най-резултатния плейофен мач в кариерата си, а тимът на Тайрон Лу тотално надигра \"Бостън\" и можеше да постигне дори по-категорична победа.Джеймс завърши с 38 точки, девет борби, седем асистенции и две откраднати топки. Той вкара само една от шестте си стрелби от тройката, но беше точен при 13 от 18-те си опита за две точки и сбърка само два пъти при деветте си заставания на наказателната линия.Лидерът на \"кавалерите\" се оказа абсолютно неопазим за всеки от защитниците, които \"Бостън\" постави срещу него. Нито Джей Краудър, нито Маркъс Смарт намериха начин да спрат Джеймс, който има 34.8 точки, 9 борби, 7.1 асистенции, 2.6 тройки, 2.1 откраднати топки и 1.3 чадъра средно на мач от началото на плейофите.\"В такава ситуация следващата ти опция е да започнеш да го дублираш. Дублирането е наистина много плашещо срещу тези момчета, защото имат изключителни стрелци, но може би е необходимо\", заяви треньорът на \"Бостън\" Брад Стивънс след двубоя.Лав също имаше решаваща роля за победата. Неговата стрелба от далечно разстояние вървеше, за разлика от тази на Джеймс, Кайри Ървинг и Кайл Корвър, които успяха само при два от общо 15 опит. Лав отбеляза шест тройки от девет опита и завърши с рекордните в плейофната си кариера 32 точки. Към точковия си актив крилото добави и 12 борби.Тристан Томпсън също беше на изключително ниво и доминираше под двата коша. Центърът на \"Кливланд\" отбеляза всичките си седем стрелби от игра, вкара шест от десетте си наказателните изстрела и завърши с 20 точки и девет борби, шест от които в нападение.Ървинг имаше скромна вечер и приключи с 11 точки. Той отбеляза първия кош в мача след 48 секунди игра, а след това \"Кливланд\" не изпусна водачеството в резултата в нито един момент от двубоя. Шампионите спечелиха първата част с 30:19, на почивката имаха аванс от 22 точки при 61:39, а най-голямата разлика беше 28 точки в третата четвърт.\"Днес имаше две големи момчета, които зададоха тона за победата ни - Кев и Дабъл Ти. Те бяха феноменални тази вечер. Видях Кев сутринта и бях сигурен какъв мач ще направи\", заяви Леброн Джеймс на пресконференцията.В състава на \"Бостън\" Ейвъри Брадли и Джей Краудър бяха най-резултатни с по 21 точки, а звездата на отбора Айзея Томас пропусна 12 от 19-те си стрелби от игра и завърши само със 17 точки.\"Те бяха по-добрият отбор тази вечер и удариха първи. Те бяха много по-агресивни от нас. Не трябва да позволяваме това да се случи отново\", каза Томас след срещата.Вторият мач от серията отново е в Бостън - на 20 май. Домакините ще опитат да запишат втора победа в шестия си двубой с шампионите през този сезон и да предотвратят изоставане от 0:2 преди двете си гостувания в Кливланд.", "date": "2017.05.18", "title": "\"Кливланд\" и Леброн Джеймс продължават наказателната си акция в Източната конференция"}
{"url": "http://www.dnevnik.bg/v_pamet/2017/05/18/2973339_pochina_kris_kornel_ot_saundgardun_i_audiosleiv/", "text": "Вокалистът на \"Саундгардън\" (Soundgarden) и \"Аудиослейв\" (Audioslave) Крис Корнел почина на 52 години, съобщи британският таблод \"Мирър\".Агентът му нарече смъртта на Корнел \"внезапна и неочаквана\" и заяви, че семейството му е в шок. Все още не са известни причините.Корнел почина часове след последния си концерт, който бе снощи в Детройт. Част от него можете да видите във видеото.Корнел бе една от водещите фигури на гръндж сцената през деветдесетте. Освен в Soundgarden и Audioslave, той бе основател и фронтмен на Temple of the Dog. Негово дело бе и саундтракът на \"Казино Роял\" .Soundgarden бе основана през 1984 г. от Корнел и се разпадна през 1997 г., само за да се събере отново през 2010 г. С 22 млн. продадени албум, тя бе част от четирите банди от Сиатъл, станали синоним на грънджа - заедно с Alice in Chains, Nirvana и Pearl Jam.Освен че работеше по многобройни солови проекти, през 2001 г. Корнел основа и супергрупата Audioslave, заедно с бившите членове на Rage Against The Machine Том Морело, Тим Комърфорд и Брад Уилк.Наскоро Корнел издаде нова песен, част от саундтрака на филма The Promise, който е посветен на арменския геноцид. Темата му е близка, тъй като съпругата му е гъркиня и семейството ѝ също е пострадало по време на Първата световна война.\"Това е буквално ДНК, което води от децата ми към бабите и дядовците на съпругата му. Те и двамата са били бежанци\", каза той в интервю за \"Билборд\".Корнел работеше и по нов албум със Soundgarden и твърдеше, че той е наполовина готов. \"Нямаме краен срок\", заяви той в същото интервю.Миналата година Корнел направи  в Пловдив по покана на радио \"Тангра мега рок\".", "date": "2017.05.18", "title": "Почина Крис Корнел от \"Саундгардън\" и \"Аудиослейв\""}
{"url": "http://www.dnevnik.bg/bulgaria/2017/05/18/2973358_valeri_simeonov_obiavi_che_shte_sudi_v_sega_zaradi/", "text": "Вицепремиерът и съпредседател на \"Обединени патриоти\" Валери Симеонов обяви, че ще съди в. \"Сега\" за публикуване на невярна информация. Причината е заглавието на вчерашната статия \"В. Симеонов: Кой знае какви майтапчийски снимки от \"Бухенвалд\" имам?!\". Това се разбра на извънреден брифинг, който вицепремиерът даде в Областната администрация в Бургас, предаде агенция \"Фокус\". Същевременно от изданието заявиха, че стоят зад статията и отхвърлиха твърденията за невярна информация.Статията е по повод снимката на  (предложен от партията на Симеонов НФСБ), който  в музея \"Гревен\" в Париж. \"Сега\" цитира Валери Симеонов, който първо заявил, потърсен за коментар, че не е виждал снимката и това е несериозно. После обаче позвънил в редакцията и казал: ... Дали някой не може сега да каже: Подавай оставка и се прибирай на село.\"Без да отрича, че е казал цитираните в публикацията думи, днес Симеонов обвини изданието, че е манипулирало интервюто в заглавие и че води негативна пропаганда срещу него. \"Този вестник ще бъде съден. Никога, по никакъв начин не съм произнасял думите, изнесени в заглавие, че съм правил шегаджийски снимки в \"Бухенвалд\", заяви вицепремиерът.\"Става въпрос за атака срещу правителството. Това се използва за политически цели\", добави той. Валери Симеонов изрази съжаление, че давал интервю на всеки, който поиска. Попитан дали би подал оставка, ако опозицията в лицето на БСП я поиска, той каза, че би я подал \"ако моите партньори и коалиционният ни партньор я поискат\". Симеонов добави, че в момента страната имала нужда от добро правителство.Същевременно от в. \"Сега\" заявиха, че стоят зад написаното в статията.\"Вестник \"Сега\" категорично отхвърля твърденията на Валери Симеонов, че е публикувал невярна информация. Репортерът на \"Сега\" си е свършил работата съвестно и професионално. На 16 май 2017 г. той е провел два разговора със Симеонов. В първия Симеонов иронично-пламенно защитава зам.-министъра Павел Тенев и неговата снимка с нацистки поздрав. Във втория, проведен по негова инициатива, Симеонов разказва историята от студентското си пътуване до \"Бухенвалд\", посочват от изданието.\"Това не е първият, а едва ли ще е и последният случай, в който Валери Симеонов си позволява неуместни шеги на етническа, религиозна и друга основа. До този момент той не се разграничил, нито е разкритикувал предложения от него заместник министър за снимката с нацистки поздрав. Напротив - продължава да го защитава и да неглижира случилото се\", пише в .", "date": "2017.05.18", "title": "Валери Симеонов обяви, че ще съди в. \"Сега\" заради заглавие (обновена)"}
{"url": "http://www.dnevnik.bg/pr_sfera/2017/05/18/2973342_sap_registrira_rust_vuv_vsichki_napravleniia_na/", "text": "На специална среща с медиите днес, Румяна Тренчева, изпълнителен директор на SAP България, представи постигнатите резултати и фокусните направления в бизнеса на компанията на местния пазар.В началото на годината SAP откри своя нов офис в сградата на Walltopia в София Тех Парк и увеличи броя на служителите си до над 700, което показва ръста на компанията във всички направления на организацията и бизнеса в България. В основата на стратегията на компанията е платформеният бизнес с ключовите направления SAP HANA и SAP S/4HANA, системи за анализ на данните и управление на бизнеса, на място или в облака. SAP платформата е с вградени бизнес услуги, гарантиращи компаниите да са подготвени за съществуващите и предстоящите регулации IFRS9, IFRS15, GDPR, които задължават бизнесите и компаниите да преосмислят начина си на работа.Глобалните резултати за първото тримесечие на 2017 г. са много над пазарните очаквания – с 49% са нарастнали пазарните продажби на облачни услуги, а 13% е цялостният ръст от софтуер и софтуерни услуги. Компанията е увеличила новите си клиенти в България и чужбина и глобално те вече са 350,000 – с 50,000 повече в рамките на една година, в голяма степен благодарение на новите облачни абонаменти. Разнородността на бизнеса също става все по-голяма и SAP има 400 нови S/4HANA клиента глобално. Локалните тенденции на търсене са аналогични.\"Всички ERP проекти са S/4HANA инсталации – това е и глобална и локална тенденция. Всички наши проекти в България ­­от началото на годината са такива. По отношение на облачните услуги, с радост мога да заявя, че българският пазар търси SAP Cloud Рlatform. И това е резултат от факта, че глобалните иновации стават много бързо налични и достъпни на локалния пазар. Заедно с нашите клиенти активно разработваме продукти върху платформата и вече имаме готови проекти и референции. Това е изключително положителен знак за готовността на клиентите и партньорите – цялата ни екосистема, и пазара у нас.\", сподели г-жа Тренчева.Румяна Тренчева потвърди стратегията на SAP да търси и приобщава предприемачи и нови бизнес идеи за разработка върху платформата си. Освен глобалната програма  на локално ниво тази година SAP стартира инициативата, която свързва предприемачи и установени бизнеси за ко-иновиране и разработки върху SAP Cloud Platform.На събитието Десислава Михайлова, управляващ директор на Sqilline, представи уникалното аналитично решение в сферата на е-здравеопазването и анализа на големи масиви от данни – Danny – базирано на SAP Healthcare Platform, разработено като съвместна инвестиция на Sqilline, SAP и УСБАЛО­­­­ (Университетска специализирана болница за активно лечение по онкология, гр. София). Решението ползва бизнес услуги в SAP платформата за събиране, обобщаване, съхраняване, анализ и използване на данни. При разработката Sqilline участват своето ноу-хау и експертиза, SAP – с платформени специалисти и технология, а УСБАЛО – с необходимите данни. Това е пионерски проект за Европа и е истински успех за българската компания, който вече предизвика сериозен интерес за продуктизация в чужбина преди 2 седмици (на ConhIT) и има заявен интерес от немски болници за внедряването му.На срещата беше показана и SAP Cloud – интерактивна инсталация, помещавана в Sofia Event Center, която сравнява различни индекси от публични и обществени данни и сравнява тяхната промяна в корелация. за видео на проекта.Като пазарен лидер в сектора за бизнес софтуер, SAP (NYSE: SAP) помага на компании от всички размери и индустрии да оперират по-успешно. От административния офис до заседателната зала, от склада до магазина, от настолния компютър до мобилното устройство - SAP вдъхновява хора и организации да работят заедно по-ефикасно и да използват бизнес процесите по-ефективно, вървейки една крачка пред конкуренцията. SAP приложенията и услугите дават възможност на повече от 350,000 клиента да оперират доходно, да се адаптират правилно, и да растат постоянно. За повече информация посетете .", "date": "2017.05.18", "title": "SAP регистрира ръст във всички направления на бизнеса си в България"}
{"url": "http://www.dnevnik.bg/analizi/2017/05/18/2973305_patriotichnoto_shou_triabva_da_produlji/", "text": "Водещи български медии вчера оповестиха, че ЕНП е поискала оставката на вицепремиера Валери Симеонов. Причината – опитът му да неглижира скандалната фотосесия на заместник-министъра на регионалното развитие Павел Тенев. Като в нелеп виц обаче се оказа, че \"ушите на премиера Бойко Борисов били издърпани\" (цитирам една от публикациите) не от Европейската народна партия, а от Единната народна партия на Мария Капон. Бърза проверка в Google показва, че за немалко наши сънародници думата \"шоа\" е просто множественото число на \"шоу\". Всъщност шоа (shoah) е еврейският термин, обозначаващ \"голямата катастрофа\", трагедията на Холокоста (последното понятие е от гръцкото ὁλόκαυστον – ὁλόν \"напълно\" и καυστον \"изгаряне\", т.е. \"пълно унищожение\"). Но да оставим лингвистиката настрана.За всеки човек, който носи глава на раменете си, е ясно, че опитът за изтребление на цял народ е изключително болезнена и деликатна тема. Да говориш внимателно за това събитие, за геноцид, не е въпрос на bon ton, политическа коректност или дори елементарна толерантност. А на човещина.ако по някакъв повод трябва да говорят за тази травма. Дори Марин льо Пен полага много усилия публично да се дистанцира от своя баща, който беше изключен от Националния фронт заради изказването, че \"Холокостът е просто детайл от историята\". За нашите патриоти това очевидно не е така. Всеки, който познава \"идеите\" и \"трудовете\" на политици като Волен Сидеров, знае, че теми като тази за световната конспирация на \"жидо-масонството\" срещу християнския свят е техен специалитет. Например на международна конференция в Москва през 2002 г. още младият националист Сидеров изнася подробен доклад на тема \"Глобализацията – последен етап от опита за колонизацията на Православния Изток\". В него между другото разкрива и козните на еврейските банкери, стоящи начело на Венеция, които помогнали на турците да завладеят Балканите. Конкретно за скандала, породен от Тенев, трябва да се кажат няколко неща.така, - опита се да замаже гафа на заместник-министъра, цитирайки собствените си \"щури\" спомени от концентрационния лагер Бухенвалд. Рухна една от опорките, които се повтарят още преди да се роди кабинетът \"Борисов 3\" – че \"нямало страшно\", защото нашите патриоти не били като \"онези в Европа\", те били \"много по-кротки\" и т.н.- не отрече скандала, но се опита да прехвърли топката в полето на БСП, припомняйки за \"закачката\" на Крум Зарков непосредствено преди предсрочните избори. Нечовешко е по време на командировки или по друг повод да се правят такива шеги, г-н премиер. Сидеров, беше опитомен, но Симеонов е неконтролируем. За пореден път ще попитам как ще изглежда България – страна, председател на Съвета на ЕС, с вицепремиер, който през ден сътворява подобни скандали. Приказките за стабилност и т.н. са несъстоятелни при това положение. Симеонов е министър без портфейл, в крайна сметка той може да подкрепя кабинета и от скамейката в парламента. ,– журналистът и висш функционер от БСП Александър Симов. Само преди два месеца в защита на откровенията на лидера си Корнелия Нинова за демокрацията той заяви, че смята да \"отиде да се изпикае върху мемориала на шибаните жертви на комунизма\". Всеки народ заслужава своите клоуни. Шоуто на патриотите трябва да продължи. Дали пиянското увлечение по свободата може скоро да роди прозрение за нейната същност? Съмнявам се. ", "date": "2017.05.18", "title": "Патриотичното шоу трябва да продължи"}
{"url": "http://www.dnevnik.bg/sport/2017/05/18/2973222_ostava_nai-trudnoto_po_putia_kum_titlata_predupredi/", "text": "Треньорът на \"Реал\" (Мадрид) Зинедин Зидан заяви, че по пътя към титлата остава най-трудното. Белите направиха огромна стъпка в правилната посока, като .С успеха си мадридчани излязоха с три точки пред \"Барселона\" преди последните мачове за сезона. В 34-ия кръг \"Реал\" се нуждае от точка при гостуването си на \"Малага\", за да стане шампион. Каталунците посрещат \"Ейбар\".\"Остава ни най-трудното. Този мач беше важен, а сега знаем цената на последната среща. Трябва да се възстановим добре, защото вложихме много усилия физически\", каза Зидан.Той посочи, че целта е играчите да направят всичко, за да спечелят, без да мислят за резултата. И изрази задоволството си от това, че отборът се наслаждава на играта си.\"Все още остава един мач и лигата не е решена. Важно беше в този мач да вземем точките. Последният двубой ще е труден като днешния или повече\", добави французинът.Зидан не пожела да отговори на въпроса за евентуалното спечелване на титлата и Шампионската лига. \"Приемам въпроса, но знаете какво ще отговоря. Сега важен е мачът в неделя.\"Той допълни, че е много, много доволен, но и уморен. \"Не играя, но усещам напрежението като всички останали\", заяви треньорът на \"Реал\".", "date": "2017.05.18", "title": "Остава най-трудното по пътя към титлата, предупреди Зидан"}
{"url": "http://www.dnevnik.bg/sviat/2017/05/18/2973411_informatorkata_na_uikiliiks_chelsi_maning_izleze_ot/", "text": "Информаторката на \"Уикилийкс\" (Wikileaks) Челси Манинг бе освободена от затвора вчера, седем години след ареста ѝ за разпространение на класифицирана информация.29-годишната Манинг е била освободена от военния затвор в Канзас в 02:00 часа сутринта, съобщиха от армията. Тя публикува в социалните мрежи снимка на краката си с надпис \"Първи стъпки на свобода!\".Манинг бе осъдена на  през 2013 г., задето е предала над 700 000 документа, видеа, дипломатически писма и друга информация на \"Уикилийкс\", докато е била анализатор в Ирак.Бившият президент Барак Обама обаче  от присъдата ѝ в края на мандата си.Това разгневи експерти по национална сигурност, които твърдят, че тя е застрашила живота на американци. Ходът на Обама обаче бе приветстван от активисти за свободното слово, критици на американската военна политика и защитници на транссексуалните.Манинг бе мъж и носеше името Брадли, преди през 2013 г. да обяви, чеОснователят на \"Уикилийкс\" Джулиан Асанж, който живее в посолството на Еквадор във Великобритания, е обещал да приеме да бъде екстрадиран, ако Манинг бъде освободена. За правителството на Доналд Тръмп През 2014 г. тя заяви, че е дала на \"Уикилийкс\" документите, за да разкрие истините за войната в Ирак и \"от любов към страната си\".", "date": "2017.05.18", "title": "Информаторката на \"Уикилийкс\" Челси Манинг излезе от затвора"}
{"url": "http://www.dnevnik.bg/bulgaria/2017/05/18/2973365_cacheva_e_osvobodila_shefa_na_agenciiata_po_vpisvaniia/", "text": "Министърът на правосъдието Цецка Цачева е освободила директора на Агенцията по вписванията Елена Маркова, потвърдиха за \"Дневник\" от Министерството на правосъдието.Оттам не дадоха повече подробности за причините.\"Правен свят\" пише, че освобождаването на Маркова е било съгласувано с премиера Бойко Борисов.", "date": "2017.05.18", "title": "Цачева е освободила шефа на Агенцията по вписвания Елена Маркова"}
{"url": "http://www.dnevnik.bg/sport/2017/05/18/2972965_noviiat_turnir_na_atp_-_inovacii_s_privkus_na_mladejki/", "text": "Промените и иновациите са съществена част от естественото развитие на всеки спорт, а инвестициите в младите са сигурен план за бъдещи успехи. С тази мисъл асоциацията на професионалните тенисисти (ATP) създаде първия по рода си турнир Next Generation Finals, който ще събере най-добрите играчи до 21 години през изминалия сезон.Първото издание на финалите на Next Gen ще се проведе от 7 до 11 ноември в Милано. Участие ще вземат осем тенисисти - седемте най-предно класирани в ранглистата и един с \"уайлд кард\". Наградният фонд е 1.275 млн. долара. Освен че ще събере изгряващите звезди на мъжкия тенис на едно място, турнирът ще даде възможност на АТП да тества много от обсъжданите през последните години иновации. Мачовете ще се отличават с бързо темпо на игра, свободно движение на публиката и множество промени в правилата.\"Радваме се, че с това събитие ще донесем нещо ново. Спортният и развлекателен характер се променя бързо, както и начините, по които феновете консумират нашия спорт. Това събитие не е само за следващото поколение играчи, но и за следващото поколение фенове\", каза директорът на ATP Крис Кермоуд.От ATP са направили обширни проучвания на пазара и фен базата преди да преценят кои правила да бъдат променени. Състезателите ще бъдат разделени в две групи, като първите два от всяка продължават на полуфиналите. Освен финал ще се играе и мач за трето място.\"Създадохме този турнир, за да можем да разгледаме някои потенциални нови елементи. Оставаме наясно с традициите в нашия спорт и със сигурност ще защитим целостта на нашия продукт дали ще бъдат внесени евентуални промени на редовни събития от календара в бъдеще\", допълни Кермоуд.Нововъведенията предвиждат намаляване на нужните геймове за спечелване на сет от шест на четири. Форматът ще бъде три от пет сета, а тайбрекът ще влезе в действие при 3:3. Освен това след първо равенство в гейма няма да има предимство, а спечелилият следващата точка ще спечели и гейма (както е в мачовете на двойки).Часовник ще засича за спазване на 25-секундното правило - максимално позволеното време между точките. Тенисистите ще имат само пет минути за загрявка и право на един медицински таймаут по време мача.Правилото за пребиване на сервис, ако топката удари мрежата и падне в полето, ще бъде премахнато. По този начин се цели да се вкара допълнителен елемент на непредвидимост на старта на точките, обясниха организаторите.Играчите и треньорите ще могат да комуникират помежду си в предварително определени моменти от мача. В допълнение ще бъде въведено свободно движение на публиката. Това ще позволи на феновете да влизат и излизат по всяко време на двубоя.", "date": "2017.05.18", "title": "Новият турнир на АTP - иновации с привкус на младежки дух"}
{"url": "http://www.dnevnik.bg/sviat/2017/05/18/2973364_v_chehiia_ne_spirat_protestite_sreshtu_prezidenta_i/", "text": "Хиляди чехи продължиха протестите в центъра на Прага срещу президента Милош Земан и финансовия министър Андрей Бабиш, който е най-богатият човек в страната.В сряда премиерът Бохуслав Соботка прие предложението на Бабиш за нов финансов министър да бъде назначен неговият съпартиец от ANO и депутат Иван Пилни, бивш ръководител на местното представителство на \"Майкрософт\".Това е опит да бъдат охладени страстите, но засега ситуацията се заплита още повече. Въпреки решението на Соботка привечер недоволни изпълниха площад \"Вацлавске намести\". Те скандираха и размахваха връзки с ключове, както правеха на същото място демонстрантите през 1989 г. по време на \"Нежната революция\" срещу комунизма.Бабиш е заподозрян, че е извършил финансови операции, от които е спестил плащането на данъци. Той твърди, че не е сторил нищо нередно и отказва доброволно да се оттегли.Ходът на Соботка цели да се постигне споразумение в управляващата лявоцентристка коалиция, за да изкара тя до редовните избори през октомври. Но съгласно Конституцията за смяна на министрите отговаря президентът, а досега той отхвърля призивите на премиера да смени Бабиш.Предложеният 72-годишен Пилни в момента ръководи парламентарната икономическа комисия в долната камара. Соботка каза, че се надява президентът да го назначи за финансов министър, след като се прибере в четвъртък от Китай, където участва във форум за представяне на грандиозния проект, известен като \"Новия път на коприната\".Премиерът отхвърли предишното предложение за нов министър - Алена Шилерова, която е заместник-министър на финансите и е смятана за твърде приближена до Бабиш. Самият Бабиш твърди, че натискът срещу него идва от премиера, защото неговата Социалдемократическа партия значително изостава по популярност от ANO.Трипартийната коалиция управлява от 2014 г. и поддържа най-стабилното правителство в Прага за последните 15 години. За изминалото време то увеличи икономическия растеж, доведе безработицата до рекордно ниско ниво и миналата година за пръв път от 20 години бюджетът мина на излишък.Но много чехи са недоволни от бившия комунист Земан и миналото на Бабиш. \"Подобно на мнозина чехи, и на нас ни писна от номерата на президента Милош Земан и финансовия министър Бабиш\", коментира пред \"Ройтерс\" Микулаш Кроупа, историк и организатор на протеста в сряда.\"Мисля, че Земан е истински срам за нас, а Бабиш е просто проблем\", допълва студентката Яна, която участва в шествието, което скандираше \"Оставка, оставка!\". Друга от участничка - студентката Моника, също казва: \"Просто не ни харесва поведението им, как се държат в тази страна.\"В събота в Пекин имаше среща между президентите Владимир Путин и Милош Земан, на която чешкият държавен глава влезе с думите \"Твърде много журналисти, трябва да бъдат ликвидирани\", а Путин отвърна с \"Няма нужда да бъдат ликвидирани, но може да бъдат посъкратени\".                    ", "date": "2017.05.18", "title": "В Чехия не спират протестите срещу президента и финансовия министър"}
{"url": "http://www.dnevnik.bg/biznes/2017/05/18/2973488_komisiiata_za_potrebitelite_predupredi_da_ne_se/", "text": "Председателят на Комисията за защита на потребителите (КЗП) Димитър Маргаритов заяви пред БНТ, че отпадането на роуминга за телефонните разговори в рамките на Европейския съюз не налага преподписване на действащи договори с мобилните оператори. Той допълни, че хората по никакъв начин не могат да бъдат задължени да се обвържат с нов срочен договор и предупреди да бъдат внимателни, ако получат предложение за много изгодни условия.\"Има случаи, в които се спекулира с това, и операторите използват подобни възможности, за да добавят към договорите на потребителите допълнителни услуги, които често пъти не са необходими. Настоятелно правят опити да ги склонят да подпишат нови срочни договори, за да ги запазят за по-дълго време или да ги затруднят, ако решат да ги напуснат в даден момент\", обясни Маргаритов.Той каза още, че новите правила за роуминга ще бъдат въведени чрез промяна в общите условия на мобилните оператори. Затова КЗП започва преглед на всички условия, при които дружествата в сектора предоставят телекомуникационни услуги на своите клиенти.Маргаритов уточни, че телекомите са длъжни да уведомят потребителите за тези промени, а единият от тях вече го е направил.за мобилен телефон на пътуващите в чужбина граждани. Това стана, след като в началото на февруари евродепутатите и представителите на държавите членки се договориха за реформа в цените, за да могат гражданите на Европа да говорят свободно помежду си.", "date": "2017.05.18", "title": "Комисията за потребителите предупреди да не се подписват нови договори след отпадането на роуминга"}
{"url": "http://www.dnevnik.bg/bulgaria/2017/05/18/2973418_dvama_dushi_sa_ubiti_pri_strelba_v_sofiia_tazi_sutrin/", "text": "Мъж е задържан за извършено двойно убийство в София, съобщи МВР.Към 10.25 часа тази сутрин в столичната полиция е подаден сигнал за стрелба в кв. \"Витоша\". Пристигналите на място полицаи и медици са установили, че на мястото има двама починали мъже, а трети е бил тежко ранен и е откаран в болница, се казва в съобщението на МВР. .Минути по-късно при започналите претърсвания на района е арестуван 57-годишният Д.Д. Изясняват се обстоятелствата около престъплението. Образувано е досъдебно производство под ръководството на Софийската градска прокуратура.Мъжът, който е ранен в стрелбата, е настанен в реанимацията на столичната болница \"Св. Анна\", с прострелна рана в главата, в много тежко състояние, с опасност за живота. От лечебното заведение съобщиха, че му предстои спешна операция.", "date": "2017.05.18", "title": "Двама души са убити при стрелба в София тази сутрин (допълнена)"}
{"url": "http://www.dnevnik.bg/politika/2017/05/18/2973438_prozrachnost_bez_granici_kontroliraniiat_vot_na/", "text": "Значителен ръст на контролирания вот се наблюдава на парламентарните избори на 26 март т.г. спрямо предишни избори. Това е един от изводите от наблюдението на вота за 44-о Народно събрание, осъществено от асоциация \"Прозрачност без граници\".Нарушенията, включващи различни форми на контролиран вот, са 18.21%, което е с близо 6 процентни пункта повече от президентските избори през м.г. Контролираният вот на парламентарните избори през 2014 г. е 15.98% от всички нарушения.Сред факторите за контролиран вот са неефективното функциониране на политическите партии у нас като изразител и защитник на волята на избирателите, както и високата степен на зависимост на бизнеса от политическите процеси, обяви д-р Ваня Кашукеева-Нушева от \"Прозрачност без граници\" по време на представянето на доклада днес.Наблюдението показва опити за контролиране на вота от страна на политически партии, членове на секционни избирателни комисии, както и от работодатели. На изборите на 26 март имало даже случаи, в които избиратели са показвали как са гласували на членовете на секционните избирателни комисии, което по Изборния кодекс би следвало да води до невалидност на бюлетината.В същото време купеният вот намалява, което в доклада се отчита като тенденция за преминаване от \"търговия с материални ресурси, в т.ч. и пари\" към \"търговия със зависимости\". Увеличават се опитите за контролиране на вота чрез енергийни и социални помощи.Най-голям дял имат организационните нарушения – 68.66%, в чието число влиза и преправяне на протоколите с резултатите от гласуването. Имало и масово неглижиране на преференциите на вота. Организационните нарушения обаче са намалели спрямо президентските избори м.г.Макар и да има позитивна тенденция на връщане на значението на предизборните програми, в кампанията се залага основно на популистко говорене по теми като социална политика и бежанци, отчита още \"Прозрачност без граници\". Едва 25% от партиите имат ясно дефиниран раздел с предложения за борба с корупцията в предизборните си платформи. Теми като етични правила за работата на парламента и изсветляване на лобистката дейност на народните представители липсват, сочи наблюдението.Сред препоръките за борбата с корупцията при законодателната власт са публичен и прозрачен избор на всички органи, за които Народното събрание гласува; реална оценка на въздействието на предложените законопроекти, както и по-чест контрол върху декларирането на конфликт на интереси от страна на депутатите.За подобряване на прозрачността и почтеността в изборния процес \"Прозрачност без граници\" препоръчва създаване на регистър на избирателите по настоящ адрес, на база на който да се правят избирателните списъци, както и определяне на рационален брой секции, в които да се прилага машинно гласуване. Като негативна тенденция на вота на 26 март се отчита провалът на поръчката за машини за гласуване във всички секции, както и отказът да се създаде Изборен борд към служебното правителство.Препоръчва се още създаване на регионални преброителни центрове като инструмент за възпрепятстване на възможностите за манипулации на вота. \"Прозрачност без граници\" иска и законови поправки, които да дават възможност на граждани и неправителствени организации да обжалват решенията на изборната администрация.\"Основен проблем в развитието на политическото представителство е засилената кампания на лансиране на илюзорни алтернативи за подобряване на политическото представителство, какъвто е проектът за мажоритарен вот\", заяви проф. Огнян Минчев.", "date": "2017.05.18", "title": "\"Прозрачност без граници\": Контролираният вот на изборите у нас продължава да расте"}
{"url": "http://www.dnevnik.bg/sviat/2017/05/18/2973490_kakvi_pravomoshtiia_ima_specialniiat_prokuror_po/", "text": "Суперследовател с широки правомощия и засилена независимост – така може да бъде описан накратко постът на специалния прокурор, който ще поеме \"\" срещу екипа на президента Доналд Тръмп.Той ще бъде зает от бившия директор на ФБР Робърт Мюлър, стана . Министерството на правосъдието отстъпки под натиска на политици и на обществото за независимо разследване, след като президентът  доскорошния директор на Бюрото.Но какви правомощия ще има Мюлър?За разлика от обикновения федерален прокурор специалният (наричан в миналото независим) има по-широко поле на действие. Такъв прокурор е назначаван, когато има силни съмнения, че конфликт на интереси опорочава следствие, засягащо , или когато го налагат \"извънредни обстоятелства\" в името на обществения интерес.Специалният прокурор не е длъжен да информира съдебната йерархия за всеки етап от своето следствие, въпреки че формално е подчинен на министерството на правосъдието и следователно на президента.Министърът на правосъдието или неговият заместник (в конкретния случай министър  бе принуден  преди седмици, защото самият той ) не е длъжен да аргументира избора си на специален прокурор, когото може да избере и от частния сектор. Мюлър ще трябва да се отчита пред зам.-министъра Род Розенстайн.Специалният прокурор може да сезира различни съдилища и да изисква допълнителни средства за разследването, но трябва да предупреждава за намеренията си заместник-министъра, който може да възразява срещу следствени действия на специалния прокурор и да го отзове във всеки момент, ако реши, че е допуснал сериозна грешка или е в конфликт на интереси.Когато приключи работата си, специалният прокурор трябва да представи на министъра поверителен доклад, в който да мотивира решението си - да предяви обвинения или да закрие случая. След това министърът (в случая заместник-министърът) трябва да уведоми Конгреса за заключението на специалния прокурор, но не е длъжен да публикува доклада му, отбелязва \"Асошиейтед прес\", цитирана от БТА.Повече за самия Мюлър .", "date": "2017.05.18", "title": "Какви правомощия има специалният прокурор по \"руското разследване\" в САЩ"}
{"url": "http://www.dnevnik.bg/sport/2017/05/18/2973542_infantino_blagodaril_na_ludogorec_i_bfs_che/", "text": "Президентът на ФИФА Джани Инфантино е поздравил \"Лудогорец\" по случай шестата поредна титла в първенството, обяви собственикът на клуба Кирил Домусчиев във \"Фейсбук\". Според посоченото от него, швейцарецът е изпратил писмо до президента на БФС Борислав Михайлов.Инфантино благодарил на футболния съюз и \"Лудогорец\" за това, че \"помагат за разпространението на позитивното послание, което носи футболната игра\".\"Имам удоволствието да поздравя \"Лудогорец\" по случай спечелването на шестата поредна титла в първенството на България. Спечелената титла е резултат на упорита работа и постоянство. Поздравления за футболистите, треньорското и спортно-техническо ръководство, лекарския екип и привържениците на тима\", се казва още в поздравителното писмо на президента на ФИФА.\"Лудогорец\" , като си осигури титлата още преди два кръга. Треньорът Георги Дерменджиев посочи, че целта е .", "date": "2017.05.18", "title": "Инфантино благодарил на \"Лудогорец\" и БФС, че разпространяват позитивното послание на футбола"}
{"url": "http://www.dnevnik.bg/politika/2017/05/18/2973523_slujitel_v_ministerstvoto_na_otbranata_sushto_e/", "text": "Премиерът е разпоредил да бъде уволнен служител от Министерството на отбраната, който също е публикувал неподходящи снимки \"Фейсбук\", съобщи председателят на парламентарната група на ГЕРБ Цветан Цветанов.Уволненият е директорът на дирекция \"Социална политика\" в Министерството на отбраната Иво Антонов, а на въпросната снимка той позира с високо вдигната ръка пред германски танк. Антонов беше номинация за зам.-министър на Патриотите. \"Подобни снимки, подобни изказвания няма да търпим\", каза Цветанов. Вчера заместник-министърът на регионалното развитие Павел Тенев, който беше номинация на лидера на НФСБ и настоящ вицепремиер Валери Симеонов,  заради своя снимка, на която позира с нацистки поздрав във френски музей с восъчни фигури.Извинявам се на всички за неудобството, в което изпаднахме – ГЕРБ няма да прави компромиси с европейските ценности, каза Цветанов и по повод думите на Валери Симеонов, който защити Тенев. \"Разговарях само преди минути отново с Валери Симеонов, ние се чуваме почти всеки ден с колегите от \"Обединени патриоти\". Той също ми каза, че . Не мога да бъда критерий за това какво е казал един човек, при положение че не съм присъствал. Неприятна е ситуацията\", коментира Цветанов.Според него при всеки подобен случай ще има достатъчно доброжелатели, които ще информират и сезират европейските партньори на България. \"Убеден съм, че от начина и поведението, което ГЕРБ е показвал, откакто сме членове на ЕНП, колегите ни знаят, че няма да направим компромиси с европейските ценности. Ние ще бъдем този стожер, за да не се появяват подобни неприятни моменти\", декларира Цветанов. Той смята, че исканията на опозицията за оставка на вицепремиера Валери Симеонов са нормални и са координирани между две сили - БСП и ДПС, които са в парламента.Малко преди изявлението на Цветанов от \"Воля\" също поискаха с половин уста Симеонов да се оттегли от изпълнителната власт. \"Политическият съвет на партията и парламентарната група в рамките на деня ще обсъдят възможността да бъде поискана оставката на Симеонов\", каза Стефан Августинов, член на ръководството на партията.\"За нас е недопустимо, спомняте си, че германският президент преди години си подаде заради едни съмнения оставката, други в Европа я подават за една изпусната думичка, а в България да стоим и да се \"бутаме\" в гърдите, че сме си правили еди-какви си снимки в Бухенвалд\", коментира Августинов. Лидерът му Веселин Марешки уточни, че те самите няма директно да поискат оставката на Симеонов, вицепремиерът сам трябвало да се оттегли от поста или да бъде освободен от премиера Борисов. \"Шеги с тези неща не бива да се правят, това е лична отговорност\", каза Марешки.", "date": "2017.05.18", "title": "Служител в Министерството на отбраната също е уволнен заради снимки във \"Фейсбук\""}
{"url": "http://www.dnevnik.bg/sviat/2017/05/18/2973591_vse_poveche_venecuelski_bejanci_tursiat_spasenie_v/", "text": "Бразилските власти се подготвят за възможна бежанска вълна от съседна Венецуела и работят по план за това как да се справят с нея, ако кризата в страната се влоши, съобщи бразилският министър на отбраната Пол Жунгман, цитиран от \"Ройтерс\".\"Очевидно сме притеснени и то най-вече заради хуманитарната ситуация\", каза Жунгман пред репортери. Венецуела е , а икономическата продължава години при нарастваща инфлация и постоянна .Близо 6000 венецуелци пресичат границата дневно, за да си купят храна и лекарства. Повечето се връщат в страната си, но някои остават, за да търсят препитание, обясни Жунгман.Местни медии съобщават, че през април бразилците са били шокирани да видят жена и деца от Венецуела, просещи по улиците на Манаус, един от големите градове в Северна Бразилия.В щата Рорайма по границата с Венецуела близо 30 000 бежанци са пристигнали, откакто кризата се изостри миналата година. Само в столицата на щата, Боа Виста, федералната полиция твърди, че има 15 000 души от съседната държава.Според сенатора от същия щат Телмариу Мота, цитиран от агенцията, венецуелци, които търсят препитание в Боа Виста, често стават жертви на трудова експлоатация и някои дори биват склонявани към проституция.Близо 5000 венецуелци чакат за подслон в града, а други 6000 вече са настанени във временни убежища по данни на мисия на Върховния комисариат за бежанците към ООН, пристигнала в сряда за да оцени хуманитарната ситуация.", "date": "2017.05.18", "title": "Все повече венецуелски бежанци търсят спасение в Бразилия"}
{"url": "http://www.dnevnik.bg/sviat/2017/05/18/2973530_svetlana_aleksievich_oproverga_publikacii_che_e/", "text": "Светлана Алексиевич, , опроверга съобщения във френската преса, че е починала във Франция. \"Нямам никаква представа на кого му се е приискало да разпространява подобно нещо. В момента съм в Сеул, където преведоха мои книги на корейски\", заяви тя пред руското издание РБК.\"Ужасна новина. Почина Светлана Алексиевич. Няма подробности\", написа новият френски министър на културата Франсоаз Нисен. Тя пое поста в сряда, а преди това ръководеше издателство Actes Sud, в което се печатаха произведения на Алексиевич.Съобщението бе публикувано в четвъртък и на интернет страницата на \"Фигаро\". Малко преди 13 часа българско време на същото място в \"Туитър\" се появи  \"Този профил е измама, създадена от италианския журналист Томазо Де Бенедети\".Бенедети е известен автор на фалшиви профили в социалните мрежи, които да изглеждат като създадени от известни личности и \"съобщава\" от тях за смъртта на папата, Фидел Кастро, Педро Алмодовар и Умберто Еко.Преди 5 години, когато работеше като учител в Рим, той даде интервю за \"Гардиън\", в което разказа, че \"Туитър\" върши добра работа, когато се говори за смърт\". С фалшивите си съобщения той предизвиква вълни от публикации в социалните медии и по думите му така насочва вниманието на медиите към факта, че в името на бързината те често падат в капана на \"най-неподходящият за потвърждаване на истината източник на информация\".", "date": "2017.05.18", "title": "Светлана Алексиевич опроверга публикации, че е починала"}
{"url": "http://www.dnevnik.bg/bulgaria/2017/05/18/2973547_spored_lekari_i_pacienti_ima_oriazvane_na/", "text": "Българският лекарски съюз и пациентската организация \"Заедно с теб\" сигнализираха днес, че направленията на личните лекари за второто тримесечие на годината са намалени с 15-20% спрямо същия период на предишната година и спрямо първото тримесечие на 2017 г. Това ще създаде недостиг в сектора, който ще се усети скоро от пациентите, предупреждават те. За \"Дневник\" от Националната здравноосигурителна каса коментираха, че не знаят откъде и защо идва такава информация, и че не е вярна.Сигнали до Лекарския съюз са дошли от лични лекари от Добрич, Варна, Габрово, София и други градове. Според тях става въпрос за икономия от около 15%, която ще затрудни достъпа на пациенти до медицинска помощ и ще попречи на своевременното им диагностициране, включително и на тези, които трябва да правят редовни прегледи за диспансерно заболяване или с остри състояния, нуждаещи се от контрол. Информацията, достигнала до пациентската организация, пък е за 20-процентно намаление.\"Български лекарски съюз поема ангажимента да провери всеки от подадените сигнали за намаляване на регулативните стандарти. Независимо от резултата от проверката, следва да има активен диалог между НЗОК и съсловната организация, в който подобни промени да бъдат ясно обосновани и комуникирани към потърпевшите\", посочват от БЛС.беше, че твърдението за намаляване на направленията е невярно. По думите на говорителя на касата, направленията за второто тримесечие са точно толкова на брой, колкото са били и за периода от януари до април - 1.613 млн.От институцията уточниха, че на места има намаления с по около 1%, например във Варна, Велико Търново и Ловеч, но на други има увеличения с до 5% като в Кърджали. Касата увери, че няма да има проблем и липси за пациентите, както се опасяват лекарските и гражданските представители.", "date": "2017.05.18", "title": "Според лекари и пациенти има орязване на направленията, здравната каса отрича"}
{"url": "http://www.dnevnik.bg/biznes/2017/05/18/2973543_tri_sa_kandidatite_za_koncesiiata_na_letishteto_v/", "text": "Три оферти са получени от компании, които искат да вземат летище Пловдив на концесия, съобщиха от Министерството на транспорта.Днес бяха отворени офертите на кандидатите. Те са на ДЗЗД \"Силк роуд Пловдив еърпорт\", \"Консорциум Летище Пловдив\" и Обединение (Консорциум) между китайската \"Хайнан\" и \"Пловдив еърпорт инвест\".\"Консорциум Летище Пловдив\" е създаден от ПИМК - най-големия автомобилен превозвач в страната, и \"Тракия икономическа зона\", което е смесено дружество между строителната \"Сиенит\" и собственика на КЦМ и от години развива частни индустриални зони в региона, писа преди дниМинистърът на транспорта Ивайло Московски обяви сутринта в ефира на БНТ, че издръжката на летището струва на ведомството 1.5 млн. лв. годишно, при това без планове да се удължи пистата и да има карго терминал.Решението за откриването на процедурата бе взето в самия край на годината от правителството в оставка на Борисов. Срокът на концесията е 35 години.Изискванията на министерството са да се инвестира в летището минимум 35.2 млн. евро без ДДС за срока на концесията, 16.7 млн. евро от които в първите 5 години. Изграждането на карго терминал не е задължителен елемент, но се точкува по-високо, ако такъв е предвиден в плана на инвеститора. По отношение на концесионното възнаграждение беше предвидено фиксираното да е не по-малко от 100 хил. лв. без ДДС на година, а променливата част да е не по-малка от 5% от общия размер на нетните приходи от всички дейности.От участниците се очаква да са оперирали международно летище с пътникопоток, не по-малък от 450 хил. души общо за 5 години.", "date": "2017.05.18", "title": "Три са кандидатите за концесията на летището в Пловдив"}
{"url": "http://www.dnevnik.bg/bulgaria/2017/05/18/2973443_obshtinata_zabrani_orkestrite_i_silnata_muzika_okolo/", "text": "Оркестрите и силната музика около храм-паметника \"Св. Александър Невски\" ще бъдат забранени по време на абитуриентските балове. Това заяви шефът на дирекция \"Сигурност\" в Столичната община Кристина Лазарова.Причината е, че там не е допустима високата музика, защото пречи на хората да използват храма по предназначение, обясни Лазарова. Тя допълни, че ако все пак дойдат оркестри или някой донесе високозвукова техникаq те ще бъдат ограничавани до определен периметър около храма. Столичната община е засилила и вниманието на охранителните фирми по училищата за времето, когато абитуриентите се събират в дворовете им.Иначе целият наличен униформен състав на Столичната полицията ще бъде ангажиран с охраната на баловете, които са заявени в периода от 23 до 30 май. Последните випуски на общо 124 училища ще празнуват в 34 заведения, заяви началникът на \"Охранителна полиция\" в СДВР Борислав Муеров.Столичните полицаи ще бъдат разпределени в четири оперативни района - около \"Александър Невски\"; по маршрутите на придвижване на абитуриентите, според предварително заявеното от училищните директори; около училищата и около заведенията. Полицаите очакват най-голямо натоварване в периода от 23 до 28 май. В първия ден бала си ще празнуват 10 училища, на 24 май са най-много - 34, випуските от 22 училища ще отбележат завършването си на 25 май, 23 ще са на 26 май, 25 на 27 май, 10 на 28 май и последните два дни са по две-три училища.Муеров коментира, че основните маршрути, по които полицията ще съпровожда абитуриентите са повечето булеварди в София - \"Тодор Александров\", \"Сливница\", \"Цариградско шосе\", \"България\", \"Княгиня Мария Луиза\", \"Илинден\", \"Цар Борис III\", \"Александър Стамболийски\", \"Ломско шосе\", \"Владимир Вазов\" и др.Мобилни групи ще има на цялата територия на София, които ще следят за употреба на пиротехнически изделия и сценични димки. Муеров припомни, че има два вида пиротехника - един, който се продава свободно и един, който може да се ползва само от професионално обучени. Началникът на \"Охранителна полиция\" припомни обаче, че дори и свободно продаваната пиротехника не може да се употребява в градския транспорт, превозни средства, молитвени домове, манастири, театри, училища, лечебни заведения и др. По тази причина полицията може да се намесва в тези случаи, макар и при свободна продажба на пиротехника.Ръководителят на \"Пътна полиция\" в СДВР Тенчо Тенев призова родителите да не дават колите на децата си - абитуриенти, защото има риск да шофират след употребата на алкохол. Той коментира, че за 2016 г. най-честото нарушение, за което са били санкционирани завършващите гимназия и техните шофьори, е за изскачане от прозорците на колите. Тенев припомни, че миналата година е преминала без катастрофи и това е целта на столичния КАТ и за тази година.Инспектор Росен Рапчев от отдел \"Пътна полиция\" към главната дирекция \"Национална полиция\", каза, че за 2016 г. са установени над 700 нарушения в страната по време на абитуриентските балове. Четирите най-чести нарушения са неправомерно превозване; неизползването на колан; шофиране след алкохол и - по-рядко - след употреба на наркотици или неправоспособни водачи.Той заяви, че глобата за най-честото нарушение - излизане от прозорците на колата, което е неправомерно превозване, е по 50 лв. за водача и изскочилия абитуриент. Защото първият не е осигурил правилно и сигурно превозване, а вторият не е използвал колан. Излезлият през прозореца на колата ще бъде глобяван още 20 лв. за това, че пречи на шофьора и закрива видимостта му.", "date": "2017.05.18", "title": "Общината забрани оркестрите и силната музика около \"Александър Невски\" на абитуриентите"}
{"url": "http://www.dnevnik.bg/sport/2017/05/18/2973616_mach_ot_elita_na_shvedskoto_purvenstvo_e_otlojen/", "text": "Мачът между \"Гьотеборг\" и АИК от елита на шведското първенство е отложен заради подозрения за опит резултатът да бъде манипулиран, съобщава Би Би Си.Срещата от деветия кръг трябваше да се играе тази вечер. От шведската федерация са съобщили, че на футболист на АИК е предложена голяма сума, за да допринесе за това отборът му да загуби.Генералният секретар на организацията Хакан Шьостранд определи станалото за \"много голяма атака срещу шведския футбол\". \"Никога няма да позволим това да се случи\", каза той.Шьостранд изтъкна, че е много важно какъв ще е отговорът на футболната федерация. И добави, че в основата на футбола в страната трябва да стои честната игра. \"Въз основа на информацията, която имаме, не можем да го гарантираме.\"След осемте си мача АИК е шести с 14 точки и е на седем от водача \"Малмьо\". \"Гьотеборг\" е 11-и с десет.", "date": "2017.05.18", "title": "Мач от елита на шведското първенство е отложен заради съмнения за опит за уговорка"}
{"url": "http://www.dnevnik.bg/zelen/2017/05/18/2973592_sudebni_eksperti_shte_preceniat_bezopasno_li_e/", "text": "Административният съд в София е назначил експертиза, която да прецени дали е безопасно разстоянието между бъдещата инсталация за изгаряне на отпадъци от ТЕЦ\"София\" и жилищните сгради. Експертната проверка ще трябва да определи и обхвата на засегнатото население от вредните емисии, които ще изпуска инсталацията. Въпреки назначената експертиза обаче изграждането на инсталацията вече е в ход.С това свое решение от сряда съдът е допуснал експертизата, поискана от граждани и от сдружение \"За Земята\". Решението е взето на третото заседание по делото за процедура по оценка за въздействие върху околната среда за инсталацията за изгарянето на отпадъци в ТЕЦ София, потвърди съдът за \"Дневник\". За извършване на експертизата, от сдружението трябва да заплатят 300 лв.Мотивът за завеждане на дело на гражданите и неправителствената организацие е, че въпреки уверенията на Столична община, че изгарянето на балирани отпадъци (т.нар. RDF) в центъра на София е напълно безопасно, в доклада по оценка на въздействието върху околната среда (ОВОС) липсва оценка на въздействието върху здравния статус на живущите не само в най-близко разположените до инсталацията квартали, но и в рамките на целия град, а се оценява единствено рискът за работещите на площадката на ТЕЦ-София.От гражданското сдружение смятат, че отстоянията до жилищата са представени от столична община грешни и затова изводите в доклада им са неверни. Затова те искат от местната власт да предоставят анализи, които да са публични - анализ разходи и ползи, анализ за наличие на държавна помощ.Селата около София, които са най-близо до инсталацията също са засегната страна, е позицията на гражданите.Според \"За Земята\" има повод за сериозни притеснения. Липсата на работеща система за разделно събиране в столицата предполага, че постъпващите за изгаряне отпадъци ще съдържат повишени нива на опасни замърсители, които при изгаряне се преобразуват в много по-токсични вещества.Данита Заричинова от \"За Земята\" обясни пред \"Дневник\", че най-притеснително е, че не е конкретизирано в доклада по ОВОС къде минава Поток 3 – \"транспорт на летяща пепел (опасен отпадък) от инсталацията до депо за временно съхранение (регионално депо Севлиево – 200 km или Русе 330 km) или до мина в Германия (2000 km) – 10 800 t/годишно; 35 t/дневно\"Решението за подробен устройствен план на инсталацията от 2016 г. също е обжалвано.Делото е отложено за 28 юни 2017 г. от 15.30.", "date": "2017.05.18", "title": "Съдебни експерти ще преценят безопасно ли е горенето на отпадъци в ТЕЦ \"София\""}
{"url": "http://www.dnevnik.bg/regioni/2017/05/18/2973620_s_pari_ot_evropa_momchil_nekov_iska_da_reshi_problema/", "text": "Евродепутатът от БСП Момчил Неков обяви по време на обсъждането на политиката на сближаване на Европейския съюз, че 98% от българските села са без канализация. Той уточни, че 42% от населението в страната живее в селските райони, което оставя милиони души без достъп до канализация.По думите му има дейности и проекти, които изискват икономически капитал, който е непосилен за местните администрации. Политиката на сближаване и финансовите инструменти на ЕС обаче можели да помогнат на регионите да имат устойчив растеж и да станат финансово по-независими.\"Инвестициите в такива проекти дават решения на проблеми в региони с по-нисък стандарт на живот\", допълни още българският евродепутат.По линия на политиката на сближаване, известна още като кохезионна политика, през периода 2014 – 2020 г. се очаква ЕС да инвестира 454 милиарда евро чрез фондовете си в развитие на селските региони, а чрез национално съфинансиране на инвестиции под формата на безвъзмездни средства и финансови инструменти сумата се очаква да нарасне до 637 млрд. евро.", "date": "2017.05.18", "title": "С пари от Европа Момчил Неков иска да реши проблема с липсващата канализация в българските села"}
{"url": "http://www.dnevnik.bg/gradska_sreda/2017/05/18/2973449_bez_da_sa_cheli_programata_za_vuzduha_v_sofiia/", "text": "Столичният общински съвет прие програмата за контрол на качеството на въздуха до 2020 г. Дискусията продължи почти два часа, но конкретното обсъждане на мерки в документа липсваха. Вместо това общинските съветници направиха изказвания, от които се разбра, че не всички са чели програмата, защото не са могли да я открият.\"Щеше да е чудесно, ако можехме повече да коментираме мерките, съжалявам, че не го направихме, надявам се някой друг път\", каза зам.-кметът по екологията Йоана Христова.По време на обсъждането общинските съветници от ДСБ Трайчо Трайков и Иво Божков заявиха, че не са получили актуализираната програма за подобряване на качеството на въздуха. Това породи дискусия, от която се разбра, че често не всички съветници имат достъп до докладите, които се гласуват. Божков дори поиска програмата да не бъде гласувана днес.Обсъждането започна с дълго изказване на председателя на групата на БСП Калоян Паргов. Той насочи вниманието основно върху факта, че Столичната община изпълнява програми и \"харчи милиони годишно, за да повиши качеството на въздуха\" от 2011 г. насам. \"Въпреки това въздухът продължава да е мръсен\", каза той.\"Аз за пръв път завиждам на господин Паргов, защото той е успял да се запознае с програмата. Аз разполагам с три листа хартия, които са по-скоро мотиви\", каза Трайчо Трайков. \"Господин Трайков, искам да ви кажа, че ще трябва да свикнете, че за да получите информация в Столичната община, трябва да го правите по неофициални начини\", каза в отговор Паргов.На сайта на Столичната община е публикувана програмата за въздуха с дата от ноември 2015 г. В нея обаче са внесени само промените, направени до започването на обществените обсъждания тази година, се разбра от думите на Йоана Христова. По думите ѝ са получени над 300 предложения от 117 организации. Според Иво Божков обаче няма яснота кои и колко от тях са взети предвид и са отразени в документа, който се гласува днес.Във вторник зам.-кметът по екологията Йоана Христова съобщи, че такава справка ще бъде публикувана след приемането на програмата. \"Ние не знаем какво гласуваме, защото го няма никъде\", каза Марта Георгиева от групата на ДСБ.\"Според мен това е най-важният документ за развитието на София, но наистина съм разочарована от дискусията\", каза кметът на София Йорданка Фандъкова. Тя се обърна към зам.-кмета по екология: \"Йоана, не се притеснявай, не те слушаха всички, които след това ти задаваха въпроси\".", "date": "2017.05.18", "title": "Без да са чели програмата за въздуха в София, общински съветници гласуваха за нея"}
{"url": "http://www.dnevnik.bg/bulgaria/2017/05/18/2973673_za_edna_godina_metrologichnata_agenciia_e_otkrila_116/", "text": "През изминалата година Държавната агенция за метрологичен и технически надзор (ДАМТН) е проверила 1183 различни по вид, модел и марка електрически уреда. Открити са 116 нарушения, за които са наложени глоби, съобщиха от институцията.Общата стойност на санкциите е 58 хил. лв. Така средната глоба за неизряден електрически уред, пуснат в търговската мрежа, е 500 лв.Сред най-честите нарушения при проверените продукти са липса на маркировка за съответствие СЕ (бел. ред. чрез този знак се декларира, че съответният продукт отговаря на европейските изисквания за безопасност), липса на инструкция за експлоатация на български език, загряване на металните повърхности на уредите над допустимата температура и лесно достъпни части под напрежение.От агенцията уточниха, че само през март тази година са установени 45 несъответстващи продукта, за които са съставени 10 акта. Девет продукта пък са забранени да се разпространяват в търговската мрежа.", "date": "2017.05.18", "title": "За една година метрологичната агенция е открила 116 неизрядни електроуреда"}
{"url": "http://www.dnevnik.bg/sviat/2017/05/18/2973669_evrokomisiiata_globi_feisbuk_sus_110_mln_evro_za_luja/", "text": "Европейската комисия глоби \"Фейсбук\" със 110 млн. евро, че е подвел Брюксел по време на придобиването на WhatsApp.Това съобщи еврокомисарят по конкуренцията Маргрете Вестегер.Наказанието е за некоректна и подвеждаща информация, която от \"Фейсбук\" (Facebook) са дали на еврокомисията през 2014 г., когато компанията е придобивала приложението .\"Днешното решение праща ясен сигнал към компаниите, че трябва да се съобразяват с всички аспекти от правилата на ЕС за придобиване, включително със задължението си да доставят точна информация. То налага пропорционална и сдържаща глоба на \"Фейсбук\", каза .През 2014 г. компанията е заявила пред Комисията, че не е способна да установи автоматично свързване между профилите на потребителите във .През 2016 г. обачеобяви нови правила за употреба, в които присъстваше възможността да се свържат акаунтите в приложението (за които е нужен телефонен номер) с идентичността на потребителя в социалната мрежа. Еврокомисията е установила, че техническата възможност за това е съществувала още през 2014 г. и че екипът на \"Фейсбук\" е знаел за това.Днешното наказание не променя факта, че ЕК е приела сливането между двете фирми. Това е първият случай, в който Комисията налага глоба по такъв казус.Приложението  пък бе глобено с 3 млн. евро от властите в Италия, задето подвежда потребителите си, че няма да могат да го използват, ако не предадат личната си информация с \"Фейсбук\". За това съобщи в. \"\", цитирайки решение на италианската комисия за защита на личните данни.Според властите  \"изрично е подчертало\", че потребителите трябва да се съгласят на новите условия за употреба, в които е включено съгласие данните им да бъдат споделени с \"Фейсбук\" като част от ъпгрейд на приложението.Френската Комисия за защита на личните данни () наложи на \"Фейсбук\" глоба в размер на 150 000 евро. Франция участва в европейска инициатива с други четири агенции за защита на неприкосновеността – тези на Белгия, Холандия, Испания и провинция Хамбург.Проверката на властите в Париж е установила наличието на \"множество нарушения\" на съответния закон, включително събиране на данните на потребителите за целите на рекламата и следенето им, докато сърфират в други сайтове.", "date": "2017.05.18", "title": "Еврокомисията глоби \"Фейсбук\" със 110 млн. евро за лъжа при придобиването на WhatsApp"}
{"url": "http://www.dnevnik.bg/sviat/2017/05/18/2973677_da_zalagash_za_trekzit_-_bukmeikuri_otchitat/", "text": "Растат залозите в Европа и САЩ за това дали американският президент Доналд Тръмп ще се задържи на поста четири години, пише агенция \"Ройтерс\". Увеличеният интерес се забелязва, след като Тръмп уволни директора на Федералното бюро за разследване , пише агенцията.Международният проект за политически и финансови залози и предсказания с образователна цел Predctlt през последните два дни получава рекорден брой залагания по договори по въпроса дали Тръмп ще бъде отстранен. Сайтът определя \"договорите\" като въпроси, свързани с прогнози за бъдещето в политиката или финансите. Букмейкъри, базирани в САЩ, междувременно залагат на въпроса дали държавният глава ще остане на поста си, докато мандатът му изтече през януари 2021 г.Към договора със заглавие \"Ще бъде ли Доналд Тръмп отстранен през 2017 г.?\" са получени над 100 000 постъпления през 24-те часа, след като се появиха данните, че Тръмп  да прекрати разследването за връзките между бившия съветник по сигурността Майкъл Флин и Русия. Рано сутринта в сряда цената за \"да\" е достигнала рекорд от 33 цента – или 33 на сто вероятност Тръмп да бъде отстранен. Стойността по-късно през деня намаля до 27%, след като във вторник беше с три процентни пункта по-ниска. Само преди седмица обаче тя беше едва седем на сто.PredictIt се управлява съвместно от \"Аристотел\" (Aristotle), базирана във Вашингтон компания за политически консултантски услуги, и университета \"Виктория\" в Уелингтън, Нова Зеландия. Всички потребители на портала са регистрирани гласоподаватели в САЩ.\"Пади пауър бетфеър\" (Paddy Power Betfair), друга компания за залози, казва, че постъпленията към нея от потребители, залагащи на преждевременно напускане на Тръмп, са в размер, еквивалентен на 6470 долара. Сумата е натрупана само от първите часове, след като се появява информацията, че Тръмп е поискал от Джеймс Коми да сложи край на разследването на ФБР за връзките с Русия.Въпросът дали Тръмп ще освободи президентския пост предсрочно е събрал над 270 000 долара залози, като свързан със същата тема въпрос, дали това ще се случи през 2017, 2018, 2019 или 2020 г. или по-късно, е събрал над 480 000 долара.\"Ладброукс\" (Ladbrokes), друга компания в бранша, вече смята, че шансът за отстраняване на Тръмп вече е по-голям и го промени на 4 към 5, от 11 към 10. Това означава, че вероятността Тръмп да бъде подложен на импийчмънт е около 56 на сто.\"Занимаващите се с политически залози се чудят с колко скандала още ще се справи Тръмп,\" казва говорителят на \"Ладброукс\" Джесика Бридж. \"Въпреки малката печалба парите валят към нас в подкрепа на импийчмънт на президента и не ни оставят друг избор освен това да променим шанса.\"", "date": "2017.05.18", "title": "Да залагаш за \"Трекзит\" - букмейкъри отчитат нарастващ шанс Тръмп да не изкара цял мандат"}
{"url": "http://www.dnevnik.bg/sviat/2017/05/18/2973589_roiters_ekiput_na_trump_e_obsujdal_s_rusnacite_taen/", "text": "Майкъл Флин, който едва за 24 дни бе президентски съветник по националната сигурност, както и други съветници на предизборния щаб на Доналд Тръмп са провели поне 18 разговора по телефона или електронната поща с руския посланик в САЩ и други лица, свързани с Кремъл, в последните седем месеца от кампанията през 2016 г.За тях не е съобщавано досега и те са част от комуникацията, която се анализира от ФБР и разследванията в американския Конгрес, съобщи \"Ройтерс\" в ексклузивен репортаж. Агенцията се позовава на бивши и настоящи официални лица в САЩ.Те обясняват, че засега не виждат в контактите да се съдържат доказателства за нещо незаконно или за уговорки между щаба на Тръмп и Русия. Но разкриването им може да увеличи натиска над президента да предостави на ФБР и Конгреса пълни подробности за контактите си с руски официални лица и хора, свързани по някакъв начин с Кремъл, по време на изборите и веднага след вота на 8 ноември.\n    Шест от контактите са телефонни разговори между руския посланик Сергей Кисляк и съветници на Тръмп, включително Майкъл Флин, твърдят трима от източниците на \"Ройтерс\".Тези разговори са станали по-чести след 8 ноември и в тях е обсъждано как да се изгради поверителен канал за комуникации между президентите Тръмп и Владимир Путин, който да заобикаля бюрокрацията на структурите за национална сигурност на САЩ. Причината била, че и двете страни в разговорите смятали тези структури за враждебно настроени към перспективата да се подобрят отношенията между Вашингтон и Москва, казват четирима настоящи служители на американската администрация.Обсъжданите теми засягали още санкциите срещу Русия, сътрудничеството в борбата с \"Ислямска държава\" в Сирия и удържане на Китай, който става все по-активен в световен план.Контактите са от периода април-ноември 2016г., т.е. съвпадат с времето, когато според американските служби е била особено активна руската кампания за дискредитиране на вота, както и усилията да се повлияе на избора на американците в полза на Тръмп.Белият дом, адвокатите на Флин и руското външно министерство са отказали коментар пред \"Ройтерс\" преди публикуването на репортажа. Говорител на руското посолство във Вашингтон заявява: \"Не коментираме всекидневните си контакти с местните фактори\".Източници, запознати с хода на разследванията в Сената и Камарата на представителите, казват, че сенатори и конгресмени са посетили ЦРУ и Агенцията за национална сигурност, за да се запознаят със съдържението на разговорите и с други документи, свързани с контактите между хора на Тръмп и руски лица - официални и близки до Путин.Един от хората от кръга на Кремъл е Виктор Медведчук, украински олигарх и политик, споделят трима от източниците на \"Ройтерс\". Агенцията не знае с кого е разговарял той, но основната тема била руско-американското сътрудничество. Владимир Путин е кръстник на дъщеря му. Досега Медведчук отрича да е имал контакти с когото и да е от кампанията на Тръмп.В разговорите по време на кампанията руски официални лица са изтъквали прагматичен и делови подход, внушавайки на екипа на Тръмп, че могат да постигнат споразумение чрез съсредоточаване върху икономическите и други общи интереси, докато спорните и деликатни въпроси биват оставяни встрани, разказват още източниците на \"Ройтерс\".Ветерани от предишни кампании казват, че не е необичайно преди избори да се поддържат някакви контакти с представители на друг идържави. Но според тях броят на разговорите и писмата между помощниците на Тръмп и руснаците е необичаен.Освен Медведчук и Кисляк, самоличността на другите свързани с Путин участници в тази комуникация е засекретена. Имената на хората около Тръмп, с изключение на Флин, са прикрити в разузнавателните доклади, защото така изискват американските закони. Но официалните лица имат право те да им бъдат съобщени.Флин предложи да свидетелства пред Конгреса в замяна на имунитет от съдебно преследване, но това бе отхвърлено от Комисията по разузнаването към Камарата на представителите.", "date": "2017.05.18", "title": "\"Ройтерс\": Екипът на Тръмп е обсъждал с руснаците таен канал за връзка с Путин"}
{"url": "http://www.dnevnik.bg/bulgaria/2017/05/18/2973650_izdateliat_manol_peikov_e_osvoboden_ot_upravitelniia/", "text": "Известният пловдивски издател Манол Пейков изненадващо е освободен от управителния съвет на фондация \"Пловдив 2019\", която движи осъществяването на инициативата \"Европейска столица на културата\". Решението е било взето на заседанието на общинския съвет днес, след като е било вкарано като извънредна точка в дневния ред по предложение на общинския съветник от ГЕРБ Гошо Къчков, предават  и .То е направено след като съветникът от БСП Ангел Иванов изказал съмнения за конфликт на интереси около Пейков - че като управител на голямото пловдивско издателство \"Жанет-45\" предложил да издаде резултатите от проекта \"Махала\" - антропологично изследване на ромския квартал Столипиново, което фондацията щяла да финансира с 30 хиляди лева.Председателят на Управителния съвет на \"Пловдив 2019\" Кирил Велчев отрекъл това, като казал, че стойността на проекта дори още не е известна. \"Печатното издание на проекта \"Махала\" все още не е остойностено. Нали разбирате, че Манол Пейков като издател можеше да направи това и безвъзмездно\", коментира пред медиите Велчев. Въпреки това решението е взето с 44 гласа \"за\" от 51 члена на Общинския съвет. Кметът на Пловдив Иван Тотев, който също е в УС на фондацията, предложил за по-голяма прозрачност заседанията й да се излъчват онлайн.така самият Манор Пейков коментира изключването си в телефонен разговор с \"Дневник\". Той обясни, че не е предлагал на управителния съвет да усвоява, а точно обратното - да дари средства за издаването на изследването, тъй според него е важно резултатите му да бъдат видени от повече хора. \"Не става дума за конфликт на интереси, а точно обратното - съзвучие. То е като да наричаш нощта ден, черното бяло... Нямам коментар, смятам, че коментарът трябва да дойде от колегите, които познават работата ми\", добави той.Пред \"Дневник\" творческият директор на фондация \"Пловдив 2019\" Светлана Куюмджиева категорично отрече Пейков да е предлагал издателството си като бенефициент на проект. Тя посочи, че разходът за този етап от \"Махала\" нито е одобяван от УС, нито изобщо е известен - Манол Пейков предложил да съдейства с издателския си опит за изчисляването на оптималната цена на изданието. За целта тя е организирала среща между него и авторите на \"Махала\". \"Никога не е ставало дума да получава пари\", подчерта Куюмджиева, за която освобождаването му също бе изненада. Думите й подкрепи и друг член на управителния съвет - журналистът Пенка Калинкова, която подчерта, че управителния съвет е гласувал единствено решението за среща. По-късно днес се очаква и официална позиция на фондацията.Заедно с Пейков от управителния съвет на фондацията днес бе освободена зам.-кметът по културата на Пловдив Амелия Гешева, която пое поста заместник-министър на културата. Пловдивски медии съобщават, че на нейно място - отговарящ за културните мероприятия в града - Иван Тотев е предложил заместник-директорът на ДАИ и бивш кмет по транспорта в града Александър Държиков.\"Всяко сътресение и всяка промяна в управителния съвет, който е основният ни орган, забавя работата\" - така отвърна тя, запитана как ще се отрази освобождаването на Пейков върху и без това затруднената работа на фондацията. Това е поредна спънка в подготовката на града, който спечели титлата с комбинация от различни проекти и инициативи под мотото \"Заедно\". Докато \"Пловдив 2019\" все още чака от държавата , два от знаковите фестивали, които се преместиха в Пловдив заради кандидатурата - Sofia Design Week и Sofia Architecture Week - . Менажирането на култивирани от граждани и творци места - и центъра за съвременно изкуство \"Баня Старинна\", постепенно бива прехвърлено към администрацията и общински структури. От спечелването на титлата през 2019 г. екипът на \"Пловдив 2019\" претърпя много промени.Надеждата е в гражданската eнергия, коментира бъдещето на инициативата Пейков, който посочи, че сам няма да търси връщане във фондацията. \"Жанет 45\" е едно от най-реномираните издателства у нас, обвързвано с популяризацията и успеха на новата българска литература и писатели като Георги Господинов и Милен Русков. Освен издател той е преводач от английски и съсобственик на звукозаписно студио \"Пекарната\". Той бе сред учредителите на новата партията \"Да, България\" и на последните парламентарни избори бе кандидат за депутатот едноименната коалиция партии на 16-о място в листата на Пловдив.По-късно Пейков публикува . \"..Предложението за отстраняването ми е направено импромпту, на място, без да е включено предварително в дневния ред, без никакво предварително проучване, без да бъда поканен (аз или някои от присъствалите на заседанието) и изслушан. След което предложението е прогласувано с единодушие. (В интерес на протокола, групата на БСП предварително се е оттеглила от гласуване.)Отстраняването ми в случая далеч не е най-обезпокоителното нещо. Истински тревожното е, че по всяка вероятност по аналогичен начин -- без предварително проучване, без обмисляне, обсъждане и изслушване на засегнатите -- в същия този парламент се гласуват решения за милиони левове свързани със строителство и инфраструктура, с благоустройство и образование. Другата възможност е някой да е казал на тези хора как да гласуват. Нямам доказателства, че случаят е такъв, и искрено се надявам да не е. Но тази възможност е не по-малко притеснителна\", пише той.", "date": "2017.05.18", "title": "Издателят Манол Пейков е освободен от управителния съвет на фондация \"Пловдив 2019\""}
{"url": "http://www.dnevnik.bg/kultura/2017/05/18/2973588_uil_smit_i_pedro_almodovar_sporiha_dali_filmi_ot/", "text": "Председателят на журито на кинофестивала в Кан Педро Алмодовар и новият му член - американският актьор Уил Смит, влязоха в спор на пресконференция по една от най-обсъжданите теми около филмовия фестивал -включването на филми на американската компания за видео стрийминг \"Нетфликс\". Те не са показвани в киносалони, съобщи \"Ройтерс\".Нови платформи за разпространяване на филми трябва да играят по същите правила, казаха от журито, което означава, че във Франция \"Нетфликс\" ще има забрана да доставя филмите си чрез видеострийминг в продължение на 3 години след премиерата им в киносалоните.Освен ако \"Нетфликс\" и френската киноиндустрия не стигнат до компромис преди следващия фестивал в Кан, филмите на компанията, която вече е и сериозен филмов производител, няма да бъдат допуснати до официалния конкурс в бъдеще.Но Смит каза, че \"Нетфликс\" не е заплаха за киносалоните, тъй като хората използват стрийминг, но също ходят на кино.\"У дома \"Нетфликс\" няма абсолютно никакъв ефект върху това какво (децата ми) отиват да гледат на кино\", каза той.Алмодовар, цитиран от Би Би Си, се обяви в защита на киното и обяви, че не мисли, че филми, които не са излезли по кината, трябва да се състезават за кинонагради.\"Всичко това не значи, че не подкрепям или не съм отворен към новите технологии и възможностите, които предоставят. Но докато съм жив, ще се боря за нещо, което новото поколение не подозира - способността на големия екран да хипнотизира зрителя\".Извън този спор американският актьор Ули Смит демонстрира добро настроение.\"Западна Филаделфия е доста далеч от Кан\", каза Смит, израснал в беден район на североизточния американски град. \"Филмовият фестивал в Кан е най-престижният в киното. Така че съм развълнуван да съм тук, най-много за да се уча\", каза той на пресконференция заедно с другите членове на журито, което ще реши кой филм ще спечели наградата \"Златна палма\" на 28 май.Педро Алмодовар, испанският режисьор, който е имал 4 свои филма в конкурсната програма на фестивала, каза, че се надява да открие \"кинематографско чудо\".\"Това, което се надявам, е, че всички ние ще усетим истинската емоция, която са изпитали първите хора, гледали филмите \"Виридиана\", \"Сладък живот\" или \"Апокалипсис сега\", каза той, споменавайки носителите на \"Златна палма\" от съответно 1961 г., 1960 г. и 1979 г. \"Надявам се, че ще сме като онези зрители, които ще свидетелстват за този вид чудо\", допълни Алмодовар.Смит, номиниран два пъти за награда \"Оскар\", каза, че се е поколебал дали да приеме поканата да бъде част от журито на Кан, когато разбрал, че ще отнеме две седмици, които ще прекара предимно гледайки филми.\"Вероятно бях на 14 години последния път, когато гледах 3 филма в един ден!\", каза той.", "date": "2017.05.18", "title": "Уил Смит и Педро Алмодовар спориха дали филми от \"Нетфликс\" трябва да бъдат в Кан"}
{"url": "http://www.dnevnik.bg/bulgaria/2017/05/18/2973726_prokuraturata_proveriava_zakonni_li_sa_restitucii_v/", "text": "Софийската градска прокуратура (СГП) проверява Общинската служба по земеделие – Панчарево за законността на извършени реституции в района на община \"Младост\", съобщиха от пресцентъра на държавното обвинение. Обект на проверката е и случаят с реституирания имот, който се намира входа на метростанция \"Младост 3\" в жилищния комплекс.Проверката е по сигнал от кмета на София Йорданка Фандъкова и от Министерството на земеделието и храните, уточняват от държавното обвинение. Тя е възложена на Столичната дирекция на вътрешните работи, като срокът за приключването ѝ е едномесечен.Преди два дни  за възможна измама при реституцията на земеделски имоти в \"Младост\", след като репортаж на Би Ти Ви показа, че част от метростанцията попада в имот, реституиран през 1992 г. Съмненията обаче са, че в случая става дума за измама, тъй като в архива на Втора нотариална камара, където се пазят документите за реституцията, липсват книжата за конкретния имот.Това не е първият път, в който има съмнения за законността на реституции, извършени от поземлената комисия в Панчарево. В края на миналата година  на Би Ти Ви за имотни измами в Панчарево и с. Бистрица и последвалите протести на жители. Проверка на земеделското министерство показа, че има нарушение в цялата процедура по възстановяването на определен имот от 1992 г. Докладът от проверката бе изпратен на прокуратурата.", "date": "2017.05.18", "title": "Прокуратурата проверява законни ли са реституции в \"Младост\""}
{"url": "http://www.dnevnik.bg/detski_dnevnik/2017/05/18/2973689_galina_angelova_e_uchiteliat_koito_obicha_vsichki_video/", "text": "Победителят в конкурса е 11 \"б\" клас от гимназията с преподаване на чужди езици \"Иван Вазов\" в Смолян и неговият най-обичан учител Галина Ангелова.По случай   и влогърът Крис Захариев поканиха ученици от цялата страна да направят нещо незабравимо за един свой учител. Те трябваше тайно от него да планират и осъществят изненада, която да го зарадва и вдъхнови.До 12 май учениците трябваше да изпращат своите клипове, а жури в състав Драгомир Симеонов, журналист, Крис Захариев, влогър, Ива Бонева, изпълнителен директор на Център за приобщаващо образование, и Наталия Митева, програмен директор \"Образование\" във фондация \"Америка за България\", оцени всички клипове според критериите екипна работа, интересна идея и емоционален разказ за приобщаващия и подкрепящ учител и избра класа, заснел най-вълнуващата история.Наградата за класа победител и любимия му учител е издигане във въздуха с топловъздушен балон на 27 май на празничното събитие по случай Дните на приобщаващо образование в София.До 16 май публиката можеше да гласува за изненадата, която най-много ѝ харесва. Класът събрал най-много харесвания във \"Фейсбук\" платформата на кампанията е 2 \"г\" клас от 19 СУ \"Елин Пелин\" в София с класен ръководител Веселина Славчева. Тяхната награда е \"Един ден с Крис Захариев\".Всички участвали в конкурса видеоклипове са достъпни във .", "date": "2017.05.18", "title": "Галина Ангелова е \"Учителят, който обича всички\" (видео)"}
{"url": "http://www.dnevnik.bg/sport/2017/05/18/2973745_shampionska_liga_po_futbol_za_deca_shte_se_provede_v/", "text": "Шампионска лига по футбол за деца ще се проведе на 10 и 11 юни в столичния комплекс \"Спортна София\". Надпреварата се организира от Асоциацията на българските фен клубове на чуждестранни отбори и детска футболна академия \"Комета\" е в партньорство със Столична община като част от програмата \"София 2018 - европейска столица на спорта\".Участие ще вземат деца, селектирани от официалните български фенклубове на \"Ювентус\", \"Реал\" (Мадрид), \"Рома\", \"Галатасарай\", \"Интер\", \"Челси\" и \"Манчестър юнайтед\". Осмият отбор в турнира ще бъде съставен от състезатели на \"Комета\", избрани по програмата \"Футбол за отличници\" .Детската Шампионска лига ще се проведе по време на седмия годишен благотворителен турнир на асоциацията на феновете.Събраните средства от инициативите ще бъдат дарени за обученията по иновативно лечение на диабета на сдружение \"Култура без граници\".", "date": "2017.05.18", "title": "Шампионска лига по футбол за деца ще се проведе в София на 10 и 11 юни"}
{"url": "http://www.dnevnik.bg/sport/2017/05/18/2973655_konur_makgregur_e_podpisal_dogovor_za_mach_s_floid/", "text": "Звездата на смесените бойни спортове Конър Макгрегър е подписал договор за двубой с непобедения на професионалния боксов ринг Флойд Мейуедър, съобщи президентът на UFC Дана Уайт.Ирландецът заяви, че се очаква близките дни американският боксьор да договори своите условия и скоро да бъде финализиран договор за исторически мач, който да разбие рекордите по приходи и гледаемост в бойните спортове.\"Договорът с Макрегър е готов, сега започвам да работя с екипа на Мейуедър. Имам подписа на едната страна. Ако се споразумеем с другата, двубоят ще се осъществи\", заяви Уайт в интервю за TNT след първия мач между \"Кливланд\" и \"Бостън\" от финала на Източната конференция в НБА.По-късно и Макгрегър потвърди сделката. \"Първата и най-важната част от договора е подписана. Поздравления за всички замесени страни. В близките дни очакваме подписа на Ал Хаемън и неговия боксьор\", се казва в изявлението на 28-годишния ирландец.Детайли от договора на Конър Макгрегър не бяха обявени. Засега е единственото сигурно нещо е, че евентуален мач между двамата ще се проведе по правилата на професионалния бокс.Ирландецът, който през ноември стана първият боец, притежаващ едновременно световните титли в две различни категории на UFC, придоби боксов лиценз в Лас Вегас миналата година.Мейуедър не се е боксирал от 2015 г. Той прекрати кариерата си, след като записа 49-а победа от 49 мача и изравни рекорда на Роки Марчиано. 40-годишният американец спечели световните титли в пет дивизии и заработи над 800 милиона долара на ринга, . \"Това е единственият мач, който ще ме върне на ринга. Най-вероятно мач между мен и Макгрегър ще има. Не знам кога. Трябва да говорим с моя екип, той и неговият щаб трябва да свършат своята работа. Мачът все още не е уговорен, но се надявам, че ще направим така, че да се случи\", каза американецът пред \"Скай спортс\". в началото на тази година. Ако Мейуедър и Макгрегър се качат на ринга, очакванията са мачът им да генерира рекордни приходи от 1 милиард долара. ", "date": "2017.05.18", "title": "Конър Макгрегър е подписал договор за мач с Флойд Мейуедър"}
{"url": "http://www.dnevnik.bg/morski/2017/05/18/2973751_sled_signalite_za_tormoz_v_morska_administraciia_maia/", "text": "Омбудсманът Мая Манолова се е обърнала за съдействие към на транспорта Ивайло Московски във връзка със сигналите на служители от \"Морска администрация\" във Варна за системен тормоз, упражняван върху тях от страна на директора им Валентин Енчев. Това става ясно от текста на писмо, получено днес от председателя на синдикалната организация във ведомството Николай Друмев.Вчера \"Дневник\" информира, че . В нея те съобщават, че от 2015 г. до сега няколко пъти са сезирали различни инстанции зана Енчев, но реакция от страна на изпълнителния директор на Агенция \"Морска администрация\" Живко Петров така и не е последвала. По тази причина в края на миналата и началото на тази година ключови служители са напуснали работните си места.\"Като национален омбудсман съм обезпокоена от посоченото в жалбата ви поведение спрямо служители в Дирекция \"Морска администрация\" - Варна, пише в писмото си Манолова. В тази връзка бих искала да отбележа принципното си разбиране, че поведението на всеки служител, независимо от заеманата длъжност, следва да е съобразено с установените норми за уважение, коректност и зачитане достойнството на хората\".В жалбата си до Манолова и Комисията за защита от дискриминация подателите й са цитирали случаи, в които Енчев Енчев екато ги наричал \"мишки\", \"некадърни\", \"мързеливи\", \"прости\", \"малоумни\", \"подкупни\" и \"идиоти\". Повод за обидите ставали случаите, когато професионалното мнение на служителите влизало в противоречие с това на директора им.Според жалбоподателите, тази обстановка на работа предизвиквала сред служителите \"основателен страх от реваншистки действия и преследване\".В отговор на въпроси, зададени от \"Дневник\" Валентин Енчев призна, че действително е имало случаи, в които \"като действащ преподавател\" (във Висшето военноморско училище във Варна - бел. ред.) често говорел високо, което от много хора било възприемано като назидателен тон. \"В някои случаи наистина съм се карал, призна Енчев, но в повечето случаи това е било заради нарушаване на дисциплината.\"Да върнеш на някого задачата, за да я направи по-добре, да го накараш да напусне, защото се опитва да влиза в излишни спорове с теб и ти обясня как нещо няма да се свърши.... Мога да дам много примери, които за един са обида, но за мен саза да прекъсна всякакви опити за спиране или забавяне на работния процес\", каза още директорът на \"Морска администрация\" - Варна.В писмото, получено днес от председателя на синдикалната организация в \"Морска администрация\", Мая Манолова съобщава, че се е обърнала към министъра на транспорта, в чиято структура са Агенция \"Морска администрация\" и варненската й дирекция, с препоръка да предприеме мерки за извършаване на обстойна проверка по случая, а при констатиране на нарушения - за тяхното отстраняване.", "date": "2017.05.18", "title": "След сигналите за тормоз в \"Морска администрация\" Мая Манолова е препоръчала проверка"}
{"url": "http://www.dnevnik.bg/sviat/2017/05/18/2973756_zapisan_razgovor_zamesva_brazilskiia_prezident_v/", "text": "Протестиращи и депутати от опозицията поискаха оставката на президента Мишел Темер заради твърдения, че тайно е бил записан, докато предлагал да се плати за мълчанието на бивш депутат и съпартиец в разследването, свързано с нефтената компания \"Петробрас\", пише британският в. \"Гардиън\". В няколко града в страната се проведоха протести срещу Темер, а сенатори поискаха оставката му.Бразилското издание \"Глобу\" твърди, че разполага със записи, на които Темер разговаря с представител на бизнеса за плащания до Едуарду Куня – бивш депутат и председател на долната камара на парламента, който в момента е в затвора за корупция, пране на пари и укриване на данъци. Според \"Глобу\" парите е трябвало да гарантират мълчанието на потенциален свидетел в разследването за корупция, обхванало близо една трета от министрите и заместник-министрите в страната. Трима действащи министри бяха принудени да подадат оставката заради разследването, а осем други остават на поста си, но имената им са замесени в скандала.\"Ройтерс\" цитира източници, запознати със случая, според които публикацията на \"Глобу\" отговаря на истината.Според изданието в записите, които то не предоставя публично, Темер говори с Джосли Батиста (който управлява месопреработващата компания Джей Би Ес заедно с брат си) за плащания до Куня, който получи присъда заради ролята си в скандала с нефтения гигант \"Петробрас\". В двата записани разговора през март, предоставени от Батиста, последният казва на Темер, че дава пари на Куня срещу мълчанието му. В отговор президентът казва: \"Трябва да продължиш, окей?\", пише \"Глобу\", цитиран от \"Ройтерс\".Куня, от същата партия Бразилско демократично движение, от която е и Темер, беше депутатът, инициирал  на Дилма Русеф в хода на  с \"Петробрас\", което доведе дотогавашния ѝ заместник до президентския пост. Той многократно е намеквал, че знае много тайни за бившите си колеги.Записите са предоставени от Батиста като част от опита на Джей Би Ес за извънсъдебно споразумение с прокуратурата заради , произвеждано от водещи бразилски компании. .Записът, с който \"Глобу\" твърди, че разполага, за първи път замесва името на Темер в мащабното антикорупционно разследване, известно като \"Операция Автомивка\" . Ако въпросният запис бъде публикуване, ефектът може да се окаже още по-голям, отбелязва Би Би Си.От екипа на Темер настояват, че обвиненията са измислени и призовават за цялостно разследване. \"Президентът Темер никога не е искал пари срещу мълчанието на бившия депутат Едуарду Куня. Нито е участвал, нито е разрешавал\" подобни сделки, казва администрацията, но потвърждава, че през март се е провела среща между Темер и високопоставен представител на Джей Би Ес.", "date": "2017.05.18", "title": "Записан разговор замесва бразилския президент в разследването срещу \"Петробрас\""}
{"url": "http://www.dnevnik.bg/sviat/2017/05/18/2973708_makron_udari_desetkata_s_ministura_na_vunshnite_raboti/", "text": "Досегашният министър на отбраната Жан-Ив льо Дриан, който бе за ръководител на френската дипломация, ще изпълнява ролята на гарант на президента центрист Еманюел Макрон в борбата срещу тероризма и по стратегическите международни въпроси.Този 69-годишен бретонец, който остана начело на отбраната през цялото петгодишно управление на социалиста Франсоа Оланд, е един от двамата министри от предишното правителство, влезли в новия екип на Макрон.\"Льо Дриан внася опит, а от такъв има нужда и то веднага, тъй като на 25 май предстои среща на върха на НАТО в Брюксел\" и веднага след това на Г-7 в Италия, казва Франсоа Есбур, председател на Международния институт за стратегически изследвания в Лондон.Ценен от военните, уважаван от политическите си противници, той като цяло е популярен сред електората и се котира прекрасно сред чуждестранните партньори, допълва експертът.При президента Оланд той ангажира френската армия на четири фронта - в Сахел, в Централноафриканската република, в Ирак и Сирия срещу \"Ислямска държава\" и във Франция с антитерористичната операция \"Сантинел\".В продължение на пет години , зад чието привидно добродушие се крие много твърда ръка, бе довереник на държавния глава. Но когато Оланд отказа да се яви повторно на президентските избори, той обърна гръб на социалистите и влезе в отбора на социаллибералния кандидатс назначението за министър в тази сфера.  ще внесе в Ке д'Орсе тънки познания по големите предизвикателства в областта на сигурността, като се започне от борбата срещу джихадистките групировки и се мине през европейската отбрана и се стигне до регионалните кризи.С военните интервенции от 2012 г. насам  от Близкия изток до Африка, че направо засенчи тогавашните външни министри Лоран Фабиюс и след него Жан-Марк Еро. Той е близък със субсахарските и арабски лидери като египтянина Абдел Фатах ас Сиси, чадиеца Идрис Деби и поддържа, без да има задръжки, отношения с режими, които често са обвинявани в нарушаване на правата на човека.са смятани за ключа към успехите му в експорта освен в динамичната ситуация по сигурността. Под неговото ръководство износът на френско оръжие счупи няколко рекорда и достигна 20 милиарда евро през 2016 година. Военният самолет \"Рафал\", за който с насмешка се казваше, че е непродаваем, пожъна успех от Египет до Индия. В Австралия Франция сключи \"договора на века\" за построяването на 12 подводници.\"Що се отнася до \"Рафал\", Индия като че ли се връща в играта (с нови поръчки в перспектива, бел. АФП), а Малайзия продължава да е там\", отбелязва Есбур. Във всички тези преговори Льо Дриан, който е подкрепян от предприемачите в сектора, би могъл да продължи да играе роля. Колкото до военното дело, министърът \"пое водеща роля в провеждането на операциите\", казва анализаторът по военни въпроси Мишел Гоя.Льо Дриан се отличи и като \"добър застъпник за въоръжените сили пред министерството на финансите\", дори заплаши с оставка, за да запази кредитирането им, припомня той. Атентатите от 2015 г. промениха нещата и доведоха до повишаване на бюджета за отбрана.Въпреки че бюджетът за отбрана се покачи леко, това е до голяма степен недостатъчно в очите на военните за обслужване на целия флот от хеликоптери, дронове и транспортни самолети на местата, където се провеждат операции.\"Волунтаризмът на министъра не може да компенсира липсата на средства\", казва бившият генерал и командир на силите на НАТО в Афганистан Оливие дьо Бавеншов. Еманюел Макрон, който е наясно със ситуацията, обеща да положи усилия за повече пари в бюджета за армиите, без да повишава дефицита.В Ке д'Орсе пътната карта на Льо Дриан е напълно разчертана. \"Нашите военни намеси трябва винаги да бъдат подчинени преди всичко на дипломатическия подход\", заяви неотдавна Макрон по време на предизборната си кампания. /БТА", "date": "2017.05.18", "title": "Макрон \"удари десетката\" с министъра на външните работи"}
{"url": "http://www.dnevnik.bg/biznes/2017/05/18/2973740_niakoi_nezakonni_obekti_v_slunchev_briag_shte_budat/", "text": "Незаконните обекти в \"Слънчев бряг\" са много сериозна пречка за нормалния туризъм, както и за по-голяма доходоносност на целия бранш. Това каза пред журналисти в курорта вицепремиерът Валери Симеонов. Той каза, цитиран от БТА, че ще контролира събарянето на незаконни обекти в \"Слънчев бряг\" с огромно удоволствие.До момента са премахнати няколко десетки и процесът ще продължи, информира вицепремиерът. В същото време той уточни, че в този процес най-сериозният проблем е нелицеприятната гледка, когато на плажа багери събарят до плажуващите туристи. Ето това не трябва да се допуска, защото носи негативи на туризма, добави Симеонов.Той уточни, че това, което може да бъде премахнато до началото на същинския сезон, ще се направи. Есента акцията с премахването на незаконните обекти продължава, увери вицепремиерът.По думите му \"Слънчев бряг\" трябва да бъде комплексът на широките улици, на зелените площи, на големите плажове и на истинския туризъм.Симеонов и министърът на туризма Николина Ангелкова днес посетиха курорта и разговаряха с ръководството на държавното дружество и хотелиери.", "date": "2017.05.18", "title": "Някои незаконни обекти в Слънчев бряг ще бъдат премахнати едва след сезона"}
{"url": "http://www.dnevnik.bg/video/2017/05/18/2973728_videogaleriia_pet_pesni_v_pamet_na_kris_kornel/", "text": "Днес почина рок звездата Крис Корнел - един от основоположниците на гръндж звука през 90-те години на XX век. Една от най-известните му песни е сингълът Black Hole Sun на Soundgarden. Тя е наградена с \"Грами\" през 1995 г. за най-добро хард рок изпълнение и е номинирана за най-добра рок песен.Корнел бе една от водещите фигури на гръндж сцената през деветдесетте. Освен в Soundgarden и Audioslave, той бе основател и фронтмен на Temple of the Dog. Негово дело бе и саундтракът на \"Казино Роял\" .Soundgarden бе основана през 1984 г. от Корнел и се разпадна през 1997 г., само за да се събере отново през 2010 г. С 22 млн. продадени албум, тя бе част от четирите банди от Сиатъл, станали синоним на грънджа - заедно с Alice in Chains, Nirvana и Pearl Jam.Освен че работеше по многобройни солови проекти, през 2001 г. Корнел основа и супергрупата Audioslave, заедно с бившите членове на Rage Against The Machine Том Морело, Тим Комърфорд и Брад Уилк.", "date": "2017.05.18", "title": null}
{"url": "http://www.dnevnik.bg/zelen/2017/05/18/2972974_otdelni_kofi_za_biootpaduk_sa_kljuchut_za_uspeshno/", "text": "Разделното изхвърляне на биологичния отпадък е от ключово значение, за да е ефективна системата за рециклиране в България. Това е една от основните цели в алтернативна визия за устойчиво управление на отпадъците на експерти по нулеви отпадъци от сдружение \"За Земята\", която те представиха на конференцията \"Икономика на отпадъците: предизвикателства и възможности\" в Дома на Европа.Еколозите ще представят визията си пред Столична община на среща с новия заместник-кмет по екология.Ежегодно биологичният отпадък се изхвърля най-много – между 30% и 50% от общия. В същото време той е мокър и загнива бързо, цапа и прави некачествени за рециклирани другите видове отпадъци, отделя метан в общите сметища.Всичко това може да се избегне, ако общините започнат да събират биоотпадъците отделно – в кафяв отделен контейнер или фамилни компостери. Така голямо количество, изхвърляно в сивите кофи, ще намалее, а другите отпадъци няма да се замърсяват и ще са годни за рециклиране.Идентично мнение изрази и Ася Добруджалиева от Асоциацията на еколозите от общините в България.\"Има много неща, които могат да помогнат системите да работят ефективно, но най-важно е да има отделяне при източника на мократа биофракция от сухата фракция. Ако няма такова отделяне, сепариращите инсталации ще продължават да бъдат неефективни, защото не може един мръсен отпадък да бъде ефективно използван като ресурс\", каза Добруджалиева и заключи, че това налага общините да положат усилия за въвеждане на разделно събиране на биоотпадъците.Индивидуализирано разделно събиране при източника е другият акцент в алтернативната визия на \"За Земята\", която би довела до ефективно рециклиране според тях.Моделът, използващ данни от Столична община и завода в Садината, изчислява, че до 2020 г. можем да постигнем 67% разделно събиране, ако веднага се промени сметосъбирането в столицата. Ще се открият много нови работни места и ще има над 30 млн. лв. приходи годишно от рециклиране (до 2020 г.) и над 38 млн. лв. до 2030 г. Визията включва модифициране на инсталацията, така че да не произвежда RDF и следователно да няма нужда от инсталация за горене в ТЕЦ-София .Добруджалиева представи проучване на АСЕКОБ сред повече от 200 общини. Голям проблем за общините, най-вече малките, е транспортирането на отпадъци към регионалните депа, при някои разстоянията са над 100 км.В сепариращите инсталации на депата се постига изключително нисък процент отделени за рециклиране отпадъци. Решението е общините да развиват разделно събиране още в самите домакинствата и да насърчават домашното компостиране. По-голяма част от анкетираните са готови да направят тези стъпки.По \"горещата\" тема за инсталацията за горене на отпадъци в Столична община експертите напомниха, че дори и Дания, която има свръх-капацитет в изгарянето постепенно затваря инсинераторите си и е подела кампания \"Да рециклираме повече, да горим по-малко\".Според убличното финансиране трябва да е насочено към проекти в по-високите нива в йерархията за управление на отпадъците – предотвратяване, намаляване, рециклиране, компостиране, което не включва горене.Няма официално публикувани данни колко общо цветни контейнери има в София в момента.По изчисленията на сдружение \"За Земята\" в момента кофите за разделно събиране са около  и са разположени на 1500 места из столицата. Цифрите съобщи Евгения Ташева от сдружението. Еколозите са изчислили бройката на базата на изискванията за брой цветни кофи в Наредбата за отпадъците, а не на база реални факти, предоставени от общината.Болшинството кофи по софийските улици сега са сивите – около , или четири пъти повече от цветните. \"Съотношението на кофите трябва да се промени, сивите да бъдат намалени драстично за сметка на кафявите, които ще са за биоотпадък\", обясни Ташева. \"В момента, в който ги разделим и двата вида отпадъка повишават стойността си, както и рециклируемостта.\" Така обемът боклук от сивите кофи логично ще намалее драстично.Според експертите разпределението на отпадъците трябва да е: в зелен контейнер –стъкло; в син - хартия; в жълт – леки опаковки – пластмаса и метали, заедно с останалите, които не са подходящи за другите кофи, т.нар. сух отпадък. Тази система се практикува вече успешно в Габрово и Трявна и е успешна.\"В момента по-големият процент рециклиране на битови отпадъци не се дължи на системи, създадени от общините за разделно събиране, а от предаваните на пунктовете за вторични суровини.\" Тези данни съобщи Ася Добруджалиева от Асоциацията на еколозите от общините в България, цитирана от БТА.В същото време в сепариращите инсталации, които са изградени в регионалните системи за управление на отпадъците, се постига много нисък процент на отделени рециклируеми отпадъци.Според Добруджалиева нито една от компостиращите инсталации в страната не решава проблема с хранителните отпадъци. Причината е, че общините трябва да получат сертификат за произведения от биоотпадъци компост, за да могат да го продават, а изискванията към получения продукт не могат да бъдат покрити без въвеждане на разделно събиране на мократа биофракция.Така нито една община не се наема да пробва да прави открито компостиране на хранителни отпадъци. Това налага разделянето на биоотпадъците при източника да стане приоритет, завърши експертът.", "date": "2017.05.18", "title": "Отделни кофи за биоотпадък са ключът за успешно рециклиране, смятат експерти"}
{"url": "http://www.dnevnik.bg/bulgaria/2017/05/18/2973767_galup_kabinetut_na_gerb_i_obedineni_patrioti_zapochva/", "text": "Кабинетът на ГЕРБ и \"Обединени патриоти\" започва работа при 32% доверие, или на ниво, близко до предходния мандат на премиера Бойко Борисов. Недоверието е 55% и е малко по-ниско от обичайните в последните години стойности от над 60%. Това показва националното представително изследване на политическия и икономически индекс на \"Галъп интернешънъл\" между 4 и 11 май.Социологическата агенция отбелязва, че правителството има известен начален комфорт, макар и малък, на фона на предишните периоди. В идните седмици и месеци обаче обществото тепърва ще формира началните си впечатления от властта. Традиционно в България недоверието към институциите е по-високо от доверието, но винаги в началото на даден мандат ситуацията е по-благоприятна.Според \"Галъп интернешънъл\" служебното правителство е внесло известно успокоение, като недоверието през управлението му е слязло от нивата над 60% от края на предходния мандат \"Борисов\" до нива от около и над 50%.Доверието в Народното събрание в началото на мандата му е по-ниско от това към правителството – едва 24% срещу 66% недоверие.Според агенцията обаче стойностите са благоприятни на фона на последните години. И тук се посочва, че с идването на служебното правителство, макар парламентът да бе разпуснат, отношението към институцията на Народното събрание е станало по-добро. Отрицателните оценки са слезли от нива над 70% в края на мандата на 43 НС до нива чувствително под 70%.В началото на май 30% от запитаните са оптимисти за посоката на развитие на страната, докато 53% са песимисти. Макар песимизмът по традиция да преобладава, като че ли в последните месеци и години има укрепване на позитивните оценки, смятат социолозите.", "date": "2017.05.18", "title": "Галъп: Кабинетът на ГЕРБ и \"Обединени патриоти\" започва мандата си с 55% недоверие"}
{"url": "http://www.dnevnik.bg/bulgaria/2017/05/18/2973778_za_predsedatel_na_sofiiskiia_raionen_sud_ima_edin/", "text": "След една провалена процедура и близо половин година след като предишният председател на Софийския районен съд Методи Лалов подаде оставка заради несъгласие с политиката на Висшия съдебен съвет, се появи кандидат за ръководител на най-натоварения съд - Петър Славчев. Днес изтича крайният срок за участие в процедуратаСлавчев е съдия от гражданското отделение на СРС, а преди това е бил три години съдебен помощник във Върховния касационен съд. Една от основните цели, които си е поставил в концепцията, е да спечели доверието на колегите си, съдебните служители, адвокати и други, съобщава \"Правен свят\".В момента Софийският районен съд се управлява временно от съдия Стефан Милев, който беше наложен от мнозинството в съвета въпреки мнението на магистратите от най-натоварения съд.", "date": "2017.05.18", "title": "За председател на Софийския районен съд има един кандидат"}
{"url": "http://www.dnevnik.bg/bulgaria/2017/05/18/2973770_ponijena_e_ocenkata_na_bulgarskite_institucii_za/", "text": "е средният годишен успех, които получиха държавните институции за усилията си за прилагане на политики, насочени към децата. Оценката се изготвя за шеста поредна година от \"Национална мрежа за децата\", а данните са от представения днес доклад на организацията \"Бележник 2017: Какъв е средният успех на държавата в грижата за децата\".През 2015 година в България са починали 434 деца на възраст до 1 година. За 2014 година са били 517, като коефициентът намалява от 7.6 промила на 6.6 промила през 2015 година. Въпреки това детската смъртност остава по-висока, отколкото в Европейския съюз (3.69 промила). Областите с най-висока детска смъртност са Ловеч (12.9‰), Сливен (12.8‰), Пазарджик (11.8‰), Велико Търново (9.8‰), Силистра (9.4‰), а с най-ниска: София (2.5‰), Кюстендил - (3.2‰), Габрово - (3.8‰), Перник (4.6‰).И макар и броят на ранните раждания да намалява, той все още остава висок. 6274 са живородените през 2015 година бебета от майки под 20-годишна възраст. Расте и броят раждания от здравно-неосигурени жени - през 2016 година те са били 7 975, през 2015 г. - 7 588.Тук най-високо оценената подобласт е \"Детска смъртност\", следвана от \"Болнична и доболнична помощ\". Възходящите оценки (със 6 стотни повече от миналата година) се дължат основно на резултатите по отношение намаляване на детската смъртност и усилията за приоритизиране на майчиното и детското здраве.- Създаване на подходяща среда за децата във всички родилни и детски отделения в страната;- Гарантиране на равен достъп до здравеопазване и качество на здравната грижа за всички деца;- Развиване на целенасочена държавна политика за инвестиране и задържане в страната на специалисти, завършили ключови за детското здраве специалности като \"педиатрия\", \"детска психиатрия\" и др.Изследването PISA за 2015 година поставя България на 45-то от общо 72 места за постиженията на 15-16-годишните ученици в три познавателни области – природни науки, математика и четене. Функционалната грамотност измерва възможностите на учениците за разбиране на материала, за неговото анализиране, за логично изразяване на идеите, както и за справяне с приложни задачи на база на наученото, а само 59 от децата на 15-16 години притежават четивна грамотност, 58 - математическа и 62 са функционално грамотни по природни науки.Оценката е почти идентична с миналогодишната – 3.45. Наблюдава се увеличение на оценките в областта на училищното образование и на ангажиментите, свързани с приобщаващото образование. В същото време се отчита понижение в областта на образованието и грижите в ранна детска възраст.Всеки 7-и ученик между 15 и 18 години не е в училище. Това означава, че в повечето случаи той/тя не завършва гимназия или това се случва по-късно. Едва 81.5% от децата в съответната възраст са записани в средното образование.В областта на ранното детско развитие, , че основно предизвикателство е, от една страна, липса на единен подход и достатъчно гъвкави и разнообразни възможности. Критикуват и липсата на достатъчна и навременна подкрепа и помощ на самите работещи, особено в детските градини, тъй като от това страда тяхната отдаденост и мотивация., що се отнася до достъпа до училищно образование и отпадането от училище, за да може техен връстник да посещава училище е от значение той да вижда смисъл в нещата, които учи и прави в училище, да не се чувства отхвърлян, да бъде подкрепян от родителите си, както и да има учебници, подходящи дрехи и обувки и пари за джобни. Често пъти децата не ходят на училище, тъй като едно или повече от тези неща липсва.Отношението на училището също е много важно. По-голямата част от децата не са съвсем запознати с термина \"приобщаващо образование\". Някои от тях го свързват с децата, които отпадат от училище, децата от различен етнически произход, социално слабите деца, децата със заболявания. При обяснението му казват, че тяхното училище по-скоро не е много приобщаващо. Децата със специални образователни потребности споделят по-често от децата без установени такива, че не се чувстват съвсем безопасно в училище.Изискванията на самата система също не подпомагат приобщаващото образование. Често пъти учителите гонят нормативи и нямат време да обръщат повече внимание, ако е необходимо. Далеч не във всяко училище или детска градина има достъп до психолог, логопед или ресурсен учител, който да помага на децата при необходимост.В тази област спадът на оценката е от 40 стотни спрямо миналата година. Реформата на системата за детско правосъдие все още не е факт, въпреки че през 2016 г. Министерството на правосъдието изработи проект на закон, който да замени остарялото законодателство в областта. Промените все още не срещат одобрението на всички заинтересовани институции и не са стигнали до обсъждане в Народното събрание.В същото време, ситуацията в социално-педагогическите интернати (СПИ) и възпитателните училища-интернати (ВУИ) продължава да бъде изключително тревожна от гледна точка на качеството на живот на децата, настанени там. Към началото на 2016 година общо 213 са децата, настанени в такъв тип интернати.Оценката е почти идентична с тази за 2016 г. - среден 3.02. Въпреки заявения ангажимент от държавата за подкрепа на родителите и гарантиране правото на детето на семейство чрез създаване на превантивни и алтернативни услуги за грижа за деца и закриване на специализираните институции, на практика продължава да липсва цялостен подход за подкрепа на детето и семейството.1059 са общо децата в специализирани институции към 2016 година (213 други са в интернати).Работещите всеки ден със семейства, които са в риск да изоставят детето си, споделят, че е много важно да се имат предвид най-честите причини за решението на едно семейство да изостави детето си – , тежки увреждания на детето, преценка на родителите, че не могат да се грижат.Липсват и достатъчно специалисти, които да могат да окажат необходимата подкрепа навреме. Децата смятат, че за да няма деца, които са изоставени от родителите си, несъмнено е важно самите родители да могат да осигурят условия и да знаят как да се грижат за детето си. Ролята на институциите, обаче, виждат именно в подпомагане на родителите да се справят, когато проблемите са все още малки. Децата споделят още, че повечето от тях не са получили много информация, тя е била подвеждаща или невярна, когато са били изведени от семейството си – .Трудно е било и заради невъзможността да кажеш дори \"чао\" на родителите, приятелите и всичко, което ти е било познато до момента. Според децата , така, че то да разбере какво се случва, защо и какво предстои.Що се отнася до осиновяването, децата смятат, че . Осиновителите от своя страна трябва да имат възможност да се грижат за децата, включително финансова, и трябва да обръщат внимание на децата и да играят с тях. Осиновителите споделят, че изпитват затруднения както в намирането на информация относно процеса на осиновяване, защото невинаги и самите институции имат едно и също разбиране как се случва той, така и заради недостатъчните обучения и недостатъчната подкрепа, включително в следосиновителния период.Приемните родители споделят, че основното предизвикателство пред тях е неразбирането, че приемният родител – като човек, който се грижи за детето, настанено при него – има нужда от повече подкрепа, за да осигури най-добрата среда за детето. Трудностите са най-вече от гледна точка на пропуските в системата, които създават рискове за самото дете – претоварени социални работници, тежки административни процедури. Споделят, че им е трудно да не знаят какво се случва с детето след извеждането му от приемното семейство.През миналата година тази оценка беше 2.01. Най-ниско оценената подобласт е Недискриминация със Слаб 2.13. За пета поредна година не се отчита напредък по ангажимента за създаване на специално звено, което да разглежда случаи на дискриминация срещу деца.България продължава да бъде една от трите страни членки на ЕС, които нямат специализиран омбудсман по правата на детето; продължава да има практики на дискриминация и неравно третиране на деца бежанци, деца с увреждания и деца от ромски произход по отношение на достъпа им до качествено образование, здравеопазване и адекватна жилищна и социална среда.За 2015 37.3% от децата (0-17 г.) в България живеят в материални лишения. За сравнение делът на тези деца в ЕС е 9.5%. За 2015 година 43.7% от децата в България са в риск от бедност или социално изключване. За сравнение в ЕС делът им е 26.9%.1 от 4 деца в България (25%) живее при лоши битови условия – в небезопасен и нехигиеничен дом. 2 от 5 деца няма къде да учат и да си пишат домашното, нямат средства за книги извън учебниците и не получават поне едно хранене на ден с месо или риба. В най-висок риск от бедност са домакинствата с три и повече деца (66%) и тези със самотен родител (35,2%).Пълният доклад \"Бележник 2017: Какъв е средният успех на държавата в грижата за децата?\" можете да изтеглите от прикачения файл.", "date": "2017.05.18", "title": "Понижена е оценката на българските институции за грижата им за децата"}
{"url": "http://www.dnevnik.bg/sport/2017/05/18/2973804_niki_heidun_e_v_izkustvena_koma_a_sustoianieto_mu/", "text": "Бившият шампион в MotoGP Ники Хейдън остава в критично състояние след първата нощ в болницата, съобщиха от отбора му \"Ред бул Хонда\". Той е настанен в интензивното отделение и е поставен в изкуствена кома. Състоянието му обаче не позволява оперативна намеса към момента., докато е карал колело с приятели край италианския град Римини. Той е бил закаран в местната болница, но състоянието му е било много тежко и лекарите са взели решение да бъде транспортиран спешно в по-голямата болница в Чезена.Хейдън се нуждае от мозъчна операция, за да бъде намалено налягането върху черепа му. Състоянието на 35-годишния пилот обаче не е достатъчно стабилно, за да се извърши операция, обявиха от медицинския екип, цитирани от Motorsport.\"Бихме искали да благодарим на всички за съобщенията, подкрепата и помощта им. Веднага щом има новини за състоянието му от болницата или от семейството на Ники, ще ви уведомим\", заявиха от \"Ред бул Хонда\".Хейдън се състезаваше в MotoGP между 2003 и 2016 г., а през 2006 г. стана световен шампион, прекъсвайки тоталната доминация на Валентино Роси. От началото на 2016 г. американският пилот се концентрира върху състезанията в Супербайк.Инцидентът с Хейдън е поредният, при който известен спортист е блъснат на пътя по време на тренировка с колело.Един от водещите италиански колоездачи , а наскоро Зачестилите случаи  - не само за професионалните състезатели, но и за колоездачите любители.", "date": "2017.05.18", "title": "Ники Хейдън е в изкуствена кома, а състоянието му остава кричино"}
{"url": "http://www.dnevnik.bg/bulgaria/2017/05/18/2973796_zadurjaniiat_za_ubiistvoto_v_kv_vitosha_e_triabvalo_da/", "text": "Задържаният за двойното убийство в квартал \"Витоша\" в София от тази сутрин е трябвало да получи 100 хиляди лева от жертвите, съобщи главният секретар на МВР Младен Маринов, цитиран от агенция \"Фокус\". СДВР и градската прокуратура дадоха съвместен брифинг за инцидента, при който 57 годишен мъж застреля двама души и рани трети. Той е задържан, а прокуратурата започна разследване.а пострадалите са били хората, които са извършвали и строителен надзор, и финансиране\", заяви Маринов и уточни, че извършителят е трябвало да получи възнаграждението за извършените дейности. \"Сумата е въпрос на проверка, но става въпрос за над 100 хил. лева\", обясни още главният секретар. \"В момента със задържания се извършват процесуално-следствени действия на място, след което ще се работи с него и в сградата на СДВР\".Маринов уточни, че единият от убитите е с българско и руско гражданство.Според старши комисар Ивайло Иванов, директор на Столичната полиция, \"има установени свидетели, пряко на стрелбата очевидци няма, но има такива, които са били наблизо и са присъствали на скандала и в момента се разпитват\". \"Лицето не е задържано на мястото на извършване на престъплението\", поясни директорът на СДВР. \"Починалият мъж е 79-и набор, 56-и е починалата жена, а пострадалият е 82-и набор\", обясни Ивайло Иванов.\"Първото нещо, което идва на ума, е, че този човек има някакви отклонения. Ще видим дали има или няма. Дано не е свързано с това, което казвате\" (организирана престъпност - б.р.), каза Радев, влизайки в среща на министрите на вътрешните работи в Брюксел, цитиран от \"Клуб 3\".", "date": "2017.05.18", "title": "Задържаният за убийството в кв. \"Витоша\" е трябвало да получи над 100 хил. лв. от жертвите"}
{"url": "http://www.dnevnik.bg/zelen/2017/05/18/2973822_ekoministurut_e_razporedil_odit_na_vsichki_proekti_na/", "text": "Министърът на околната среда и водите Нено Димов е разпоредил пълен одит на всички проекти на някои природозащитни и екологични организации. Това е заявил министърът пред журналисти в Бургас, цитиран от пресцентъра на министерството. От съобщението на екоминистерството не се разбира кои точно организации се проверяват, но те са определени като \"т.нар. зелени организации\" (цитатът от текста на прессъобщението също е в кавички). Запитани от \"Дневник\" кои са организациите, от ведомството предпочетоха да не конкретизират поименно природозащитните организации с обяснението, че първо трябвало да се провери дали има нарушения в работата им, за да не бъдат набедени предварително.Проверката е във връзка с подадени сигнали и ще се извърши от инспектората на министерството. Ще бъде одитиран и сигнал за Поморийското езеро. От пресцентъра на ведомството не отговориха на въпроси на \"Дневник\" за какви сигнали става дума и от кога са те.В съобщението се посочва само, че при установяване на нарушения ще бъдат сезирани компетентните органи.", "date": "2017.05.18", "title": "Екоминистърът е разпоредил одит на всички проекти на някои природозащитни организации"}
{"url": "http://www.dnevnik.bg/biznes/2017/05/18/2973812_nad_750_policai_shte_podsiliat_ohranata_na_reda_po/", "text": "Общо 756 полицаи ще бъдат командировани по курортите, като голяма част от тях - в Слънчев бряг. Това съобщи министърът на туризма Николина Ангелкова на брифинг след среща с контролните органи, областния управител на Бургас и кметове на общините в областта за готовността за летния сезон в регион Бургас, предаде \"Фокус\".Засиленото полицейско присъствие в курорта се налага заради миналогодишната престрелка с един загинал и трима ранени.Ще има дневни патрули по плажовете, а през нощта наемателите и концесионерите ще са задължени да осигурят осветлението на плажните ивици. Също така ще има и екипи на НАП, мобилни офиси и изнесени приемни на Агенцията по безопасност на храните, отново ще функционира телефона за сигнали от граждани, Инспекцията по труда ще следи за договорите на наемните работници.По думите на министъра очакваното увеличение на туристите това лято е с между 7 и 8%. Ръстът при ранните записвания от Германия е между 10 и 29%, ръстът на чартърните полети от Франция е 83%. Очаква се увеличение на туристите от Белгия, Полша и Чехия, а очакваното увеличение на туристите от Русия е между 15 и 20%.", "date": "2017.05.18", "title": "Над 750 полицаи ще подсилят охраната на реда по Черноморието през летния сезон"}
{"url": "http://www.dnevnik.bg/analizi/2017/05/18/2973775_generalite_na_trump_iran_razpalva_grajdanskite_voini_v/", "text": "Новата стратегия на американския президент Доналд Тръмп за противодействие на ислямския тероризъм прехвърля военната и финансовата тежест върху съюзниците от Персийския залив начело със Саудитска Арабия, Катар и другите.Администрацията признава, че заплахата от тероризма е невъзможно да бъде спряна окончателно. Работният вариант на стратегията, части от която публикува \"Ройтерс\", разкрива, че се избягва поемането на военни ангажименти, които биха стрували много във финансов и военен аспект и биха довели до много жертви. Официалният документ, който се очаква да бъде представен в следващите два месеца, ще съдържа настояване за увеличаване на военните действия срещу различните екстремистки организации от международния тероризъм, но с намаляване на американските жертви и финансовите ресурси.Документът съдържа точни мерки и планове за недопускане или поне намаляване до минимум на жертвите сред цивилното население в кризисните райони, където са съсредоточени много терористи. По думите на Брус Хофман - директор на Центъра за изследване на сигурността при университета Джорджтаун, \"стратегията очертава много точно сериозният характер на заплахата. Повече, отколкото стратегията, следвана от Обама. Според нея с ликвидирането на лидера на \"Ал-Кайда\" Осама Бен Ладен тероризмът бе победен\", обяснява изследователят. Тази страна е приемана като основен източник на нарастващия тероризъм в Близкия изток. Техеран създава, финансира и въоръжава милиции в Ирак, Сирия, Йемен, Ливан, където \"Хизбула\" е взела за заложник цялата държава.Според държавния секретар на САЩ Рекс Тилърсън администрацията на президента Тръмп в момента обсъжда планове за противодействие на ролята на Иран във въоръжените конфликтите в държави от арабския свят. Също така се търсят инструменти за ограничаване на разширяващата се роля на Иран в Близкия Изток. Вашингтон счита, че Иран има дългосрочна стратегия за налагане на хегемония в регионален мащаб. Според документа в момента Иран фокусира хегемонията си предимно върху Ливан, Сирия, Ирак. Кръвопролитията в тези държави в момента осигуряват на аятоласите възможност да контролират политически, икономически и военно трите държави. Екипът на Тръмп счита, че успехът на Техеран в тези държави ще осигури лостове иранците да разширят действията си и в други сунитски държави в региона. Съществува консенсус сред военното и политическо ръководство на САЩ, че трябва Иран да бъде спрян да се намесва в арабските държави.Доналд Тръмп пристига таи седмица в Израел и Саудитска Арабия да разисква тази стратегия с арабските и ислямски лидери, които ще бъдат поканени на среща, с изключение на Иран, която ще бъде обект на обсъждането между страните. Има достатъчно сигнали, че Тръмп ще предложи да бъде създадено регионално \"мини НАТО\", в което ще влизат освен САЩ, също така и Саудитска Арабия, Катар, Обединените арабски емирства, Йордания. Израел също ще бъде част от него, но неговата роля ще бъде сведена само до предоставяне на разузнавателна информация, необходима за войната срещу тероризма. Генералите на Тръмп, известни във Вашингтон като \"групата на пълнолетните\" (т.е. на опитните стратези), включва шефа на Пентагона ген. Матис, държавния секретар Тилърсън и шефа на националната сигурност ген. Джон Кели. Към нея гравитира и съветникът по националната сигурност ген. Макмастър, шефът на ЦРУ Майкъл Помпео и представителката на САЩ в ООН Ники Кели. Тази група е считана за главната опора на Тръмп и за носещата конструкция на държавната сграда.Трябва да споменем и други важни фактори в новата администрация и преди всичко Джаред Къшнър, който е женен за влиятелната дъщеря на Тръмп Иванка. Влияние оказват и близки на президента дейци от \"Уолстрийт\" като Гари Коен и Дина Хабиб Пол – последната е заместничка на Макмастър. Всички те балансират екипа на считания за краен по много въпроси Стивън Банън, който е главен стратег на президента.Въпросната група на (пълнолетните) е съставена от верни последователи, които използваха разногласията между двете крила в Белия дом, за да засилят влиянието си върху президента. Сега въпросителните са как генералите ще съгласуват своите действия с дипломатите – държавния секретар и представителката на страната в ООН, както и какви са техните визии за стратегията във външната политика и за справянето с хаоса в Близкия изток.Генерал Дейвид Петреъс - ветеран от битките в Афганистан и Ирак, както и от ЦРУ – описва екипа на Тръмп като \"изключителен\" не само по въпросите на военната стратегия, но и на голямата политика. В свое изказване пред \"Азиатското общество\" в Ню Йорк генералът похвали и Ники Кели за това, че се противопоставя на Русия и че елегантно разкрива скритите мотиви на политиците. За него генерал Матис е сред най-изкусните стратези във военната и политическата сфера. Похвали и колегите си Тилерсън, Помпео и Макмастър.Петреъс спорд анализатори е влиятелен фактор в задкулисното формулиране на външната политика на САЩ, който при това не желае да попадне в светлината на прожекторите. Затова публичните му изявления са показателни за разгадаване мотивите на администрацията. Така например той твърди, че военната операция срещу сирийското летище в Шайрат е била изпитание за екипа по национална сигурност на президента.Въпросът, който се поставя, е какво оттук насетне? Както и какви стъпки ще бъдат предприети след разгрома на ДАИШ?Според Петреъс целта трябва да бъде прекратяване на кръвопролитията. Един отделно взет военен удар не може да доведе до сплашване на Асад, твърди ветеранът. Военната динамика в Сирия се диктува от коалицията между Русия, Башар Асад и лидера на иранската \"Бригада ал-Кудс\" на генерал Касем Сулеймани плюс съюзените с тях милиции. По думите на Петреъс, нужно е да се създадат военните предпоставки, които да позволят на САЩ да защитят интересите си в Сирия. Тъй като страната е разпокъсана, ще е много трудно да бъде възстановена териториалната ѝ цялост, най-малкото в близко бъдеще. Битката за Сирия ще продължи поне още няколко поколения.Петреъс предвижда нужда от \"стратегически диалог\" с Русия като част от \"изкуството за постигане на решение\". Той обаче подчертава нуждата от разполагането в Сирия на ограничен контингент сухопътни сили. Понастоящем броят на американските съветници е между 1000 и 1500 души. Те разполагат с необходимото оборудване за воденето на съвременен тип война. Петреъс твърди, че Америка е изгубила много време, докато стигне до решението да обезпечи своето присъствие в зоната на военните действия.Според анализатори, друга фигура с влияние е генерал Алън Кристъл – главнокомандващ специалните операции, участвал във всички битки – от \"Пустинен щит\" до войната в Залива на ген. Норман Шварцкопф, както и във войните в Афганистан и Ирак при президента Джордж Буш.Друга влиятелна група е на полковниците, заемащи ключови длъжности в различни министрества, но обединени от боен опит от войните в Залива, Афганистан и Ирак. Сред тях са Дерек Харви и Джоел Райбърн. Общото за тях е че добре разбират връзката между шиитския екстремизъм и сунитския салафизъм, както и загадката която ги обединява. Не е тайна, че генерал Макмастър е изучил в дълбочина връзката между двата типа екстремизъм, проявяващи се най-ярко в Ирак и Сирия Ливан и Йемен, което е оставило дълбоки следи върху неговия начин на разсъждение. Той счита за приоритет изкореняването на корупцията в Ирак и Афганистан, тъй като счита, че в противен случай САЩ и съюзниците му ще се окажат в ситуацията на човек, който опитва да си налее вода в пробито канче.Поради това при предишната администрация Макмастър влязал в спор с президента Обама, който се придържал към съглашателска линия по отношения режимите на Карзай в Афганистан и на Малики в Багдад. Подобна линия съответствала на намеренията на предишния президент САЩ да се изтеглят американските войски от тези две страни.Генералите виждат в Иран главна заплаха за американските интереси в региона и в частност в Ирак. Те добре разбират и тясната връзка между Техеран и Дамаск, както и в разпалването на конфликтите. Те осъзнават това, което обяснява и неприязънта им към режимите в Техеран и Дамаск, чиято зла воля ги тласка към задълбочаване пропастта между сунити и шиити.И в това отношение се набелязва разрив с политиките на Обама, който пренабрегваше тази вредна роля в региона. Затова те искат да лиши Техеран от средствата, с които си служи във външнополитическата си стратегия в защита на своя режим и за налагане на своя модел на други страни. Това би представлявало поврат в американската политика и скъсване с наследството на Обама.Сегашната администрация активизира и политиката си в Ирак. Целта е да се ограничат рисковете през етапа след ликвидирането на ДАИШ. На премиера Ал-Аббади бе обещан пълната подкрепа на Вашингтон за изкореняването на корупцията, като по такъв начин влезе в ролята си на стратегически партньор на САЩ.Това е било основното послание на Джаред Къшнър по време на визитата му в Ирак миналя месец. Според информиран източник, той също така предал на Ал-Аббади списък на противници на Иран иракски шиити, които Техеран се стреми да ликвидира с помощта на съюзниците си шииски милици. Вашингтон се стреми да прекрати иранското влияние в Ирак. А това преминава през разформироването на шиитските милиции – и на първо място Хашд аш-шааби, които са въоръжавани и финансирани от Техеран и наброяват повече от 150 хиляди души. Целта на Техеран е именно те да завладеят властта в Багдад, отстранявайки правителството на Ал-Аббади и превръщайки страната в територия, контролирана тотално от Иран. Това означава, че администрацията Тръмп няма да приеме никаква иранска роля и в Сирия, тъй като по принцип се стреми към разбиване на алианса между иранските революционни гвардейци и ливанската Хизбулла. Това твърди в лондонския вестник \"Ал-Хаят\" информиран източник. Според него в скоро време ще бъдат предприети действия за отслабване контрола на тази групировка включително и в самия Ливан.В тази връзка ливанските вестници твърдят, че американският Конгрес подготвя налагането на санкции срещу \"Хизбула\", чрез които ще бъде ликвидиран контролът на тази шиитска партия върху международно летище в Бейрут, както и върху ливанската армия. Очаква се във Вашингтон да бъде публикуван списък с имена на 90 видни фигури на \"Хизбула\", движението \"Амел\", както и другите съюзници на \"Хизбула\", като част от усилията за ликвидирането на тяхната политическа, пропагандна, образователна и икономическа дейност.Следователно, САЩ замислят цялостен подход за неутрализирането на заплахите от Иран и \"Хизбула\", в Ливан, Ирак, Сирия и Йемен.", "date": "2017.05.18", "title": "Генералите на Тръмп: Иран разпалва гражданските войни в Близкия изток"}
{"url": "http://www.dnevnik.bg/bulgaria/2017/05/18/2973816_vurhovniiat_sud_otmeni_nacionalnata_zdravna_karta/", "text": "Тричленен състав на Върховния административен съд (ВАС) отмени Националната здравна карта. Решението не е окончателно и може да бъде обжалвано пред петчленен състав на съда в 14-дневен срок. в различните райони на страната и въз основа на който здравната каса сключва договорите с лечебните заведения, бе въведен от министъра на здравеопазването във втория кабинет на ГЕРБ Петър Москов. Методиката трябваше да влезе в сила от тази година, но беше заобиколена от служебното правителство с успешните преговори и между Българския лекарски съюз и Националната здравноосигурителна каса.В края на 2015 г. депутати от БСП, ДПС и БДЦ в 43-ото Народно събрание атакуваха пред Конституционния съд възможността здравната каса да избира партньорите си спрямо потребностите, установени в Националната здравна карта.  на законовите разпоредби. Сега делото във ВАС започна след жалба на Центъра за защита на правата в здравеопазването и Сдружението на частните болници в България.В мотивите си съдът посочва, че решението на Министерския съвет, с което през март миналата година бе приета Националната здравна карта, не е обнародвано в \"Държавен вестник\". Обнародването е задължително условие за влизане в сила на нормативен административен акт, за какъвто ВАС приема здравната карта.\"Чрез обнародването в \"Държавен вестник\" нормативният акт се довежда до всеобщо знание и се определя началния момент, от който той произвежда действие. Необнародването е пречка актът да породи предписаните му правни последици, тъй като до публикуването му той не съществува като юридически факт. Това означава, че липсата на този елемент от фактическия състав на издаването на нормативния акт води до опорочаването му до степен на нищожност\", се казва в решението на ВАС.", "date": "2017.05.18", "title": "Върховният съд отмени Националната здравна карта"}
{"url": "http://www.dnevnik.bg/zelen/2017/05/18/2973826_kronoshpan_shte_bude_sprian_ako_ne_izpulni_merki/", "text": "Дървопреработвателното предприятие \"Кроношпан\" в Бургас ще бъде спряно, ако до края на следващия месец не изпълни мерките срещу замърсяването на въздуха. Това обяви министърът на околната среда и водите Нено Димов след среща с ръководството на дружеството в морския град, цитиран от пресцентъра на МОСВ.Сигнали за замърсяването на въздуха с дървесни стърготини са подавани многократно от жители на Бургас и най-вече от квартал \"Славейков\".\"Българските и европейските норми трябва да се спазват. Неприемливо е в България да не се съобразяват с изискванията, в Австрия никога не би било допустимо такова отношение\", заяви министърът и изтъкна, че борбата със замърсяването на въздуха с цел опазването на здравето на гражданите е негов приоритет.Изпълнителният директор на \"Кроношпан\" Асен Ников представи мерки за прекратяване на замърсяването на въздуха с дървесни стърготини до 30 юни 2017 г. Предвижда се доизграждане на зелен пояс около предприятието, покриване на транспортните ленти, проектиране на затворени площи за съхранение на стърготините, миене на улиците в района против запрашаване, доизграждане на оросителната система и закупуване на собствена специализирана машина за почистване. До 15 октомври 2017 г. трябва да бъдат изградени две площадки за съхранение на стърготините.Директорът на РИОСВ – Бургас, Тонка Атанасова допълни, че досега са налагани многократно огромни санкции на \"Кроношпан\", но въпреки това предприятието не е взело мерки.", "date": "2017.05.18", "title": "\"Кроношпан\" ще бъде спрян, ако не изпълни мерки срещу замърсяването на въздуха"}
{"url": "http://www.dnevnik.bg/skorost/2017/05/18/2973824_obshtestvenata_poruchka_za_izgrajdane_na_tol-sistemata/", "text": "Възобновена е процедурата за възлагане на обществена поръчка за проектиране, изграждане и въвеждане на електронна система за събиране на тол-такси от автомобилите над 3.5 т, съобщиха от Агенция \"Пътна инфраструктура\". Срокът за изпълнение на заданието е 19 месеца.Индикативната й стойност е 200 млн. лева без ДДС. Тол-системата ще замени сегашните винетки.Кандидатите могат да подават оферти до 17 ч. на 19 май. Офертите ще бъдат отворени в 11 ч. на 22 май 2017 г. в сградата на Агенция \"Пътна инфраструктура\".До момента поръчката тръгва девет пъти и толкова пъти е спирана от жалби до съда, относно процедурата.", "date": "2017.05.18", "title": "Обществената поръчка за изграждане на тол-системата е възобновена"}
{"url": "http://www.dnevnik.bg/politika/2017/05/18/2973762_vutreshniiat_zamestnik-ministur_naricha_romite_i/", "text": "За вътрешния заместник- министър от квотата на \"Обединени патриоти\" Стефан Балабанов бежанците и ромите са \"пасмина\" и \"примати\", а проблемите е най-добре да се решават с бой. Това показва справка във фейсбук профила на заместника на Валентин Радев. От него се вижда, че повечето споделени от него публикации са статии от медии, близки до депутата от ДПС Делян Пеевски, като \"Блиц\" и \"ПИК\". Те са придружени с коментари от Балабанов, които са изписани само с големи букви и без особено спазване на правилата на пунктуацията.През тази седмица двама други представители на \"Обединени патриоти\" бяха отстранени от изпълнителната власт заради снимки с фашистки поздрав в социалната мрежа \"Фейсбук\" - зам. регионалният министър  и служителят от Министерството на отбранатаНа парламентарните избори от март е кандидат за депутат на второ място в листата на \"Обединените патриоти\" и така влиза в Народното събрание. В интервю от 10 май пред регионална медия той заявява, че парламентарната група на националистите са нямали по-подходящ кандидат от него.В официалната му визитка на сайта на вътрешното ведомство е записано, че владее руски език. В публикациите си той нарича ромите и бежанците пасмина и примати. Възхвалява армията и нейното състояние по време на комунизма. Бил е на блокадата на турско-българската граница от \"Патриотите\" преди последните парламентарни избори. Споделил е и клип от блокадата и гордостта си, че пази страната.На 5 април той споделя чужд пост от групата РНГ (Русофил-Путинска гвардия). Той не е придружен с коментар.Материал на \"Блиц\" от профила на Балабанов е придружен с коментар \"ТОВА ЛИ ТРЯБВА ДА СЕ СЛУЧИ И В БЪЛГАРИЯ, ЗА ДА РАЗБЕРЕМ, ЧЕ ТЕЗИ ПРИМАТИ НЯМАТ МЯСТО ТУК?\". Този пост обаче е изтрит.В началото на годината Балабанов споделя пост от ВМРО-БНД, в който се казва, че \"Обединени патриоти - НФСБ, Атака и ВМРО\" посрещнахме достойно протеста на циганската партия \"ДРОМ\" пред сградата на ВМРО.\" Зам.-министърът обаче остава недоволен от свършеното от съпартийците му и пише \"СПОРЕД МЕН ТРЯБВАШЕ ДА ГИ ПОНАБИЕТЕ МАЛКО НАГЛЕЦИТЕ\".На 21 декември 2016 г. Балабанов споделя отново статия от \"Блиц\" с коментар: \"ТЕЗИ СА ДЖИХАДИСТИ, КОЛКОТО АЗ СЪМ КОСМОНАВТ! ЕДИН ХУБАВ БОЙ И НЯМА ДА СЕ СЕТЯТ ЗА ДЖИХАД!\"Социалната мрежа Балабанов използва, за да критикува напуснали коалицията \"Обединени патриоти\" или в частност партия \"ВМРО\". Един от примерите е свързан с Костадин Костадинов от партия \"Възраждане\", който бе кадър на ВМРО и общински съветник във Варна. Той бе замесен в улична свада с лидера на \"Воля\" Веселин Марешки през 2014 г., когато последният бе задържан в ареста за 24 часа. Под медийна публикация от 5 май за това, че Костадинов ще излезе пред парламента на протест, коментарът на Балабанов е \"НЯКОЙ МОЖЕ ЛИ ДА МИ ДАДЕ ТЕЛЕФОНА НА МАРЕШКИ, ЗА ДА ГО ПОЧЕРПЯ, ЧЕ НАБИ ТОВА МЕКЕРЕ??\".Очевидно на новия зам.-министър се харесва много \"боя\" като начин на справяне с проблеми, които той приема за такива и с тези, които са на различно мнение.Не ласкаво се изказва и за телевизионния водещ Слави Трифонов, заради организирания от екипа на предаването му референдум и протеста на Трифонов пред парламента. Част от коментарите му са \"Тоя клоун пак се възбуди.Кой си ти бе мунчо, та ще сваляш законно избран парламент от хората???!!!\". В отговор на констатация на друг потребител в социалната мрежа, че на последните парламентарни избори не са гласували 2/3 от хората, Балабанов отговаря – \"ми да са гласували\". В друг пост срещу Тринофов, той отбелязва: \"СЛАВЧО СЛАВЧО.ТИ ВЯРНО СЕ МИСЛИШ ЗА ПИНОЧЕТ ИЛИ МОЖЕ БИ СТАЛИН, НО СИ ОСТАВАШ ЕДИН ЧАЛГАДЖИЯ И НИЩО ПОВЕЧЕ!\"Иначе Балабанов започва работа в системата на МВР през 1990 и до 2003 г. заема различни длъжности, сред които началник на РПУ - Пещера и началник сектор \"Криминална полиция\" в ОДМВР – Пазарджик. Следващите четири години изпълнява дипломатическа длъжност в посолството на България в Киев, Украйна. От 2008 – 2011 работи в частния сектор. Справка в Търговския регистър показва, че е бил част от управлението на \"ЛСЮ-2008\" ООД. Към днешна дата участието му в дружеството е прекратено. Видно от сайта на фирмата тя се занимава с дистрибуция на водка от Украйна, а за контакти все още стои телефон на Балабанов.В края на 2011 до назначаването му на ръководния пост в МВР той е заместник-кмет на Пещера с основни функции изпълнението на национални и международни проекти и програми. На местните избори през 2015 г. се кандидатира за кмет, но губи от кандидата на ГЕРБ.Участва в сдружение \"Ловно-рибарско дружество - Пещера\".Завършил УНСС в София и Пловдивския университет \"Паисий Хилендарски\" със специалности – икономика и право. Женен е.", "date": "2017.05.18", "title": "Вътрешният заместник-министър нарича ромите и бежанците \"пасмина\" и \"примати\""}
{"url": "http://www.dnevnik.bg/bulgaria/2017/05/18/2973819_manol_peikov_za_osvobojdavaneto_si_ot_plovdiv_2019/", "text": "Това написа в социалната мрежа \"Фейсбук\" Манол Пейков, който по-рано днес  - фондацията, която подготвя града за Европейска столица на културата през 2019 г. Предложението, вкарано като извънредна точка към дневния ред на днешното заседание на общинския съвет, е подкрепено от 44 членове на 51-местния парламент по информация на сайта \"Под тепето\".Направено е от Гошо Къчков (ГЕРБ), след като Ангел Иванов (БСП) изказал опасения за конфликт на интереси около Пейков - че като управител на голямото пловдивско издателство \"Жанет-45\" предложил да издаде резултатите от проучване, което фондацията щяла да финансира с 30 хиляди лева. Членове на управителния съвет на фондацията  твърдението, включително и председателят й Кирил Велчев. Естествено че ще защитим Манол Пейков, каза пред \"Дневник\" членът на УС Пенка Калинкова, която потвърди, че издателят е предложил да помогне за книгата безвъзмездно. Позиция на фондацията се очаква по-късно днес. За освобождаването си Пейков разбра от медиите. Ето неговата позиция:Откакто точно в 11:52 тази сутрин ми се обади Ivailo Dernev от \"Под тепето\", за да ми съобщи, че Общинският съвет единодушно (така каза той) е гласувал отстраняването ми като член на УС на Фондация \"Пловдив 2019\" заради \"конфликт на интереси\", получих десетки обаждания от близки и далечни познати, от журналисти, колеги, съмишленици и загрижени граждани, които един през друг изказваха съпричастието и подкрепата си към мен. От четири часа не мога да затворя телефона. Чувствам се като на рождения си ден - обичан, уважаван, зачетен. Смислен.Благодаря ви!Става въпрос за едно изключително интересно антропологично изследване, проведено на територията на \"Столипиново\" -- най-голямото ромско гето в България (според някои - и в Европа) - от експертен екип под ръководството на Никола Венков, което бе финансирано от Фондацията. Изследването е част от проекта \"Махала\", един от най-важните (според мен) в цялата апликационна книга, с която Пловдив кандидатства за титлата ЕСК 2019 (и я спечели).По принцип проучването изследва нагласите на ромите от гетото по различни теми - от чисто житейско-битови до социално-политически. Реализирано е под формата на серия от интервюта - откровени, живи, пулсиращи. Замисълът на изследването е да бъде издадено под формата на англоезична брошура, за да подпомогне чуждестранните партньори, които кандидатстват за осъществяването на проекти на територията на \"Столипиново\".В края на срещата (която се случи преди няма и две седмици) аз потвърдих желанието си да им помогна да преработим изследването и да го превърнем в книга, а също така -- да издам книгата със собствен ресурс (но не преди началото на 2018-а, защото по проекта има още доста работа). Стиснахме си ръцете и си тръгнахме усмихнати.Как са чели общинските съветници протокола от въпросното заседание и какви изводи са си направили не зная. Има, обаче, едно много обезпокоително обстоятелство: предложението за отстраняването ми е направено импромпту, на място, без да е включено предварително в дневния ред, без никакво предварително проучване, без да бъда поканен (аз или някои от присъствалите на заседанието) и изслушан. След което предложението е прогласувано с единодушие. (В интерес на протокола, групата на БСП предварително се е оттеглила от гласуване.)Истински тревожното е, че по всяка вероятност по аналогичен начин -- без предварително проучване, без обмисляне, обсъждане и изслушване на засегнатите -- в същия този парламент се гласуват решения за милиони левове свързани със строителство и инфраструктура, с благоустройство и образование.Другата възможност е някой да е казал на тези хора как да гласуват. Нямам доказателства, че случаят е такъв, и искрено се надявам да не е. Но тази възможност е не по-малко притеснителна.Трета възможност в случая, уви, няма.", "date": "2017.05.18", "title": "Манол Пейков за освобождаването си от \"Пловдив 2019\": Тревожното е, че решенията се взимат без план"}
{"url": "http://www.dnevnik.bg/bulgaria/2017/05/18/2973817_sotir_cacarov_obsudi_v_brjuksel_reformite_v/", "text": "Ден след като изнесе лекция пред френски магистрати, главният прокурор Сотир Цацаров е обсъдил в Брюксел реформата в белгийската прокуратура, съобщи пресцентърът на държавното обвинение.Той се е срещнал днес с федералния прокурор на Кралство Белгия Фредерик ван Льов, по чиято покана е на посещение в Брюксел, и е присъствал на заседанието на белгийския Прокурорски съвет. В хода на разговорите е била обсъдена реформата във федералното обвинение на Белгия. Там се предвижда намаляване на броя на прокуратурите, като по този начин ще се оптимизират разходите без да се намалява броят на прокурорите, обяснява съобщението на ПРБ. И уточнява, че Белгия има около 1400 прокурори.От своя страна г-н Цацаров е обяснил, че и в България предстои прекрояване на съдебната карта по отношение на прокуратурите. И е информирал белгийските домакини, че \"децентрализацията в българската прокуратура е въпрос, който вълнува съдебната система\". И че у нас всеки горестоящ прокурор може да дава единствено писмени насоки и указания на долустоящите прокурори, подчертал още г-н Цацаров.За разлика от нашата децентрализация, белгийската федерална прокуратура има правомощия да наблюдава всяко дело от образуването му до внасянето му в съда, се казва в съобщението. Освен това в Белгия в момента се подготвя изцяло нов Наказателен кодекс и се водят професионални дебати по темата, е споделил Фредерик ван Льов.", "date": "2017.05.18", "title": "Сотир Цацаров обсъди в Брюксел реформите в белгийската прокуратура"}
{"url": "http://www.dnevnik.bg/bulgaria/2017/05/18/2973883_prognozata_za_deficit_e_116_mln_lv_no_moje_da_e_i_30/", "text": "Прогнозираният дефицит в бюджета на Националната здравноосигурителна каса в края на 2017 г. е над 116 млн. лв., дори след разпределението на резерва, обяви управителят на касата Глинка Комитов по време на отчет пред парламентарната комисия по здравеопазването. След това обаче уточни, че всяка година откакто е ръководител (от 2015 г.), очакваният дефицит е висок и в крайна сметка се намалява. По думите му и този път може да се очаква реален недостиг от около 30 млн. лв.През 2015 г. прогнозният дефицит беше 250 млн. лв., но касата приключи година с 50 млн. недостиг. През 2016 г. от очаквани 200 млн. над бюджета, завършила с 19 млн. лв. отгоре, изброи Комитов. Това го кара да вярва, че и тази година ръководството на касата ще се справи с до около 30 млн. дългове за надлимитни дейности.Това може да се постигне с отстъпки от цени на лекарства, надсъбрани здравни вноски, и прехвърляне на част от задъленията към следващата година, както се справяше касата и в предишни години.Тази година бюджетът на НЗОК е малко по-голям отколкото през миналата година, но същевременно има повече включени дейности за покриване и повече лечебни заведения и специалности със сключен договор, обясни още Комитов. На въпроса защо има диференцирано заплащане за болниците и означава ли това привилегии за някои, той обясни, че от тази година коефициентите, по които финансирането се изчислява, са по-различни и прецизни.По-рано днес беше оповестено, че , по която трябва да работи касата, защото не е обнародвана в \"Държавен вестник\". Управителят и подуправителят на институцията коментираха, че картата така или иначе не се е отразила на договарянето с лечебните заведения за тази година. ", "date": "2017.05.18", "title": "Прогнозата за дефицит е 116 млн. лв., но може да е и 30 млн., смята управителят на здравната каса"}
{"url": "http://www.dnevnik.bg/bulgaria/2017/05/18/2973870_dvama_rabotnici_na_stomana_-_pernik_postradaha_pri/", "text": "Двама работници пострадаха днес при авария в металургичната компания \"Стомана индъстри\" в Перник, съобщи БНТ.Те са транспортирани в \"Пирогов\" в тежко състояние с множество изгаряния. От пресцентъра на болницата казаха за БНТ, че ранените са в реанимация и друга информация не може да бъде предоставена.По време на работа една от пещите се е взривила и от нея се е разпръснал горящ метал.Засега няма официална информация за причината за инцидента, а предположението, че в пещта заедно с металните отпадъци може да е попаднал снаряд, е било отхвърлено от регионалната служба \"Пожарна безопасност\".\"Стомана индъстри\" е един от големите производители на стомана в България, част от гръцката група SIDENOR S.A. От сайта на компанията се вижда, че от 2014 г. изпълнява европейски проект за безопасни работни места.", "date": "2017.05.18", "title": "Двама работници на \"Стомана\" - Перник, пострадаха при авария"}
{"url": "http://www.dnevnik.bg/sviat/2017/05/18/2973729_serialut_igra_na_tronove_e_chast_ot_delo_sreshtu/", "text": "Американският сериал \"Игра на тронове\" се споменава в обвинителен акт срещу група военни офицери, заподозрени за връзки с мрежата, планирала опита за преврат в Турция през юли м.г., съобщава \"Хюриет дейли нюз\", цитиран от БТА.Хитовият сериал на HBO влезе в обвинителния акт срещу 136-ма военни адвокати, обвинени за връзки с организацията на духовника .Анкара нарича поддръжниците му в Турция Фетхуллахистка терористична организация () и ги обвиняват, че стоят задна 15 юли.Ключов свидетел по делото, който е работил като военен прокурор, твърди, че обвиняемите са нарочили група преподаватели във военно училище в Измир, които прожектирали епизоди от сериала на учениците си.Според свидетеля свързаните с Гюлен офицери са притиснали и самия него да води разследване по случая.Учителите, прожектирали действително бяха разследвани за действията си през 2011 г. Те излъчили епизоди от , известен с бруталните си голи сцени и насилие, с цел да помогнат на учащите да подобрят английския си. Тогава те бяха обвинени в \"обида на турската идентичност\" и \"сексуална експлоатация\" заради излъчването на сериите на непълнолетни и бяха уволнени от армията.През октомври м.г. обвиненията срещу тях бяха свалени, след като Конституционният съд заключи, че правото им на честен процес е било нарушено.", "date": "2017.05.18", "title": "Сериалът \"Игра на тронове\" е част от дело срещу заподозрени за преврата в Турция"}
{"url": "http://www.dnevnik.bg/bulgaria/2017/05/18/2973823_cacarov_premesti_prokurorka_predlojena_ot_nego_za/", "text": "Главният прокурор Сотир Цацаров е решил да \"накаже\" прокурорка, за която бе установено, че пие в работно време преди финала на дисциплинарното производство срещу нея. Това се разбира от съобщението на държавното обвинение, в което се казва, че със заповед на Цацаров доскорошната шефка на Районната прокуратура във Варна Цветанка Гетова е командирована като редови обвинител във Видин, след образуваните срещу нея две дисциплинарни производства.То е резултат от образуваните две дисциплинарни дела срещу Гетова. Последният случай, заради който срещу нея започна дисциплинарно производство за уронване престижа на съдебната власт, .Тогава Гетова и заместничката ѝ Милена Дамянова напуснали работните си места малко след обяд и отишли в заведение, където останали до вечерта. Срещу тях бил подаден сигнал за употреба на алкохол в работно време. В съобщението на прокуратурата тогава бе написано и точното количество алкохол - по вид, марка и количество, както и точният час на влизане на двете прокурорки в ресторант във Варна - 13.38 ч. Поръчките са били - 5 поръчки ракия \"Бургас 63\", 1 ракия \"Бургаска мускатова\", 2 поръчки уиски \"Джак Даниелс\". Поръчали и консумирали са още 2 бири \"Туборг\" и 1 минерална вода.Срещу Гетова има още едно дисциплинарно производство за случай от края на 2016 г., когато жена подала сигнал в МВР срещу мъжа, с когото живее, защото я заплашил с убийство. Особеното в казуса е, че въпросният човек вече е бил осъждан за убийството на първата му съпруга.Разбрали за случая, Гетова и нейна колежка се намесили в работата на прокурор и на разследващ полицай, като прекъснали разпита на пострадалата. След това обяснили на жената, че с подадената жалба може да вкара мъжа в затвора, а той имал много познати и не бил това начинът да се защити. Жената била разубедена и се отказала от сигнала си. Заради този случай главният прокурор беше поискал уволнението на Гетова.След командироването ѝ във Видин, постът на районен прокурор на Варна временно ще поеме зам.-окръжният прокурор на града Красимир Конов. Това е станало със заповед на окръжния прокурор на Варна Владимир Чавдаров.", "date": "2017.05.18", "title": "Цацаров премести прокурорка, предложена от него за наказание, от Варна във Видин"}
{"url": "http://www.dnevnik.bg/sport/2017/05/18/2973853_angliiskiiat_futbol_zategna_merkite_sreshtu_simulaciite/", "text": "Футболната асоциация на Англия (ФА) одобри по-строги мерки срещу симулации от следващия сезон. Играчите в английския футбол вече ще подлежат на наказания със задна дата след видеопреглед. Освен това според новите разпоредби провинилите се ще бъдат санкционирани със спиране на състезателните права за два мача.Наказания със задна дата ще бъдат налагани в три ситуации - когато симулацията е предизвикала дузпа, когато е довела до директен червен картон за противника и когато е причинила изгонването на футболист за два жълти картона (независимо дали първия или втория).Комисиите, които ще разглеждат случаите на симулации ретроспективно, ще бъдат съставени от трима души - бивш съдия, бивш мениджър и бивш футболист.\"Наказанията ще действат в случаите, когато има ясни и категорични доказателства, че съдията е бил подведен от акт на симулация и в пряк резултат на това отборът на извършилия симулацията е получил дузпа или е бил облагодетелстван от изгонването на противников играч\", обясниха от ФА.Очаква се новото правило да бъде одобрено от ръководствата на Висшата лига, Футболната лига и Асоциацията на професионалните футболисти.В шотландския футбол ретроспективните наказания за симулации бяха въведени през 2011 г. В началото на сезона играчът на \"Хартс\" Джейми Уокър получи два мача наказание, след като с гмуркане в наказателното поле спечели дузпа срещу \"Селтик\".Висшата лига от доста години има проблеми с честите симулации и през настоящия сезон не беше по-различно. През есента, докато играеше за \"Хъл сити\", Роберт Снодграс дори се извини, след като изпроси дузпа срещу \"Кристъл палас\", без изобщо да има контакт между него и противниковия бранител.Английската и шотландската футболна асоциация заемат две от осемте места в организацията, която определя правилата във футбола - Международния футболен борд (IFAB). Затова решението на ФА беше определено като сигнал, че скоро наказанията за симулации със задна дата може да бъдат въведени навсякъде. ", "date": "2017.05.18", "title": "Английският футбол затегна мерките срещу симулациите"}
{"url": "http://www.dnevnik.bg/citat_na_deniia/2017/05/18/2973934_citat_na_denia_mnogo_e_vajno_nashite_koalicionni/", "text": "Цветан Цветанов за  около \"Обединени патриоти\" в интервю за \"Дневник\", което ще бъде публикувано в петък.", "date": "2017.05.18", "title": "Цитат на деня: Много е важно нашите коалиционни партньори да се ограничават в поведението си"}
{"url": "http://www.dnevnik.bg/bulgaria/2017/05/18/2973895_ministurut_na_kulturata_obeshta_prozrachnost_pri/", "text": "Новият министър на културата ще предприеме стъпки по представянето на страната на Венецианското биенале на съвременно изкуство и ще нареди заседанията на Специализирания експертен съвет към министъра на културата за ценни сгради да се предават онлайн. Това заяви самият Боил Банов в предаването \"Денят започва с култура\" на БНТ.. Той повтори обещанието си да не подписва никакви решения за снемане на статути на паметници на културата като министър, докато не се извършат промени в Закона за културното наследство.Повод за това бе скандалът около така наречената \"Двойна къща\" на бул. Васил Левски, която , след като предният министър Вежди Рашидов сне защитения й статут. Според разследване на Би Ти Ви през уикенда същата участ може да сполети , със снети от Рашидов статути. Банов повтори  че благодарение на изискванията за застрояване на центъра с одобрението на новия строителен проект на собственика може да се изиска нейното възстановяване. Киро Киров, с прякор Японеца, бе заявил, че планира там да се построи паркинг. Министърът каза, че се разглежда възможността да се върне статута на сравнената със земята сграда.Боил Банов защити промените в Закона за културното наследство, с които миналата година решенията за промени на паметници от местно значение бяха преместени от Националния институт за недвижимо културно наследство към общините (НИНКН). Но заяви, че заплащането в НИНКН е твърде ниско и трябва да се повиши. Там работят изключителни хора, които са недооценени, а отговарят за ценности за милиони левове, посочи Банов. Вдигането на заплатите ще е една от промените, които смята да осъществи в този сектор.Новият министър ще предприеме и стъпки по представянето на страната на Венецианското биенале, което през 2017 г. за пореден път преминава без българско участие. Трябва да се разработят критерии за избиране на участници, посочи министърът. Цената за национален павилион е висока, но по наблюденията му по-сложният момент е консенсус между артистичната гилдия у нас как точно да се излъчи национален представител, допълни той. \"Аз обаче не се плаша от спорове. Смятам, че нещата се изясняват в диалог\", каза Банов.Преди да поеме поста той бе заместник-министър на културата в три последователни кабинета - служебното правителство на Георги Близнашки, редовното на ГЕРБ и служебното на Огнян Герджиков.", "date": "2017.05.18", "title": "Министърът на културата обеща прозрачност при решенията за ценни сгради"}
{"url": "http://www.dnevnik.bg/video/2017/05/18/2973051_video_chehi_predlagat_civilen_dron_koito_moje_da_leti/", "text": "Чешка компания предлага на свободна продажба дрон, който може да работи във въздуха в продължение на 9 часа. Безпилотни апарати с такива възможности обикновено са достъпни само за армията или за правителствени агенции.Предназначеният за граждански цели  изпълни в началото на май над 9 часа полет в района на летище Водоходи северно от Прага. Според компанията  това е рекорд за продължителен полет на дрон за цивилни цели, който се продава свободно.\"Причината е, че използваме класически двигател с вътрешно горене, а не електрически мотори, каквито има на малките дронове\", обяснява пред \"Ройтерс\" Ладислав Шеметковски, главен изпълнителен директор.Основното предназначение на малкия самолет, според създателите, е да инспектира тръбопроводи, да наблюдава брегова ивица или горски пожари.\n    Маршрутът на дрона може да бъде предварително програмиран, а машината лети при температури от минус 30 до над 40 градуса по Целзий, страничен вятър над 65 км/ч, силен дъжд и висока влажност.\"Безпилотният ни самолет излита и каца напълно автоматично. Благодарение на уредите полетът му може да продължи до 10 часа. Операторът е нужен само, за да се намеси при неочаквани ситуации и да следи всички системи\", разказва още Шеметковски.Четири пети от компонентите се изработват директно в Чехия от . Компанията е произвела 25 дрона и постепенно увеличава капацитета си до 100 самолета годишно. Поръчки вече има от Русия, Близкия изток, Африка, Южна Америка, Китай и Австралия.", "date": "2017.05.18", "title": "Видео: Чехи предлагат цивилен дрон, който може да лети 9 часа"}
{"url": "http://www.dnevnik.bg/sport/2017/05/18/2973881_manchestur_junaited_shte_izleze_s_decata_sreshtu/", "text": "Мениджърът на \"Манчестър юнайтед\" Жозе Моуриньо обяви, че в състава за двубоя срещу \"Кристъл палас\" в последния кръг от Висшата лига ще преобладават юноши.Той отново отправи критики към Футболната асоциация (ФА) и заяви, че \"ако всичко е било нормално\", мачът е трябвало да се изиграе в събота, а не в неделя. Всички мачове от кръга ще се проведат на 21 май.\"Този двубой е безсмислен. Ние сме шести, а те се спасиха - спокойно можеше да се проведе в събота. Дано не ме убиете като видите състава. Надявам се, че феновете ще подкрепят отбора и ще простят наивността и липсата на увереност. Дано и Големия Сам (мениджърът на \"Кристъл палас\" Сам Алърдайс) да покаже, че е добър приятел и се смили. Дано да кажа на Заха да го кара по-спокойно и да остави Бентеке вкъщи\", каза португалецът.Той ще пусне срещу \"Кристъл палас\" момчета като Кастро Перейра, Димитри Мишел, Скот МакТомини, Аксел Туанзебе, Мати Уилок, Джош Харъп и Закари Диърнли.\"Ще пусна двама-трима от титулярите, а и още толкова в течение на срещата, защото някои от тях имат нужда да се поразкършат. Освен това, децата ще се нуждаят от стабилност, защото няма как да са достатъчно уверени в този мач\", добави мениджърът.На 24 май \"червените дяволи\" ще играят срещу \"Аякс\" на финала в Лига Европа. Моуриньо заяви, че ФА не мисли за отборите си, които играят в европейските турнири и добави, че повече няма смисъл да спори, защото това е \"изгубена битка\".", "date": "2017.05.18", "title": "\"Манчестър юнайтед\" ще излезе с децата срещу \"Кристъл палас\", обяви Моуриньо"}
{"url": "http://www.dnevnik.bg/sport/2017/05/18/2973938_neftohimik_vze_komfortna_prednina_v_baraja_za/", "text": "\"Нефтохимик\" постигна убедителна победа срещу \"Монтана\" в първия бараж за оцеляване в Първа лига. Двубоят в Ловеч завърши 3:1. Реваншът ще се проведе в понеделник на \"Лазур\" в Бургас.Победителят ще се изправи срещу победителя от другия бараж \"Локомотив\" (Горна Оряховица) – \"Славия\". Който спечели този нов бараж в два мача, се спасява, а загубилият ще играе един мач срещу третия от Втора лига за място в елита.Загубилият от \"Нефтохимик\" - \"Монтана\" играе два мача срещу загубилия от другата двойка и там вече загубилият изпада, а победителят ще играе един мач срещу втория от Втора лига в битка за елита.Отборът на Христо Янев създаде всичко по-интересно в мача и можеше да се поздрави с по-изразителна победа. В деветата минута Яни Пехливанов отправи удар от около 20 метра, но късметът не беше на негова страна, след като топката се отби от напречната греда.Гостите откриха в 16-ата минута, когато нападателят Костадин Хазуров беше точен от дузпа. Съдията Георги Кабаков отсъди наказателния удар, след Хазуров излезе сам срещу вратаря Корин Брукс и той извърши нарушение, за което получи жълт картон.В 21-ата минута Владислав Романов удвои с прехвърлящ удар. Той получи от Хазуров и със самочувствие завърши.Нападателят вкара втория си гол в 55-ата минута след пас на Иван Вълчанов в наказателното поле и прати топката в долния десен ъгъл.Почетното попадение за \"Монтана\" вкара Петър Атанасов в първата минута на добавеното време. Той се възползва от лошо изчистена топка и с техничен удар се разписа.", "date": "2017.05.18", "title": "\"Нефтохимик\" взе комфортна преднина в баража за оцеляване срещу \"Монтана\""}
{"url": "http://www.dnevnik.bg/sport/2017/05/18/2973917_sharapova_e_podpisala_dogovor_za_uchastie_v_turnira/", "text": "Мария Шарапова е подписала договор с управителния орган на британския тенис Lawn Tennis Association (LTA) за участие в \"Бирмингам класик\" през следващите две години, съобщи Би Би Си. Рускинята е получила \"уайлд кард\" за турнира през тази година.От LTA обявиха, че няма да плащат на Шарапова за участието й.\"Това решение не беше взето с лека ръка и най-вероятно не всеки ще се съгласи с него\", каза шефът на асоциацията Майкъл Доуни.Шарапова се завърна на корта след 15-месечно наказание за употреба на мелдоний. Тя участва в Щутгарт и Рим, където се оттегли заради контузия, като стана ясно, че ще пропусне\"Мария се изтърпя наказанието и сега отново е тук да ни покаже тенис от най-висока класа. Винаги има спорове около това на кого даваме \"уайлд кард\". Тя си спечели място в квалификациите за Уимбълдън и искаме да дадем на феновете на този спорт възможността да я видят на трева преди това\", добави Доуни.Шарапова, която спечели турнира в Бирмингам през 2004 и 2005 г. обяви, че е развълнувана, че отново ще играе в тази надпревара и благодари на LTA за възможността.Джоана Конта, Анжелик Кербер, Гарбине Мугуруса, Агниешка Радванска и Симона Халеп също ще играят в Бирмингам.", "date": "2017.05.18", "title": "Шарапова е подписала договор за участие в турнира \"Бирмингам класик\""}
{"url": "http://www.dnevnik.bg/sviat/2017/05/18/2973953_bivsh_rumunski_prezident_obiavi_che_razgovoritena/", "text": "Бившият румънски президент Траян Бъсеску заяви, че по негови оценки около три милиона румънци са имали подслушани телефонни разговори в периода между 2011 и 2015 г., съобщава в. \"Ромъния либера\". По-рано тази седмица румънски медии цитираха адвоката Раду Кирица, преподавател в правния факултет на университета Бабеш-Боляй в град Клуж, който заяви, че е поискал от всички инстанции в страната да му съобщят броя на одобрените искания за телефонни подслушвания в периода 2010-2015 г. и е изчислил, че в този период са били подслушвани около 300 000 души.Според данни на адвоката, предоставени му на базата на закона за свободния достъп до публични информации, в съответния период са били одобрени над 100 000 искания за разрешаване на телефонно подслушване. Той уточнява, че обикновено в едно искане фигурират няколко лица, средно по трима, което означава, че общо са били подслушвани около 300 000 души. Това е недопустимо и превръща Румъния в полицейска държава, коментира Кирица.Бившият държавен глава Траян Бъсеску обаче смята, че \"сметката е сгрешена\", тъй като всеки човек говори средно с около десет души, тоест ако е било разрешено подслушването на 300 000 души, то реално са били подслушани около 3 милиона румънци. Той уточни, че става въпрос са разрешения за подслушване, поискани от прокурорите, а не от тайните служби.", "date": "2017.05.18", "title": "Бивш румънски президент обяви, че разговоритена около 3 млн души в страната са подслушвани"}
{"url": "http://www.dnevnik.bg/sviat/2017/05/18/2973945_zaraboti_purva_morska_feribotna_vruzka_mejdu_rusiia_i/", "text": "Първата морска фериботна връзка между Русия и Северна Корея заработи днес, като нейната основна цел е привличане на китайски туристи и севернокорейски работници, предаде \"Франс прес\", цитирана от БТА. Агенцията отбелязва, че тя става факт в разгара на напрежение между Пхенян и Запада.Корабът \"Мангьонбон\" ще изпълнява веднъж седмично двупосочен курс между град Владивосток в руския Далечен изток и севернокорейското пристанище Раджин, известно още като Расон. Руската телевизия \"Россия 24\" излъчи кадри с ферибота в пристанището на Владивосток тази сутрин, посочвайки, че събралите се любопитни минувачи били държани на разстояние заради изоставен подозрителен багаж.Потенциалните пътници по маршрута включват севернокорейци, които отиват да работят в Русия, и туристи от Северен Китай \", обясни за АФП директорът на руската компания \"ИнвестСтройТрест\", обслужваща линията, Владимир Баранов. Според него 60 китайски туристи вече са резервирали места за следващия курс на кораба с капацитет от близо 200 пътници, разполагащ с 40 каюти, бар и зала за караоке.Корабът ще превозва и стоки, тъй като сега те пътуват между Владимосток и Раджин в продължение на 22 дни. Пътуването с ферибота в едната посока ye отнема около 9 часа.Според Баранов руски туристически агенции също проявяват интерес и ще предлагат посещения в Северна Корея за руски туристи. На въпрос как руските пътници получават достъп до тази толкова затворена страна, шефът на компанията обясни: \"Това е икономическа и търговска зона, така че не е нужна виза, а просто покана, която туристическите агенции могат да осигурят\".", "date": "2017.05.18", "title": "Заработи първа морска фериботна връзка между Русия и Северна Корея"}
{"url": "http://www.dnevnik.bg/sviat/2017/05/18/2973946_kola_se_vriaza_v_peshehodci_na_taims_skueur_v_nju_iork/", "text": "Кола се е врязала с висока скорост в пешеходци на \"Таймс скуеър\" в Ню Йорк, съобщи агенция \"Ройтерс\". Съобщава се за поне един загинал.Властите в Ню Йорк обявиха след инцидента, че няма данни инцидентът да е терористичен акт. Пострадалите по официална информация са 22 души.Според свидетели колата се качила на тротоара. Местни медии описват случилото се като пътен инцидент.Районът е отцепен от полицията. \"Таймс скуеър\" е една от най-популярните туристически дестинации в Ню Йорк.В последната година на няколко пъти превозни средства бяха използвани за извършване на терористични нападения, за които отговорност поемаше \"Ислямска държава\". Такива атаки имаше във Франция и Германия.Кметът на Ню Йорк Бил Де Блазио обави, че мъжът, който е карал колата е служил във флота на САЩ и има криминално минало. \"Съгласно информацията, с която разполагаме до този момент, няма индикации, че това е акт на тероризъм\", каза той, цитиран от \"Франс прес\".Въпреки това, местните власти са разположили допълнителни сили на полицията от антитерористичните звена на ключови места в Ню Йорк, уточни кметът.", "date": "2017.05.18", "title": "Кола се вряза в пешеходци на \"Таймс скуеър\" в Ню Йорк, няма данни за тероризъм (обновена)"}
{"url": "http://www.dnevnik.bg/bulgaria/2017/05/18/2973954_minimalnata_rabotna_zaplata_triabva_da_e_800_lv_za_da/", "text": "Минималната работна заплата трябва да е 800 лева, за да формира пенсия от 200 лева, смята лидерът на \"Подкрепа\" Димитър Манолов. Той обясни, че размерът на пенсията за стаж и възраст е във функция от осигурителния доход на лицето.По повод , Манолов каза, че тази пиеска е била играна преди две години по същия начин. \"Докато трае обжалването пред по-висока инстанция, правителството ще направи нужното, за да стане решението законно\", прогнозира лидерът на \"Подкрепа\".По повод идеите да няма минимална работна заплата, Манолов каза, че за държава като България това не е добър вариант. Той обаче припомни, че още преди десет години \"Подкрепа\" са предложили въвеждане на диференцирани минимални работни заплати по икономически дейности.", "date": "2017.05.18", "title": "Минималната работна заплата трябва да е 800 лв, за да има минимална пенсия 200 лв., обяви президентът на \"Подкрепа\""}
{"url": "http://www.dnevnik.bg/sviat/2017/05/18/2973900_ebrahim_raisi_-_vliiatelniiat_duhovnik_koito_iska_da/", "text": "Хардлайнерът духовник Ебрахим Раиси, яростен критик за Запада и стожер и стожер на онези сегменти от иранското общество, които , с акцента си върху икономическото недоволство се превръща в неочаквано сериозно предизвикателство за прагматика Хасан Рохани на президентските избори в петък.Протеже на върховния лидер на Иран аятолах Али Хаменей, Раиси съсредоточи кампанията си върху икономиката, като посещаваше провинциални и селски райони, обещаваше на бедните жилища, работни места и повече социални помощи.\"Представлявам трудещите се, жените без настойници, онези, които могат да кажат много, но нямат микрофон,\" обяви 56-годишният духовник на президентски дебат, излъчен по телевизията.Иранските медии спекулират и по въпроса дали Раиси би могъл да стигне и по-далеч, като възможен наследник на покровителя си Хаменей – 77-годишния духовен лидер, който е на власт от 1989 г насам и чиято власт се разпрострира отвъд тази на избрания президент.Раиси обещава, че ще създаде шест милиона работни места в рамките на първия си мандат, ако бъде избран и ще утрои месечните суми, раздавани на най-ниската класа в обществото. Съюзниците на Рохани определят такива обещания като \"популистки\" и казват, че Раиси не е обяснил как ще плати за тях.Реформистите и активистите за правата на човека казват, че са притеснени от профила на Раиси като съдия хардлайнер – особено през осемдесетте години, когато той е един от четирима съдии, наложили смъртни наказания на хиляди политически затворници. В напрегнатия последен дебат Рохани изпробва границите на позволената в Иран реторика, за да представи Раиси като жаден за власт човек от силите за сигурност. \"Г-н Раиси, може да ме клеветите колкото искате. Като магистрат от съда на духовниците можете дори да издадете заповед за ареста ми. Но, моля Ви, не злоупотребявайте с религията, за да получите власт,\" каза Рохани по време на дебата. Той каза и че \"групи, свързани със сигурността и пазители на революцията\" откарват хора до митинги на Раиси и го попита кой ги финансира.Същевременно икономическото послание на Раиси може да достигне до умовете на гласоподавателите, които все още са видели твърде малко от ползите от забележителното постижение на Рохани – сделката със световните сили за ограничаване на ядрената програма на Иран, в замяна на което да бъдат премахнати финансовите санкции.Според Раиси държавният глава прекалено евтино е продал интересите на Иран на Запада, залагайки много на сближаването с \"враговете\", без да допринесе съществено за икономическия ръст. \"Проблемите ни не могат да се решат от американците и западняците,\" каза Раиси през септември, преди да обяви, че се кандидатира. \"Те не са решили нито един проблем в страната ни. Единственото, което са донесли на останалите държави, е нещастие.Раиси е казвал, че ще се придържа към ядреното споразумение и ще го защитава \"независимо от многобройните му пропуски\". \"Ядрената сделка е като чек, който правителството на Рохани не успя да осребри,\" каза той в телевизионно интервю.Раиси е духовник от среден ранг в шиитската йерархия в Иран, но от десетилетия заема високо място в съдебния орган, който упражнява религиозен контрол над страната. Миналата година Хаменей го назначи за пазител на \"Астан Кодс Разави\", организация, която управлява даренията за най-важното светилище в Иран. Религиозният конгломерат, чиято икономическа част включва 36 дъщерни компании според сайта му, притежава мини, текстилни фабрики, фармацевтичен завод и голяма нефтена и газова компания.И преди революцията \"ръководите фондацията винаги са били много близки до държавния глава, до върховната власт в страната,\" каза за \"Ройтерс\" бивш високопоставен ирански дипломат, пожелал да запази анонимност. \"Раиси има много власт.\"Раиси изучава ислямско право при Хаменей и на него се гледа като протеже на , от когото се очаква да остане неутрален, що се отнася до изборите. \"Раиси е в кръга на доверието на Хаменей. Той е един от студентите на Хаменей и в мисленето му има сходства с това на върховния лидер,\" казва за \"Ройтерс\" бившият реформистки депутат Джамилех Кадивар.Представители на Раиси отричат Хаменей да му е казал да се кандидатира. Съперниците му в консервативния лагер обаче, които можеха да разделят вота срещу Рохани, се оттеглиха, за да дадат на Раиси по-голяма преднина, под натиск от съюзниците на върховния лидер. Наскоро това направи популярният кмет на Техеран Мохамад Багер Калибаф, който в понеделник се оттегли от надпреварата. Новите предизборни плакати показват Раиси с черен тюрбан до Калибаф, който носи жълта каска и се опитва да привлече както религиозните групи, така и прагматиците.Макар че не беше известен публично преди изборите, Раиси е ветеран от високите ешелони на иранските властови структури. Служи като заместник-ръководител на съдебната власт в продължение на десет години, преди да стане главен прокурор през 2014 г. \"Раиси много добре знае как да се движи в тъмните коридори на иранската политика. Той обаче е по-скоро свикнал да притиска политиците в уютната сянка на съдебната власт, отколкото да се излага на жарещото слънце на публичността,\" казва Хосеин Расам, бивш съветник по въпросите на Иран в британското външно министерство.", "date": "2017.05.18", "title": "Ебрахим Раиси - влиятелният духовник, който иска да задвижи иранската икономика"}
{"url": "http://www.dnevnik.bg/gradska_sreda/2017/05/18/2973754_obshtinskiiat_suvet_vse_pak_ne_udulji_dogovora_na/", "text": "Столичният общински съвет не продължи договорите на компанията \"Карат-С\" за 11 автобусни линии на градския транспорт с до две години. Превозвачът обслужва линиите 1, 3, 5, 6, 7, 8, 10, 14, 123, 204 и 306, по силата на споразумение от 2008 г., като има договори за всяка отделна линия, които изтичат поетапно до септември 2018 г. Искането предизвика сериозен спор по време на заседанието на общинския съвет, като в крайна сметка бе подкрепено от едва 28 съветниците, 3 гласа по-малко от необходимите. Преди две години в Столичният общински съвет, по напълно същия сценарии, бе предложено продължаването на пет договора на \"Карат-С\".Днес предложението беше внесено от зам.-кметът по транспорта Евгени Крусев. Според него това е \"най-целесъобразното решение\", защото в противен случай по 11-те линии ще трябва да бъдат пуснати над 30 годишни рейсове, без никаква екологична норма, които в момента са в \"клетката за бракуване\". По думите на Крусев от друга страна автобусите на \"Карат-С\" само на 8 години и са със стенен на екологична норма Евро 1..Пускането на рейсове, които са почти бракувани, по линиите ще се наложи, защото общинското предприятие \"Столичен автотранспорт\" не разполага с достатъчно превозни средства, за да започне да ги обслужва. От Столичната община са планирали да пуснат по тези линии 30-те дизелови автобуса, за които бе обявена обществена поръчка в края на 2016 г. Тя обаче е била спряна по искане на кметът на София Йорданка Фандъкова, защото \"в конкурса остана само един кандидат и не исках да има никакви съмнения, че поръчката е нагласена\". Съмнения за срока на удължаването до приключването на обществена поръчка, която все още не е обявена, изрази и общинският съветник Карлос Контрера (ВМРО). Според него не би имало гаранция кога ще приключи евентуалната процедура и \"дали ще приключи въобще\".Отхвърленото предложение предвиждаше Столичната община да плаща \"Карат-С\" по 3 лева на изминат километър, което е с 60 ст. по-малко спрямо тарифата в изтичащите договори. Общинският съветник Зафир Зарков (ГЕРБ) защити офертата, като по-негови изчисления така общината ще спести 300 хил. лева.По изчисления на групата на БСП в общинския съвет, Столичната община е трябвало на изплати 36 млн.лв на \"Карат-С\" за двете допълнителни години. Сумата не беше оповестена официално, като и не беше посочена в доклада, внесен от Евгени Крусев.Според независимият съветник Войслав Тодоров обаче предложението е \"нов подарък\" за \"Карат-С\", защото за периода на удължаването на договора, компанията няма да прави допълнителни инвестиции, \"което си е чиста печалба\".Срещу предложението се обявиха и общинските съветници от БСП - София. Според председателят на групата Калоян Паргов липсата на друг вариант, освен старите автобуси и спряната обществена поръчка, не са достатъчен аргумент за подновяването на договора. Според него идеята е \"съшита с бели конци\", за да се \"направи подарък\" на частния превозвач. Паргов припомни и скандала от преди 5 години, когато лихвата, по договори за 16 линии между общината и \"Карат-С\"  Тогава кметът на София Йорданка Фандъкова п. \"Този сигнал потъна някъде\", каза още Паргов. Разигралата се днес ситуация . Тогава , който подаде оставка заради съмнителна обществена поръчка, внесе предложение договорите на \"Карат С\" по пет автобусни линии да бъдат продължени. Тогава общинските съветници също заплашиха, че ако не споразумението на бъде продължени, ще се наложи по линиите да бъдат пуснати стари \"Икарус\"-и, защото имаше забавяне в доставката на 110 нови автобуса. Тогава обаче Столичният общински съвет прие предложението. ", "date": "2017.05.18", "title": "Общинският съвет все пак не удължи договора на \"Карат-С\" за 11 автобусни линии в София"}
{"url": "http://www.dnevnik.bg/sport/2017/05/18/2973956_novak_djokovich_stigna_chetvurtfinalite_v_rim/", "text": "Световният номер две Новак Джокович се класира за четвъртфиналите на турнира от сериите \"Мастърс\" в Рим. Той се наложи с 6:4, 6:4 срещу испанеца Роберто Баутиста Агут.Сръбският тенисист показа стабилна игра и допусна само един пробив в двубоя, като от своя страна реализира три, за да затвори мача след час и 41 минути игра.Джокович завърши срещата с шест аса, 71% вкаран първи сервис и 73% спечели точки след вкаран първи сервис.За място на полуфиналите носителят на 12 титли от Големия шлем ще спори с победителя от срещата между Кей Нишикори и Хуан Мартин дел Потро.За четвъртфиналите в италианската столица се класира и американецът Джон Иснър, който победи третия поставен в схемата Стан Вавринка със 7-6(1), 6-4. В следващия кръг Иснър ще се изправи срещу Марин Чилич.Джокович подкрепи и решението на  Швейцарецът обяви, че целта му е да съхрани кариерата си.\"Роджър е много умен, когато взима важни решения. Той знае какво прави. Той осъзнава, че има много повече шансове да печели трофеи на бързите настилки и затова предпочита да запази силите си. Очевидно е, че се чувства най-стабилен на трева\", коментира Джокович.", "date": "2017.05.18", "title": "Новак Джокович стигна четвъртфиналите в Рим"}
{"url": "http://www.dnevnik.bg/sviat/2017/05/18/2973979_sergei_lavrov_sravni_mediite_v_sasht_s_vestnicite_v/", "text": "Във времената на СССР тогавашните официози носеха имената \"Правда\" (истина) и \"Известия\" (новини), въпреки че нито в единия имаше истина, нито в другия новини. \"Честно казано, имам впечатлението, че много медии в САЩ работят по този начин\". Така с преразказан стар виц руският външен министър Сергей Лавров реагира на твърденията, че на срещата им в Белия дом миналата седмица .Руският пръв дипломат, който днес е на посещение в Кипър, каза пред репортери, че според медиите в САЩ Тръмп му бил казал, че терористи могат да използват преносими компютри като взривни устройства. \"Ако става дума за това, къде е тук тайната, не разбирам\", посочи Лавров, цитиран от \"Ройтерс\". Той припомни, че преди един-два месеца американските власти са забранили внасянето на лаптопи в пътническите салони на самолети, летящи за САЩ от няколко страни от Близкия изток.", "date": "2017.05.18", "title": "Сергей Лавров сравни медиите в САЩ с вестниците в СССР"}
{"url": "http://www.dnevnik.bg/bulgaria/2017/05/18/2973966_ministur_karakachanov_obeshta_na_shefa_na_nato/", "text": "Заместник министър-председателят по обществен ред и сигурност и министър на отбраната Красимир Каракачанов обяви днес пред генералния секретар на НАТО Йенс Столтенберг, че България има планове за постепенно увеличаване на разходите за отбраната с цел изграждане на необходимите отбранителни способности. Двамата разговаряха днес в Брюксел.Каракачанов е обявил още, че до края на годината се предвижда да бъде разработен национален план за увеличаване на разходите за отбрана. Йенс Столтенберг е изказал благодарност за приноса на България в провежданите от НАТО мисии и операции, както и за оказваната подкрепа на страните-партньори. Той приветства усилията на българското правителство за превъоръжаване на Българската армия.В контекста на борбата с тероризма вицепремиерът Красимир Каракачанов подчерта, че това е един от основните приоритети на българското правителство. Двамата с генералния секретар Йенс Столтенберг са се обединили около мнението, че НАТО трябва да има по-видим принос в противодействието на тероризма.", "date": "2017.05.18", "title": "Министър Каракачанов обеща на шефа на НАТО повишаване на разходите за отбраната"}
{"url": "http://www.dnevnik.bg/sport/2017/05/18/2973968_juventus_shte_specheli_shampionskata_liga_zaiavi/", "text": "Футболистът на \"Атлетико\" Антоан Гризман прогнозира, че \"Ювентус\" ще триумфира в Шампионската лига. \"Бианконерите\" ще се изправят срещу \"Реал\" на финала в Кардиф.\"Дюшекчиите\" бяха съперник на белите в полуфинала, но отпаднаха с общ резултат 2:4. В първия мач отборът на Зинедин Зидан победи с 3:0 с хеттрик на Кристиано Роналдо.\"Ювентус\" ще спечели Шампионската лига, а Джанлуиджи Буфон ще вземе \"Златната топка\", каза Гризман, който беше сред тримата номинирани за приза през миналата година, но остана трети след Роналдо и Лионел Меси.\"Загубите във финалите болят много повече от тези в полуфиналите. Защото си мислиш, че ще вдигнеш трофея, правиш планове с приятелите си и... после губиш и наистина е много трудно\", добави френският национал пред \"Кадена сер\".Той добави че \"Атлетико\" не е спечелил трофеите, които е искал през този сезон, но посочи, че третото място в Примера дивисон е \"добре свършена работа\".В неделя отборът приема \"Атлетик\" (Билбао) на \"Висенте Калдерон\".", "date": "2017.05.18", "title": "\"Ювентус\" ще спечели Шампионската лига, заяви Антоан Гризман"}
{"url": "http://www.dnevnik.bg/sviat/2017/05/18/2973988_kris_kornel_ot_saundgardun_se_e_samoubil/", "text": "Фронтменът на \"Саундгардън\" Крис Корнел се е самоубил чрез обесване, предаде Ройтерс, като се позова на службата за съдебна медицина в окръг Уейн, в северния американски щат Мичиган.52-годишният Корнел  на своя хотел в Детройт снощи, няколко часа след концерт на гръндж групата.Корнел бе една от водещите фигури на гръндж сцената през деветдесетте. Освен в Soundgarden и Audioslave, той бе основател и фронтмен на Temple of the Dog. Негово дело бе и саундтракът на \"Казино Роял\" .", "date": "2017.05.18", "title": "Крис Корнел от \"Саундгардън\" се е самоубил"}
{"url": "http://www.dnevnik.bg/sport/2017/05/18/2973994_menidjurut_na_suonzi_shte_opita_da_privleche_djon_teri/", "text": "Мениджърът на \"Суонзи\" Пол Клемънт обяви, че ще направи опит да привлече капитана на \"Челси\" Джон Тери. 36-годишният защитник ще напусне \"Стамфорд Бридж\" след края на сезона.Двамата са работили заедно през сезон 2008-09, когато Клемънт беше помощник на Карло Анчелоти. Тогава сините станаха шампиони и триумфираха във ФА къп.\"Не знам още какви са намеренията му. Дали ще продължи да играе. Ще говоря с него. Познаваме се от много време\", каза наставникът на \"Суонзи\", цитиран от Би Би Си.Той добави, че все още не може да се каже категорично дали мачът срещу \"Съндърланд\" в неделя ще бъде последният в кариерата му. \"В медиите се спекулира по този въпрос, но аз ще говоря с него\".Английските издания излязоха с информацията, че \"Борнемут\" също има намерение да привлече Тери.Междувременно стана ясно и че бившият полузащитник на \"Челси\" и Франция Клод Макелеле ще остане за постоянно в екипа на Клемънт.\"По всички условия има съгласие, остава само да подпише договора си. Щастлив съм, че той ще остане при нас\", каза мениджърът.", "date": "2017.05.18", "title": "Мениджърът на \"Суонзи\" ще опита да привлече Джон Тери"}
{"url": "http://www.dnevnik.bg/sviat/2017/05/18/2973960_devet_vuprosa_za_ruskite_razsledvaniia_v_sasht/", "text": "Решението на американския президент Доналд Тръмп  директора на Федералного бюро за разследване Джеймс Коми върна вниманието на обществото към твърденията на разузнаването, че Русия се е намесила в президентската кампания през 2016 г., за да наклони везните в полза на Тръмп.\"Ройтерс\" предлага обобщения за всичко известно и неизвестно за \"руските разследвания\" за предполагаемата намеса на Москва във вота и възможно съглашателство между Русия и членове на кампанията на Тръмп.Бившият президент Барак Обама нареди на разузнавателните агенции да оценят дали Русия се е опитала да се намеси в изборите след кибератака върху демократическата партия през юли миналата година и публикуването на хиляди лични имейли на ръководителя на кампанита на Хилари Клинтън в месеца преди изборите на 8 ноември. Обама каза на представители на разузнаването да изготвят доклад за възможна чуждестранна намеса, преди да напусне Белия дом през януари тази година.Централното разузнавателно управление, Федералното бюро за разследване и Агенцията за национална сигурност на САЩ заключиха в доклад, декласифициран през януари, че руският президент Владимир Путин е поръчал кампания, която трябва не просто да подкопае доверието в избирателната система на САЩ, а и да повлияе на изхода. Агенциите обявиха, че Путин и руското правителство са имали \"ясно предпочитание\" за това Тръмп да спечели вота за Белия дом. Според агенциите свързани с Путин лица са придобили информация чрез хакерски атаки, плащали са на \"тролове\" в социалните мрежи и са подкрепяли опити на руски правителствени агенции и държавно финансирани медии да наклонят общественото мнение. Докладът обаче не даде оценка дали Русия е успяла да повлияе на резултатите от изборите.Путин и други руски представители много пъти са отричали намеса в американските избори.Тръмп все още не е предлагал ясна публична позиция. \"Ще ти кажа това, Русия: ако слушаш, надявам се, че ще можеш да намериш 30 хиляди имейла, които липсват,\" каза Тръмп на пресконференция през юли 2016 г., по повод разследване на ФБР за начина, по който Клинтън е употребявала частен имейл сървър по времето, когато е била държавен секретар и за имейли, които може да са били изтрити. Тръмп впоследствие отхвърли твърденията, включително от представители на американското разузнаване, че Русия е опитала да се намеси в изборите от негово име.За пърни път той обяви, че приема разкритията на разузнавателните агенции, на 11 януари, на пресконференция преди встъпването в длъжност. \"Що се отнася до хакерските атаки, мисля, че е била Русиуя,\" каза Тръмп, но добави: \"Може и да са били други.\" По-рано този месец Тръмп обяви, че Китай може да е осъществил хакерската атака върху имейлите на представители на демократите, за да се намеси в изборите, но без да предлага доказателства и оспорвайки мнението на разузнавателните агенции.Правосъдното министерство обяви на 17 май, че е назначило , бивш директор на ФБР, като специален прокурор, който ще ръководи независимо разследване за руската намеса. Мюлър би могъл, при необходимост с оглед на доказателствата, да работи с ФБР, което също води разследване. Както в Камарата на представителите, така и в Сената, има комисии, които също разследват. Тяхната работа ще продължи. Коми беше поканен да свидетелства за работата на ФБР по \"руското разследване\" и за уволнението си. беше уволнен от поста съветник на Тръмп по националната сигурност през февруари. Белият дом каза, че той е подвел вицепрезидента Майк Пенс за контактите си руския посланик в САЩ, Сергей Кисляк, преди Тръмп да заеме поста.На 9 май федералните прокурори издадоха бизнес документи от лица, работили с Флин в частното му качество. Ден по-късно комисията по разузнуване към Сената поиска по официален ред документи от Флин, след като той отказа да ги предаде доброволно.На главния прокурор Джеф Сешънс му се наложи , свързани с Тръмп, защото не беше информирал Конгреса за собствените си контакти с Кисляк през 2016 г. Род Розенстайн, заместникът му, се занимава с въпросите, свързани с Русия. Той назначи и Мълър като специален прокурор.На 20 март Коми каза на комисията към разузнаването в камарата на представителите, че ФБР разследва ролята на Москва в изборите, което включва и възможността руските власти да са работили с щаба на Тръмп. Тогава той за първи път .Уволнението на Коми не означава непременно, че разследването на ФБР ще бъде прекъснато или прекратено, тъй като служителите на ФБР, назначени от Коми за целта, вероятно ще продължат да работят, дори докато тече търсенето на нов директор. Изпълняващият длъжността , който ще ръководи агенцията, докато бъде назначен нов директор,  по разузнаването към Сената, че уволнението на Коми няма да се отрази на разследването и че той ще уведоми комисията за всеки опит то да бъде забавено или възпрепятствано.На 9 май главният прокурор Сешънс изпрати на Тръмп писмо, прикачайки бележка от Розенстайн, неговия заместник, за нуждата \"Да се възстанови доверието към ФБР\", препоръчвайки уволнението на Коми. Според бележката Коми е сбъркал през юли 2016 г., обявявайки, че ФБР е изследвало начина, по който Клинтън е използавала частен имейл сървър и че случаят трябва да бъде приключен без наказателно преследване.Според Розенстайн решението на Коми да направи публично изявление по темата е било в разрез с практиките във ФБР.Тръмп също така нарече Коми \"фукльо\" в интервю с Ен Би Си Нюз на 11 май и обяви, че така или иначе щял да уволни Коми, независимо от препоръката на Розенстайн.Според Белия дом Коми е уволнен заради начина, по който е подходил към разследването за мейлите на Клинтън. \"Ню Йорк таймс\" първи съобщи на 16 май, че според бележка, оставена от Коми след среща с Тръмп през февруари, президентът го е помолил  срещу Флин.Помощници на Тръмп заявиха за \"Ройтерс\", че висши представители на правосъдното министерство са поискали сигнал от Коми за това какво ще каже на изслушване в конгреса за разследването на ФБР за частния имейл сървър на Клинтън. Изслушването беше насрочено дни след като Клинтът каза на събитие в Ню Йорк, че изявленията от Коми в седмицата преди вота през ноември за подновяването, а после и затварянето на разследването за имейлите е наклонило изборите в полза на Тръмп. Пред членове на конгреса Коми каза, че \"му се гади\" от идеята, че може да е повлиял на резултата на вота.В краткото писмо, което Тръмп изпрати на Коми, за да го уволни от ФБР, той му благодари, че го е информирал в три отделни случая, че не е обект на разследване. Коми никога не е обявявал публично дали ФБР разследва Тръмп и подобна стъпка не би била най-правилната от негова страна. Белият дом не предложи доказателства, които да покрепят твърденията на Тръмп.Новините за бележката на Коми, заедно с материал на \"Вашингтон пост\" от 15 май, че Тръмп е разкрил секретна информация по време на среща с руски представители на 10 май, даде нов тласък на призивите от демократи и от някои републиканци за независимо разследване на връзките на Тръмп с Русия. Тръмп многократно е давал да се разбере, че вярва, че \"руските разследвания\" трябва да бъдат прекратени. \"Историята за съглашателство между Русия и Тръмп е тотална измама, кога ще престане тази глупост, финансирана от гласоподавателя?\", написа той на 8 май.", "date": "2017.05.18", "title": "Девет въпроса за \"руските разследвания\" в САЩ"}
{"url": "http://www.dnevnik.bg/sport/2017/05/18/2973976_slaviia_postigna_kategorichna_pobeda_nad_lokomotiv/", "text": "\"Славия\" постигна категорична победа над \"Локомотив\" (Горна Оряховица) в първия двубой между двата отбора в борбата за оцеляване в Първа лига. Белите се наложиха с 3:0 като гости в дебюта на новия си треньор Златомир Загорчич. Реваншът е в понеделник в София.В другия бараж, който се игра по-рано, . Победителите от тези двойки ще играят нов бараж и който го спечели ще се спаси. Загубилият ще играе един мач срещу третия от Втора лига за място в елита.Загубилите от тези два баража ще се изправят един срещу друг и победителят ще играе срещу втория от Втора лига, а другият ще изпадне.Резултатът на стадион в Горна Оряховица беше отрит в края на първото полувреме, когато Минчев преодоля Стефан Цонков пред наказателното поле, проби и подаде към Ивайло Димитров, който с глава не остави шансове на Николай Банков.Скоро след почивката \"Славия\" можеше да удвои отново чрез Димитров, който отправи удар от няколко метра, но от голлинията Мартин Кавдански изчисти.Малко след това Владислав Узунов беше на път да вкара красив гол от сериозна дистанция, като топката беше насочена под гредата, Георги Петков обаче се намеси стабилно.В 58-ата минута Сердеров се разписа за 2:0. Руснакът получи от Васев малко пред дъгата на наказателното поле и отправи силен удар. Банков закъсня с намесата си и позволи топката да мине под плонжа му.След четири минути Димитров вкара втория си гол. Защитникът Петко Христов изведе нападателя с пас от дълбочина, той излезе сам срещу Банков и със самочувствие го преодоля.В края на двубоя Кавдански изпусна много добра възможност да намали изоставането преди реванша, но от близо с глава не затрудни Петков.", "date": "2017.05.18", "title": "\"Славия\" постигна категорична победа над \"Локомотив\" (Горна Оряховица) в борбата за оцеляване"}
{"url": "http://www.dnevnik.bg/sviat/2017/05/18/2973940_kongresmen_vodesht_ruskoto_razsledvane_napuska_posta_si/", "text": "Републиканецът Джейсън Чeйфиц, конгресмен от щата Юта, обяви, че на 30 юни напуска поста си във Вашингтон, което е близо 15 месеца преди частичните избори за подмяна състава на Камарата на представителите. Мандатът му приключва през януари 2019г.Новината съобщи първо изданието \"Политико\", а няколко часа по-късно тя бе потвърдена и от писмо, което той изпрати да избирателния си окръг.Чeйфиц е председател на комисията, проверяваща дали бившият съветник по националната сигурност Майкъл Флин е излъгал вицепрезидента Майк Пенс и службите, позволяващи достъп до секретна информация, за срещите си с руския посланик и руски лица, както и дали президентът Доналд Тръмп законно е уволнил директора на ФБР Джеймс Коми.Конгресменът е един от ярките млади републиканци, чест гост на телевизия \"Фокс\" и политически защитник на Тръмп. Но от 2015г. той оглавява Комисията за надзор дейността и реформирането на администрацията, която сега се оказа натоварена със задачи да проверява не действията на предходния екип на демократите, Барак Обама или Хилъри Клинтън, а на Тръмп.\n    Още през април той написа във \"Фейсбук\", че \"след повече от 1500 нощи далеч от дома, вече е време - може да се кандидатирам отново за изборна длъжност, но няма да е през 2018г.\" Сега вече е ясно, че той дори няма да изкара мандата си.Часове, след като се появиха публикациите, че президентът може да е оказвал натиск на директора на ФБР да прекрати разследването срещу Флин, Чейфиц изпрати писмо до бюрото с искане да бъде предоставена до 24 май на конгресната комисия цялата документация и записи за срещите Тръмп-Коми. След това той добави, че е готов да издава призовки към представители на администрацията да се явят на изслушвания пред комисията.Тази внезапна активност го превърна в лице на разследването в долната камара на парламента, поради което е донякъде изненадващо защо си тръгва толкова бързо.През февруари той стана един от първите конгресмени, които бяха освиркани на срещи с избиратели. Видео запис на това как залата скандира \"Свърши си работата!\" набраха популярност в интернет. Чейфиц коментира, че недоволните били \"платени протестиращи\".В сряда Комисията по разузнаването към Камарата на представителите, която провежда друго от \"руските разследвания\", обяви, че на 23 май пред нея ще даде показания бившият директор на ЦРУ Джон Бренан.Показанията му ще имат открита за медиите и аудиторията част, след което те ще продължат при закрити врати.", "date": "2017.05.18", "title": "Конгресмен, водещ \"руското разследване\", напуска поста си"}
{"url": "http://www.dnevnik.bg/sport/2017/05/18/2974002_hari_kein_se_razvihri_sreshtu_minalogodishniia/", "text": "\"Тотнъм\" продължава с впечатляващото си представяне през този сезон във Висшата лига. \"Шпорите\" се развихриха срещу миналогодишния шампион \"Лестър\" и го победи с 6:1 на \"Кинг пауър стейдиъм\". Хари Кейн вкара четири от попаденията, а Хьон-мин Сон добави два. Точен за \"лисиците\" беше Бен Чиуел.Преди малко повече от година равенство между \"Тотнъм\" и \"Челси\" направи \"Лестър\" шампион. Тогава на \"Стамфорд Бридж\" \"шпорите\", които също, както през този сезон, бяха основен конкурент за титлата, поведоха с два гола, но допуснаха изравняване и \"лисиците\" станаха шампиони за първи път в историята си два кръга преди края.Кейн вкара четвъртия си хеттрик през тази кампания и вече има 26 гола в първенството. Той вече има два повече от нападателя на \"Евертън\" Ромелу Лукаку и стана фаворит за голмайсторския приз в Англия.През 2011 г. действащият шампион също допусна загуба с 1:6. Тогава \"Манчестър сити\" се наложи над \"Юнайтед\".\"Тотнъм\" напълно надигра отбора на Крейг Шекспир. Резултатът беше открит в 25-ата минута, когато Сон беше изведен в половината на съперника, навлезе в наказателното поле и подаде към нахлуващия Кейн, който с удар от движение се разписа.Сон покачи на 2:0 в 36-ата минута след много добър прехвърлящ пас на Деле Али в наказателното поле и с удар от движение не остави шансове на Каспер Шмайхел.Чиуел намали изоставането на домакините в 59-ата минута. Варди беше изведен и вратарят Уго Лорис излезе да го пресрещне. Той обаче не размина с топката, която стигна до играча на домакините и се възползва от разбъркването в цялата защита. При този момент Варди беше в засада, но страничният съдия остави играта да продължи.\"Тотнъм\" обаче бързо възстанови преднината си от два гола. В 63-ата минута, когато Кейн засече с глава от близо. Събитията се повториха и Сон отново се разписа. Полузащитникът елиминира защитник с елегантен финт и с техничен удар направи 4:1.Нападателят на гостите, който носи прякора \"Урагана Кейн\", вкара още два гола в последната минута и в добавеното време след много добри индивидуални прояви.В последния кръг \"Тотнъм\" ще играе срещу изпадналия \"Хъл сити\", а \"Лестър\" - срещу \"Борнемут\".", "date": "2017.05.18", "title": "Хари Кейн се развихри срещу миналогодишния шампион \"Лестър\""}
{"url": "http://www.dnevnik.bg/pr_sfera/2017/05/18/2972774_istinski_istorii_za_grada/", "text": "Всеки град има своя характер, своя език, своите знаци и истории и своите хора, които ги създават. Верни на мотото си StayTrue, oт  стартират проект, в който разказват истинските истории на някои от най-големите български градове. #StayTrue историите са видяни през очите на Сдружение \"ГИД\" — автори на  — независим проект за брандинг на столицата, който събира детайли, съвременни гледни точки и букви от неговите улици и ги превръща в сувенири. В историите, споделени с Ballantine's, продължава търсенето на най-автентичните символи от живота на града.", "date": "2017.05.18", "title": "Истински истории за града"}
