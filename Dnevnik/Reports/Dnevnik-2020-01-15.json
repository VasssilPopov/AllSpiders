{"url": "https://www.dnevnik.bg/evropa/2020/01/15/4016445_v_debat_za_babish_brjuksel_obiavi_nuleva_tolerantnost/", "text": "Европейската комисия има нулева толерантност към злоупотреба с европейски средства и винаги проследява информацията по конфликти на интереси в държавите членки. Това заяви Виргиниюс Синкявичус, еврокомисар по околна среда, океани и рибарство, по време на дебат в Европейския парламент по повод  разследванията срещу чешкия министър-председател  Андрей Бабиш за конфликт на интереси. Бабиш е обвинен в злоупотреба с програми на ЕС, като се твърди, че е използвал властта си за увеличаване на личното си богатство. Комисията на Европарламента по бюджетен контрол е поискала организирането на мисия за установяване на фактите в Чехия между 26 и 28 февруари с цел разследване на предполагаемите нередности. Европейският парламент ще гласува резолюция за приключването на дебата в някоя от следващите сесии. Синкявичус обясни, че ЕК е предприела действия срещу конфликта на интереси в Чехия и след проверка от европейската служба за борба с измамите с бюджета на ЕС чешките власти са възобновили разследването срещу Бабиш. Одитите по Европейския социален фонд и Европейския фонд за регионално развитие са на такива етапи, че все още няма окончателни заключения по тях, но съдържанието на доклади към тях би трябвало да остане конфиденциално до приключване на процедурата. За програмата за селските райони са представени предварителни заключения на Чехия, за да се избегне конфликт на интереси в бъдеще. Престоят двустранни среши с чешките органи. Процедурите за налагане на финансови корекции могат да продължат до 24 месеца и Еврокомисията гарантира, че процесът е открит и строг, подчерта Синкявичус, като посочи, че не може да коментира резултатите от одитите, но увери, че те продължават и европейският бюджет е напълно защитен, че не се изплащат средства, които може да са обект на конфликт на интереси. Ще се поиска възстановяване на средствата, които може да са включени в конфликт на интереси по отношение на програмата за селските райони. По проекта \" Щъркелово гнездо\"  се е поискало възстановяване на пълната субсидия. От групата на   казаха, че свързаните с Бабиш разследвания не се водят по правилата. В Чехия когато се допусне грешка при усвояването на парите от ЕС веднага се налага финансова корекция и се иска възстановяване на средствата, когато се наруши чешкото законодателство се провежда разследване, това обаче не се случва този път, посочи евродепутат от ЕНП. Премиерът участваше в разработването на нормативни разпоредби като министър на финансите и те се оказаха неприложими. Искаме Съветът на ЕС да каже ясно кога мин.-председателят ще понесе съвместна отговорност за бюджетните въпроси и дали въобще е възможно това, допълни евродепутатът. От групата на  припомниха, че  през ноември  повече от 200 хил. чехи излязоха по улиците, за да демонстрират против Бабиш в Прага, а той каза, че демонстрацията и разследването на ЕК са част от недемократичен заговор срещу него. Аз съм абсолютно несъгласна с тази конспиративна теория, изтъкна евродепутат на социалдемократите, според която има нужда от нов механизъм за върховенство на закона, за да има действително независими органи. От   (част от която е партията на Бабиш) коментираха, че един дебат трябва да има солидна основа и това условие днес не е изпълнено. Чешкият политически дебат се транспонира на европейско ниво. Съдебната система работи както трябва, без предубеждение. Дебатът е изцяло политически и е плод на усилията на някои от нашите чешки колеги. Фактът, че ЕП е въвлечен в чешки политически дебат е скандален и хвърля сянка върху доверието към нас, допълни евродепутатът от \"Обнови Европа\". Според   един от най–богатите хора в Чехия, Бабиш, определя политиката в Чехия и взема решения за аграрната политика с която се е обогатил, а това е конфликт на интереси. След политиката Бабиш започва да се меси и в медиите и промишлеността и упражнява влиянието от Унгария до Германия. Той е един от олигарсите, обогатили се с евросредства, не знаем в каква степен той и други олигарси са се обогатили с европейски средства. Имаме нужда от повече прозрачност и нова система, която да предотврати отклоняването на европейски средства, смята евродепутат от групата. Трябва да има политически натиск, за да се разплетат възлите от фирми. Демократизацията и краят на комунизма доведоха до преразпределяне на земята в много държави. Често се оказва, че от приватизацията са спечелили не фермерите, а политическият елит. Тази историческа несправедливост става още по-тежка от това че повечето средства попадат в ръцете на много малко хора, а не на тези, които имат нужда, казаха още от Зелените. Представител на   припомни миналото на Бабиш като член на комунистическата партия и част от тайната полиция, представлявал е Чехия в чужбина, разграбил е при приватизацията огромни промишлени мощности в хранително-вкусовата промишленост и земеделието, притежава и медии. През 2013 г. влезе в парламента и се добра и до правителството. Неговите фирми получават европейско финансиране в големи размери. Опозицията го е принудила да сложи дружествата в доверителен фонд. Той използва привилегиите си в ползва на своите фирми. Създал е фирма, която действа и в развлекателната индустрия, което вероятно е неетично, но съдът предстои да вземе решение по въпроса. Той пак ще спечели изборите и причината за сегашното положение е системата на ЕС която допуска корупция като субсидира частни фирми вместо пазарът и пазарните правила да диктуват, посочи евродепутат от крайнодясната група. От   подчертаха, че става дума за корупция с европейски средства. Такава корупция съществува. Трябва да сме абсолютно непримирими, когато има злоупотреба със структурните фондове, от това зависи доверието в нашата политика и в европейските институции, заяви представител на групата, според когото трябва да се работи и за бюджетната независимост на европейската прокуратура, да ѝ се дадат средства, за да се бори с корупцията в общата селскостопанска политика, структурните фондове.", "date": "2020.01.15", "title": "В дебат за Бабиш Брюксел обяви нулева толерантност към злоупотреба с евросредства"}
{"url": "https://www.dnevnik.bg/bulgaria/2020/01/15/4016546_ekoinspekciiata_suobshti_za_seriozno_zamursiavane_na/", "text": "Регионалната инспекция за околната среда и водите в Перник предупреди сутринта населението на града, че в един от пунктовете за измерване е регистрирано превишение на алармения праг за серен диоксид. То е отчетено в 5, 6 и 7 часа тази сутрин, като най-високата средночасова стойност - 999.13 микрограма на кубичен метър, е регистрирана в 7 часа. Максималната допустима концентрация на серен диоксид във въздуха е за един час е 350 микрограма на кубичен метър, а аларменият праг е 500 мкг/куб.м в три последователни часа. Причина за високите концентрации на серен диоксид са неблагоприятните метеорологични условия - безветрие и гъста мъгла, повишеното потребление на твърдо гориво в битовия сектор и работата на ТЕЦ \"Република\" към \"Топлофикация Перник\" АД, смятат от РИОСВ - Перник. Инспекцията е дала предписание на ТЕЦ \"Република\" към \"Топлофикация Перник\" АД за незабавно намаляване на производствените мощности до възможния минимум, съобщиха от екоинспекцията в Перник. В последващо съобщение беше уточнено, че в 12 часа концентрацията на замърсителя значително се е понижила и е паднало под средночасовата норма от 350 микрограма на кубичен метър, поради което отпада необходимостта от спазване на предпазни мерки от чувствителните групи на населението.", "date": "2020.01.15", "title": "Екоинспекцията съобщи за сериозно замърсяване на въздуха в Перник със серен диоксид"}
{"url": "https://www.dnevnik.bg/v_pamet/2020/01/15/4016535_pochina_bivshiiat_upravitel_na_bnb_todor_vulchev/", "text": "Бившият управител на Българската народна банка проф. Тодор Вълчев е починал днес, съобщи институцията. Той е начело на банката в периода 1991 - 1996 г. Тогава лиценз за дейност получават редица частни банки. През 1996 г. пък рухват много от тях. Тодор Вълчев е роден на 28 октомври 1922 г. в София. През 1949 г. завършва Стопанския факултет на Софийския държавен университет. През 1953 г. защитава кандидатска дисертация по политическа икономия, а през 1978 г. – докторска дисертация в областта на международните икономически отношения. Специализирал е в Берлин и Москва. От 1980 г. е професор. През 1958 - 1988 г. Тодор Вълчев работи в Икономическия институт и в Центъра за Азия и Африка при БАН. През 1984 - 1988 г. ръководи отдел \"Развиващи се страни\" в Института за социални изследвания. През 1990 г. е избран за председател на Научния съвет за световно стопанство. На 9 януари 1991 г. Седмото Велико народно събрание го избира за председател на БНБ. С влизането в сила от 29 юни същата година на новия Закон за БНБ е избран за управител на банката. След изтичане на мандата му проф. Вълчев работи за неправителствени организации. До 1997 г. е председател на Съюза на българските фондации и сдружения. Участва в ръководствата на Международната фондация \"Св. св. Кирил и Методий\" и на фондациите АЛМА и \"ХХI век\". Той е бил член на Римския клуб, почетен член на мюнхенското Дружество за Югоизточна Европа и на Руската академия за икономически науки. \"С богатия опит и професионализма си проф. Вълчев остави значима следа в историята на централната банка по време на мандата си от 9 януари 1991 до 24 януари 1996 г. Той допринесе за утвърждаването ѝ като стабилна и ефективна институция в изпълнения с предизвикателства политически и икономически живот през периода на неговото управление\", пише в съобщението на БНБ днес при кончината на Вълчев.", "date": "2020.01.15", "title": "Почина бившият управител на БНБ Тодор Вълчев"}
{"url": "https://www.dnevnik.bg/bulgaria/2020/01/15/4016561_antikorupcionnata_komisiia_iska_otnemane_na/", "text": "Антикорупционната комисия поиска от Софийския градски съд отнемане на имущество от обвинен за  отвличането на сина на бизнесмена  Тони Златков – Адриан. На днешното редовно заседание Комисията за противодействие на корупцията и за отнемане на незаконно придобитото имущество (КПКОНПИ) е взела решение да внесе в съда иск за отнемане на 139 177 лв. от обвинен като помагач в групата,  съобщават от комисията . Синът на бизнесмена Тони Златков, който е собственик на автокъща, беше отвлечен през лятото на 2017 г. и държан 11 дни в плен. За \"освобождаването\" на сина си той заяви, че е платил откуп, без да посочи за каква сума става дума. Обвинени за отвличането са четирима души - Ивайло Борисов-Ториното, Мартин Марков, Георги Джамбазов и Здравка Стефанова, на свобода срещу парична гаранция. С друго решение комисията иска от съда отнемане на имущество на обща стойност 645 170.21 лв. от двама участници в организирана престъпна група за трафик на бежанци. Двойката, която живее на семейни начала, е придобила два апартамента, три къщи, три поземлени имота и автомобили, за които няма законен доход, твърдят от комисията. Общо 6 решения са били взети днес на заседанието на комисията, с които ще се внесат искове в СГС и Варненския окръжен съд на стойност 3 359 641.43 лв. след образувани производства за установяване на незаконно придобито имущество. То включва 9 имота за 487 000 лв. и 5 автомобила на стойност 23 700 лв. Проверките срещу седемте лица са започнали след получени уведомления за това, че са им повдигнати обвинения за различни престъпления - държане на високорискови наркотични вещества с цел разпространение, участие в организирана престъпна група за трафик на хора, участие в организирана престъпна група за отвличания, измама в особено големи размери и пране на пари.", "date": "2020.01.15", "title": "Антикорупционната комисия иска отнемане на имущество от обвинен за отвличане"}
{"url": "https://www.dnevnik.bg/sviat/2020/01/15/4016560_papa_benedikt_poiska_imeto_mu_da_se_mahne_ot_kniga/", "text": "Бившият папа Бенедикт Шестнадесети иска името му да бъде премахнато от книга, която засяга безбрачието на свещениците. Това заяви личният му секретар, след като изказвания в книгата разпалиха полемика в Католическата църква. \"От дъното на душите си: Свещеничеството, безбрачието и кризата в Католическата църква\" трябва да излезе във Франция днес. През уикенда бяха разпространени откъси от нея, в които папа Бенедикт противоречи на наследника си папа Франциск по  въпроса за безбрачието.  Вчера той е поискал съавтора си Роберт Сарах да уреди с издателите на книгата името му да бъде премахнато като автор, а часове преди това кардинал Сарах отхвърли обвинения от медиите, че се е възползвал от възрастта и тежкото здравословно състояние на Бенедикт и е използвал думите му без разрешение. След това той уточни, че в бъдещите издания  Бенедикт  ще бъде отбелязан като \"сътрудник\" в текста, а не като съавтор на книгата. \"Но пълният текст остава абсолютно непроменен\", каза още той и показа пред медиите писмо от Бенедикт, което му разрешава да публикува въпросните текстове. Американското издателство Ignatius Press разпространи изявление, че все още смята книгата за обект на съавторство. Англоезичната ѝ версия трябва да излезе идния месец. Думите на  бившия папа , които предизвикаха полемиката, са следните: \"Свещеничеството преживява тежки времена - пише Бенедикт в книгата, която ще се появи на 20 февруари.- Ранени от разкритията за толкова много скандали, объркани от непрестанното поставяне под въпрос на тeхния обет за безбрачие, много свещеници се изкушават от мисълта да се откажат и да изоставят всичко.\" Тази изразена в книгата позиция на Бенедикт се появява, след като синодът на епископите във Ватикана реши през октомври, че е възможно в изключителни случаи да бъдат ръкополагани женени мъже (например в отдалечени райони на Амазония, където няма достатъчно свещеници - бел. ред.). Това се разглежда като първоначална стъпка към ликвидиране на  безбрачието.  Решението бе посрещнато с яростни критики от консервативното духовенство поради опасения, че премахването на безбрачието може да стане постоянно. А ролята на Бенедикт също е под въпрос - по-консервативните му позиции и отзвукът, който изразяването им предизвиква, повдигат въпроса за разделението в църквата между либералното и консервативното крило. Бившият папа живее в манастир във Ватикана, след като стана първият от близо 600 години глава на Римокатолическата църква, който се оттегля от Светия престол.", "date": "2020.01.15", "title": "Папа Бенедикт поиска името му да се махне от книга, разбунила църквата"}
{"url": "https://www.dnevnik.bg/razvlechenie/2020/01/15/4016562_prez_april_lili_ivanova_zapochva_turne_iz_bulgariia/", "text": "На 8 април започва националното турне \"ТУР 2020\" на Лили Иванова и нейния екип, съобщи асистентът й. Концертите ще бъдат в най-големите спортни зали във Видин, Бургас, Сливен, Гоце Делчев, Самоков, Пазарджик, Велико Търново, Добрич, Шумен, Русе и Благоевград, както и в летните театри във Варна, Плевен и античният театър в Пловдив. В София концертът ще е в зала 1 на НДК на 27 и 28 ноември. През юли програмата на турнето ще бъде представена и на откритата лятна сцена в ресторант \"Лебед\", Панчарево. Пълната програма: 8 април, сряда - Видин, спортна зала \"Фестивална\" 27 април, понеделник - Бургас, спортна зала \"Младост\" 29 април, сряда - Сливен, спортна зала \"Васил Левски\" 12 май, вторник - Гоце Делчев, \"Арена Неврокоп\" 20 май, сряда - Самоков, \"Арена Самоков\" 17 юни, сряда - Пазарджик, спортна зала \"Васил Левски\" 15 юли, сряда - Панчарево, ресторант \"Лебед\"  12 август, сряда - Пловдив, Античен театър  19 август, сряда - Варна, Летен театър 8 септември, вторник - Плевен, Летен театър 4 октомври, неделя - Велико Търново, ДКС 6 октомври, вторник - Добрич, зала \"Добротица\" 8 октомври, четвъртък - Шумен, \"Арена Шумен\"  10 октомври, събота - Русе, \"ОЗК Арена Русе\"  13 октомври, вторник - Благоевград, спортна зала \"Скаптопара\" 27 ноември и 28 ноември, петък и събота - София, НДК, Зала 1 ", "date": "2020.01.15", "title": "През април Лили Иванова започва турне из България"}
{"url": "https://www.dnevnik.bg/video/deniat_s_veselin_dremdjiev/2020/01/15/4016559_advokat_velislav_velichkov_revizoro_e_sinia_kaska_v/", "text": "Емил Димитров-Ревизоро е \"синя каска\" в българската политика от повече от 20 години\", заяви в предаването  \"Денят с Веселин Дремджиев\" по ТV+ и TV1 адвокат Велислав Величков от инициативата \"Правосъдие за всеки\". В сряда с гласовете на ГЕРБ и \"Обединени патриоти\" Емил Димитров  беше избран за министър на околната среда и водите  на мястото на  Нено Димов, който все още е в ареста. \"Прилича на сделка - най-напред играем \"синя каска\", за да осигурим продължаващата кариера на Сотир Цацаров, а след това се оказваме най-подходящ за министър. Възниква въпросът дали насочването на прожекторите към Нено Димов и последвалите спрямо него действия на прокуратурата имат нещо общо с това, че точно сега Ревизоро застава на този пост\", коментира адвокат Велислав Величков. Той критикува решение на прокуратурата  Нено Димов да бъде отведен за разпит с автомобил на държавното обвинение.  Според адвокат Величков след проверката в Министерството на околната среда и водите Нено Димов е трябвало да получи призовка за явяване в следствието, там да бъде разпитан и ако има основание за задържането му, това да се случи. \"Шоуто с микробуса е показност каква е мощта на Иван Гешев и принципността на Гешев като главен прокурор, но е и една скрита заплаха - \"до всеки мога да стигна, щом първият, който задържах, е действащ министър\", коментира адвокат Величков.", "date": "2020.01.15", "title": ""}
{"url": "https://www.dnevnik.bg/sport/2020/01/15/4016572_bivsh_futbolist_na_levski_fenove_na_otbora_doidoha/", "text": "Бившият защитник на \"Левски\" Симон Сандберг твърди, че е бил заплашен със смърт от привърженици на отбора. Думите му идват в интервю за expressen.se, предизвикано от възхода в кариерата му. Шведът дойде в \"Левски\" през лятото на 2016 г., но заради серия контузии изигра само пет мача и през есента на следващата година се раздели с клуба по взаимно съгласие. След това десният бек се превърна в основен играч за \"Хамарби\" и стигна до националния отбор. По думите му фенове на сините са смятали, че симулира контузия. \"Стигна се дотам, че привърженици дойдоха до дома ми и ме заплашиха. Казаха, че ако не напусна страната, ще умра, както и че имат адреса ми. Мислех какво да направя, но реших да остана. Тези, които ме заплашиха, не биваше да спечелят\", казва Сандберг. Шведът посочва, че феновете, които го заплашили, били около 40-годишни и татуирани. \"Играх \"Плейстейшън\" по бельо, защото беше много горещо. Звънна се на вратата и през шпионката видях един нормално изглеждащ човек. Като отворих, зад него изскочиха двама, приближиха се към мен и започнаха да ми говорят на английски. Не можах да взема думата.\" \"Това, което направиха, не беше добро. Това не трябва да става\", заяви Сандберг. Това не е първият път, в който чуждестранен футболист говори за проблеми с фенове от собствения си клуб, след като е напуснал България.", "date": "2020.01.15", "title": "Бивш футболист на \"Левски\": Фенове на отбора дойдоха вкъщи и ме заплашиха"}
{"url": "https://www.dnevnik.bg/bulgaria/2020/01/15/4016394_kratki_novini_uchenicite_ot_hisaria_izlizat_v_gripna/", "text": "                         . Службите предупредиха за хакерска атака от името на \"Пътна полиция\" ГДБОП предупреди за спам атака към хиляди граждани с цел да се заразят компютърни конфигурации и смарт устройства. Съобщенията се изпращат от електронния пощенски адрес  opp@mvr.bg , като се твърди, че е от името на \"Пътна полиция МВР\". Съдържанието на съобщението са няколко прикачени файла, представени като фиш от КАТ и призовка за извършено нарушение. От Министерство на вътрешните работи съобщават, че всяко едно подобно съобщение трябва да се разглежда като измамно и да бъде изтрито директно след отварянето, защото такава практика не съществува. Учениците от Хисаря излизат в грипна ваканция Учениците в община Хисаря са в грипна ваканция от днес, съобщава Би Ти Ви. Учебният процес е прекратен до края на седмицата. Децата трябва да се върнат на училище на 20 януари. Грипна ваканция е обявена и в една от детските градини в Хисаря. В последните дни е отчетен висок брой заболели деца от грип. Това е наложило и взимането на крайните мерки. Къщата на адвокат Ирен Савова е била подпалена Къщата на адвоката Ирен Савова е била подпалена тази нощ, съобщи самата тя пред \"Нова телевизия\". Инцидентът е станал около 3:30 ч., като по думите ѝ огънят е тръгнал от покрива. В момента полицията разследва причините за пожара. От прокуратурата работят по версията за умишлен палеж. Савова е била защитник на отстранената от длъжност и разследвана за корупция зам.-кмет на столичния кв. \"Младост\" Биляна Петрова. Савова защитава и интересите на държава по делата за царските имоти, които води бившият премиер Симеон Сакскобургготски.", "date": "2020.01.15", "title": "Кратки новини: Службите предупредиха за хакерска атака от името на \"Пътна полиция\""}
{"url": "https://www.dnevnik.bg/sport/2020/01/15/4016586_bulgarska_hokeistka_specheli_medal_ot_zimnite_mladejki/", "text": "Българската хокеистка Мария Руневска спечели медал от зимните младежки олимпийски игри в Лозана. Заедно с международния си отбор тя взе бронз в нов турнир по тройки. В решителния мач синият отбор, в който Руневска игра, се наложи с 6:4 срещу състезателките в кафяво. Българката вкара първия гол за победата. Програмата на младежките игри включва турнира по хокей, в който състезатели от различни държави са разпределени в отбори, условно наименувани по цветове. Преди ден тимът на българката отстъпи с 5:7 срещу жълтите.", "date": "2020.01.15", "title": "Българска хокеистка спечели медал от зимните младежки олимпийски игри"}
{"url": "https://www.dnevnik.bg/sviat/2020/01/15/4016563_turciia_izprashta_2000_siriici_v_libiia_pishe_gardiun/", "text": "Общо 2000 са сирийските бойци, които или се сражават в Либия, или ще пристигнат съвсем скоро. Това казват за  \"Гардиън\"  сирийски източници и в трите страни. Ако информацията се потвърди, ще е доста по-различна от досегашните данни за изпращането едва на стотици сирийци. Подобно развитие би било безпрецедентно и ако се потвърди, би усложнило ситуацията във войната, продължаваща още от свалянето на Муамар Кадафи в началото на миналото десетилетие. За изпращане на сирийци в страната като план на Турция - която одобри разполагане на войски в северноафриканската държава -  писаха някои западни издания . И Анкара, и Триполи досега са отричали подобни твърдения. Публикацията се появява ден след обявения  провал на примирието в Либия  и непреките разговори (в Москва) на  лидерите на враждуващите страни  - премиера Файез ас Сарадж от признатата от ООН власт в Триполи и бунтовническия командир Халифа Хатар в Бенгази. След броени дни, в неделя, Берлин трябва да е домакин на конференция под егидата на ООН за бъдещето на страната. Триста души от Сирийската национална армия - финансирани от Турция сирийски бойци - са напуснали Сирия на Бъдни вечер, а още 350 - на 29 декември. След това са отлетели до Триполи, а оттам са изпратени на позиции в източната част на страната (контролирана основно от Хафтар). Други 1350 са влезли в Турция на 5 януари и макар една част вече да са изпратени в Либия, не всички са заминали - някои все още се обучават в лагери в Южна Турция. По-високи заплати и обещание за турско гражданство Анкара подкрепя бойци, сражаващи се срещу сирийския президент Башар ал Асад, от самото начало на конфликта, а в Либия е на страната на правителството в Триполи. Според цитираната от \"Гардиън\" Клаудия Гацини, анализатор от Международната кризисна група, обаче двете ситуации трудно се сравняват. \"Антитурските настроения вече са силни заради намесата на Анкара и могат да се засилят в резултат от това и да играят в услуга на Хафтар.\" Според източници на вестника договорите им са директно с правителството на Сарадж, а не с турската армия. Заплатата от 2000 долара месечно значително превишава получаваните от тях в Сирия под 100 долара, дадено им е и обещание, че ще получат турско гражданство, обясняват събеседници от Сирийската национална армия. Турция също така плаща сметките на ранените войници и се грижи за репатриране на останките на убитите в Сирия (по информация на \"Гардиън\" - поне четирима до момента). В началото на месеца парламентът в Анкара  одобри изпращането на турски военни  в Либия. Откакто то започна обаче, в страната са пристигнали 35 военнослужещи като съветници по думите на президента Реджеп Тайип Ердоган. Същевременно Ердоган нападна остро Хафтар след провала на преговорите в Москва, като му обеща, че Турция не би се поколебала да му \"даде урок, който той заслужава\". Още при първите публикации за сирийските наемници източници на изданията отбелязваха, че Либия не е приемала радушно идеята, допускайки, че може да бъдат изпратени само сирийски бойци и предпочитайки редовната турска армия. Приближаването на Хафтар към Триполи обаче, отбелязва \"Гардиън\", изглежда, е променило тази позиция. На страната на Хафтар междувременно се сражават 3000 суданци и  стотици руски наемници  според това и друг издания.", "date": "2020.01.15", "title": "Турция изпраща 2000 сирийци в Либия, пише \"Гардиън\""}
{"url": "https://www.dnevnik.bg/bulgaria/2020/01/15/4016588_i_prokuraturata_v_iambol_proveriava_za_opasni_otpaduci/", "text": "Районната прокуратура в Ямбол се е самосезирала по излъчен телевизионен репортаж, в който се съобщава за опасни отпадъци в сметището в село Дражево, обл. Ямбол. Във видеото има данни, че произходът на тези опасни отпадъци е от чужбина, съобщиха от държавното обвинение. Наблюдаващият прокурор е разпоредил проверка, която да установи съществуват ли към момента опасни отпадъци в сметището в село Дражево, откога и какъв е произходът на отпадъците. Ще се проверява спазени ли са законовите изисквания за съхраняване, преработка и разпореждане с отпадъци – конкретно тези по Закона за управление на отпадъците (ЗУО). Ще бъде проверено дали в сметището има опасни отпадъци от чужбина. Като част от проверката ще бъде изискана цялата документация, включително и тази, свързана с извършваните до момента проверки на сметището от страна на компетентните органи. Проверката ще бъде извършена от служители, експерти и представители на Областната дирекция на полицията, териториалната дирекция \"Национална сигурност\" и Регионалната инспекция по околната среда и водите в Стара Загора. Целта е да се установи дали има достатъчно данни да започне разследване за престъпление. Срокът на проверката е 7 дни. Писмените заключения, които обобщават констатираните обстоятелства и събраните материали по проверката, ще бъдат изпратени на наблюдаващия прокурор. По-рано днес от държавното обвинение съобщиха, че е започнала проверка на  произхода на опасни отпадъци  и на площадка \"Брикетопроизводство\" край с. Обручище, община Гълъбово. На 6 януари главният прокурор Иван  Гешев разпореди пълна проверка  съвместно с полицията и Държавна агенция \"Национална сигурност\" на всички притежатели на отпадъци. Реакцията дойде след  откриването на нарушения  в съхранението и преработката на отпадъци от Италия в Плевен и Враца. За двата случая се проверява и дали боклуците не са свързани с италианската мафия. В началото на декември карабинерите в Милано задържаха  незаконен товар от 815 тона боклук , предназначен за България. Открити бяха 582 бали отпадъци, натоварени в 17 вагона, а търговската им стойност на пазара се изчисляваше на 130 хил. евро. Седмица по-късно последваха и арести на стотици членове на ндрангета. България също е участвала  в една от най-големите операции срещу ндрангета, когато бяха задържани 334 души, включително полицейски началник, адвокати, предприемачи, счетоводители, държавни служители.", "date": "2020.01.15", "title": "И прокуратурата в Ямбол проверява за опасни отпадъци от чужбина"}
{"url": "https://www.dnevnik.bg/sviat/2020/01/15/4014997_tor-1m_za_pruv_put_vleze_v_boi_i_svali_boing/", "text": "Иранската армия призна, че поради грешка е свалила с ракета украинския самолет със 176 души на борда, а прокуратурата в Киев съобщи, че проверява твърденията, че атаката е с произведен в Русия комплекс \"Тор-1М\", (известен в НАТО като SA-15 Gauntlet) и сред отломките има парчета от такава ракета. Първата версия на \"Тор\" влиза във въоръжението на бившия СССР в средата на 80-те години на ХХ век и представлява тактическо оръжие, при което радарната установка и ракетите са на една платформа. Доста държави по света разполагат с него, но не е известно досега то някога да е участвало в реални бойни действия. В Иран обаче \"Тор\" вече е свалял самолет - през август 2010 г. ирански F-4 Phantom неволно навлиза в 20-километровата зона, забранена за полети, около ядрената централа \"Бушер\". Вероятно заради лоша комуникация между контрола на полетите и командването на защитата бойният самолет е разпознат като вражеска цел и е свален с ракета, а пилотът успява да катапултира навреме. Целта на комплекса \"Тор\" е да е бързо подвижен и смъртоносен за цели на височина до 6000 м и обсег до 12 км. Предназначението му е да унищожава военни самолети и крилати ракети, които разполагат със системи за електронно заглушаване на радари и сигнални капсули, объркващи ракети с топлинно самонасочване. 10 секунди за взимане на решение Майкъл Дуйтсман от Института за международни изследвания в Мидълбъри казва, че, разбира се, гражданският \"Боинг 737-800\" на полет 752 на Международните авиолинии на Украйна (МАУ) не разполага с подобни защитни средства. Най-вероятно екипажът дори не е видял задаващата се ракета, а и да не е така, едва ли е имал време да реагира. \"Веднага след излитането пилотите обикновено са заети със съвсем други неща.\" Операторът на такъв комплекс първо трябва да разпознае целта на екрана на радара и да насочи ракетата към нея. Всички граждански самолети в района на международното летище на Техеран би трябвало да се виждат на радара на зенитната батарея и на контролната кула и да излъчват на международно приети честоти радиосигнали за обозначаването кои са, с каква скорост и на каква височина се движат. Услугата за проследяване на полети в реално време FlightRadar показва, че украинският боинг е излъчвал всички сигнали, други системи в Иран са ги получавали и би трябвало с тях да разполагат и в зенитната установка. Според ген. Амир-Али Хаджизаде, командващ военнокосмическите сили на Корпуса на стражите на ислямската революция, операторът е трябвало, преди да натисне спусъка, да получи одобрение от командването, но връзката била прекъсната и той разполагал с 10 секунди да вземе решение. Генералът твърди, че самолетът изглеждал като крилата ракета. Стивън Залога от Teal Group потвърждава, че държавите с \"Тор-1М\" имат точно такава командна верига, защото системата не различава граждански от военни обекти. Според Джъстин Бронк от Крабския институт за отбранителни изследвания неубедителна е версията за крилата ракета, защото траекторията и скоростта ѝ нямат нищо общо с тази на боинга. Бивш служител на противовъздушната отбрана на европейска страна, който сега работи по технологии за защита от ракети, коментира за \"Ройтерс\", че в идеалния случай плановете за полетите и кодовете от транспондерите на всички цивилни самолети трябва да се споделят с военните в района на летището. Това позволява на оператора на батареята да свърже конкретните обекти от радара си с тези данни. Особено когато е в автоматичен режим, системата маркира като мишени всички обекти, които не разпознава като приятелски. \"Да свалиш вражески самолет е лесно, коментира той. Предизвикателството е да разпознаеш самолетите и да не свалиш приятелските.\" 5 секунди до целта Майкъл Дуйтсман смята, че \"Тор\" е сред най-модерните системи, с които разполага Иран, защото може да атакува едновременно две цели с по две ракети. Когато ги купиха от Русия преди 15-ина години, \"способностите им бяха такива, че предизвикаха загриженост у САЩ\". Доклад на лондонския Център за стратегически и международни изследвания от 2019 г. твърди, че Иран има около 30, но реално разгръща малък брой от тези комплекси. С тях оперира единствено Корпусът на защитниците на ислямската революция, който е със специален статут в армията. Ракетите на \"Тор-1М\" се движат със скорост почти 3 пъти тази на звука (2500-2900 км/ч). Иначе казано, ако са изстреляни на 5 км от целта, я достигат след около 5 секунди. Бойната им глава е малка - около 15 кг мощен експлозив, но разпръсква шрапнели при избухването. Американски официален представител каза за \"Ройтерс\", че боингът е бил във въздуха около 2 минути, когато спътници засичат изстрелването на иранските ракети. Рики Елисън, специалист по отбраната и основател на лобистка организация за противоракетна защита, коментира, че след изстрелването е невъзможно отклоняването на ракетите, дори операторът на земята след миг да е осъзнал грешката си. \"Изстреляш ли тези неща, всичко приключва\", казва той.      Днес дузина държави по света имат подобни комплекси, включително Китай, Армения, Азербайджан, Беларус, Венецуела, Гърция, Египет, Кипър и Украйна. Модернизираният вариант влиза на въоръжение през 1991 г., а Русия продължава да го произвежда и продава по света. Екипажът на такъв комплекс е от трима души, разполагащи с до 8 броя ракети 9М331, но системата може да работи не само с ръчно, а и с автоматично управление. Производителите твърдят, че \"Тор-1М\" може с точност между 26 и 75 процента да порази боен самолет F-15 Eagle. За крилата ракета AGM-86 тази вероятност се повишава на 45-99%, а за хеликоптери AH-1 Cobra - до 50-98%. Оръжие за професионална армия Но Глен Грант, бивш полковник от британската армия и специалист към украинска неправителствена организация, обяснява за англоезичното издание Kyiv Post, че въздушната отбрана е една от най-сложните в технически и команден план. \"Защитата на средни и големи височини рядко се командва от хора по върховете на армейските щабове за бойни действия, а това вече само по себе си създава множество проблеми. Те често не са в крак със събитията на бойното поле.\" Той допълва, че и идентифицирането на целите е сериозен въпрос. \"За ефективно разпознаване са ви нужни радари, самолети, ракети, дронове и установки за изстрелване - такъв комплекс струва милиони долари. И вероятно единствено САЩ могат да си позволят да го интегрират правилно.\" Поради това, казва Грант, ако разпознаването не се извършва според правилата и изключването на приятелски обекти сред засечените от радара не е направено правилно, за ракетите всичко се превръща в мишена. Остава възможността визуално да се провери дали обектът в небето не е граждански самолет, но нощно време тя е изключена. В такава ситуация съдбоносна се оказва работата на командните и контролните вериги в армията. Но в някои армии и това не стига. \"Винаги съществува опасност зенитната отбрана или част от нея да е поверена на новаци. А това е сложна система, изискваща професионален опит, интелигентност, технически умения и познаване на бойните действия. Само професионална армия би вършила добре тази работа.\" Накрая, при подобни системи, работещи и на автоматичен режим, има опасност операторите да не разбират докрай механизмите и ограниченията на апаратурата. \"Представете си, че просто са включили на автоматичен и са излезли да изпушат по цигара\", дава пример Грант. В случая с трагедията в Иран в ранните часове на денонощието \"може наскоро да е застъпила нова смяна, може военните все още да са били стресирани или уплашени от ракетния удар по Солеймани... А може и да е станало от чиста човешка глупост\".", "date": "2020.01.15", "title": "\"Тор-1М\" за пръв път влезе в бой и свали... боинг"}
{"url": "https://www.dnevnik.bg/evropa/2020/01/15/4016596_evrodeputatite_odobriha_zeleniia_pakt_na_ursula_fon/", "text": "Евродепутатите одобриха  Европейския зелен пакт , който предвижда ЕС да стане неутрален по отношение на климата до 2050 г. Днес те гласуваха позицията си по пакта, представен от председателя на еврокомисията Урсула фон дер Лайен през декември. Те също призовават за адекватно финансиран механизъм за справедлив преход. Парламентът иска предстоящия закон за климата да включва по-амбициозни цели за  намаляването на емисиите  на ЕС за 2030 г. (55% през 2030 г. в сравнение с 1990, вместо \"поне 50% към 55%\", както бе първоначално предложено от комисията). ЕС трябва да приеме тези цели достатъчно време преди конференцията на ООН по отношение на климата през ноември, заявяват евродепутатите. Те също искат междинна цел за 2040 г., за да се гарантира, че ЕС върви по пътя към достигането на неутралност по отношението на климата през 2050 г. С цел да се предотврати изместване на въглеродните емисии, породени от различията в амбициите по отношение на климата на световен мащаб, парламентът призовава за механизъм за корекция на въглеродните емисии на границите, съвместими с правилата на СТО. Евродепутатите подчертават, че ще изменят всяко предложение за законодателство, за да съответства на целите на  Зеления пакт.  По-високи цели за енергийна ефективност и възобновяема енергия, включително обвързващи национални цели за всяка държава членка за последното, както и преглед на други законодателства на ЕС в областта на климата и енергетиката са необходими преди юни 2021 г., добавиха те. Резолюцията бе приета с 482 гласа \"за\", 136 гласа \"против\" и 95 \"въздържал се\". \"Парламентът подкрепи с голямо мнозинство предложението на комисията за Зеления пакт и приветства факта, че ще има съответствие между всички политики на ЕС и целите на Зеления пакт. Земеделието, търговията и икономическото управление, както и други области на политиката сега трябва да се разглеждат и анализират в контекста на Зеления пакт\", каза Паскал Канфен (Обнови Европа, Франция), председател на комисията по околна среда на ЕП.", "date": "2020.01.15", "title": "Евродепутатите одобриха Зеления пакт на Урсула фон дер Лайен"}
{"url": "https://www.dnevnik.bg/sviat/2020/01/15/4016600_pravitelstvoto_na_rusiia_podade_ostavka/", "text": "Премиерът на Русия Дмитрий Медведев обяви, че цялото правителство подава оставка, само няколко часа след годишната реч на президента Владимир Путин пред Федералното събрание на страната, в която предложи няколко промени в конституцията и гласуване на избирателите за тях. Едно от тях е долната камара да получи право да одобрява министър-председателя, а не само да го съгласува с Кремъл. На теория това би трябвало да означава, че президентът прехвърля на депутатите тази отговорност, а той само ще одобрява или отхвърля тяхното решение. Президентът е възложил на кабинета да продължи да изпълнява задълженията си до сглобяването и одобряването на нов кабинет. Медведев посочи, че съставът на бъдещото правителство ще определи Путин. Изглежда, че в Москва ще има нов премиер, и според \"Ройтерс\" депутатите няма да посочат отново Медведев. Възможните фаворити са  (кмет на Москва),  (министър на икономиката) и   (министър на енергетиката). Според \"Интерфакс\" президентът е решил да създаде поста зам.-председател на Съвета за сигурност на Русия и да го предложи на Медведев. На тази позиция според него Медведев можел да се заеме с теми като отбранителните способности и сигурността. Президентът е председател на съвета и в него има 11 постоянни членове. Секретар в момента е Николай Патрушев, директор на Федералната служба за сигурност (контраразузнаването). След новината рублата веднага рязко поевтиня спрямо долара, засили се и понижаването курса на акциите на московската борса, започнало сутринта. Източник на \"Интерфакс\" от Държавната дума казва, че закон за конституционните поправки, предложени от президента, вероятно ще бъде приет до края на пролетта и ще влязат в сила, ако бъдат одобрени от гражданите. Той изрично посочва, че гласуването няма да има формата на референдум, както заяви преди това и председателят на ЦИК Ела Памфилова. В посланието към Федералното събрание Путин каза, че не става дума за процедура за промяна на конституцията, тъй като като въпросните текстове не засягат фундаментални нейни положения.", "date": "2020.01.15", "title": "Правителството на Русия подаде оставка, не е известно кой ще е премиер"}
{"url": "https://www.dnevnik.bg/biznes/2020/01/15/4016547_avstriiskiiat_biznes_iska_tuk_borba_s_korupciiata/", "text": "Повечето от работещите в България австрийски фирми очакват по-добри резултати от борбата с корупцията и престъпността (50), правна сигурност(48) и предвидима икономическа политика(39). Това показват данните от традиционната анкета, която се провежда сред австрийския бизнес. Данните бяха представени днес от търговския представител на Австрия в София Улрика Щрака. Те обобщават отговорите на 88 фирми, участвали в анкетата. В същото време като най-големи свои предизвикателства компаниите виждат в квалификацията на кадрите (48), липсата на работна ръка (39) и инфраструктурата (34). Мариана Григорова, управител на логистичната компания \"Гебрюдер Вайс\", казва, че компаниите установяват не просто дефицит на кадри, а дефицит в общата и професионалната компетентност на работната ръка. Идват хора с висше образование, които не могат да свършат сами елементарна задача от начало до край, защото не са учени да мислят, посочи тя. Според нея така често коментираната слаба производителност идва тъкмо от липсата на компетенции. Посочва за илюстрация, че често на работодателите в България се налага вместо на един човек дадат заплата от например 2 хил. лева, да дадат на трима по 800 лв., защото иначе не може да се изпълни обемът работа в срок поради липсата на умения. Посочва, че от това не са доволни както работниците, така и работодателите. Анна Кирилова, управител на предприятието за обработка на дървесина JAF, чиято база е в софийското село Мусачево, коментира, че кадри за бизнеса се търсят от уста на уста, защото смята това за най-ефективно. Има големи затруднения обаче да обясни на колегите си в Австрия защо тук дела на фирмата се влачат по няколко години. \"Но сме бързи в приемането на промени, които засягат бизнеса\", коментира тя. Даде пример с наредбата Н-18, която изисква от търговците да въведат специфичен софтуер, срокъкт за който наближава. (Още по темата четете  тук .) \"За бизнеса това е труден преход и е изключително предизвикателство, защото наредбата е трудноразбираема и оставя поле за тълкуване, посочи тя, като подчерта, че бизнесът на JAF е изцяло на светло и иска да се съобрази със законодателството. тук Въпреки широко прокламирините от правителството и лично от премиера инвестиции в инфраструктура излиза, че тя продължава да е важен проблем за бизнеса. Това потвърждава и Мариана Григорова, която управлява логистична фирма. Колегата й Керимова също дава пример с отсечката до предприятието, която тръгва от подбалканския път за Бургас и е осеяна с пукнатини и неравности. От липсата на предвидимост се оплакват повечето фирми, работещи в България. Григорова дава пример с последния случай с тол-таксите. Напомня, че техният размер е утвърден в средата на декември и бизнесът й трябва да го съобрази до началото на март. Междувременно обаче ситуацията се промени заради протеста на някои превозвачи и сега тя очаква да има около две седмици преди влизането в сила да трябва да свърши цялата административна работа. Тази ситуация тя определи като \"краен волунтаризъм\", в условията на който бизнесът трябва да се справи някак. На въпрос в анкетата да се оцени цялостното развитие на икономическия климат в България през последните 12 месеца 21% от анкетираните посочват, че има подобрение, цели 60% обаче не виждат такова нещо, а 19% дори смятат, че е налице влошаване. Картината не е много различна при същия въпрос, но насочен към следващите 12 месеца. 59% от австрийския бизнес очакват икономическият климат да се запази, 16% очакват да се подобри, а 25% - да се влоши. Общо 64.8% от австрийския бизнес, работещ в България, очакват положителен ефект от въвеждането на еврото в страната. Въпреки негативните оценки в редица сфери 87.5% от анкетираните потвърждават, че отново биха инвестирали в България. Общо 45% от участвалите в анкетата компании са в сектора на търговията, 40% - в услугите, а 15% - в производството. Най-голям дял от тях - 66%, работят предимно за българския пазар, като под 10% от продукцията им отива за износ.", "date": "2020.01.15", "title": "Австрийският бизнес в България иска борба с корупцията, правна сигурност и предвидимост"}
{"url": "https://www.dnevnik.bg/analizi/2020/01/15/4016343_maroderstvo_sabotaj_izrodshtina_ili_kakvo/", "text": "                         Преди няколко дни, при огледа на Палакарийския воден канал, установихме, че на изхода на канала водата е с много малък дебит въпреки затоплянето на времето и очакваните по-големи количества вода. Незабавно извършихме проверка на мястото, където преди седмици полицията и прокуратурата бяха затворили и запечатали нераглементираното съоръжение, отклоняващо Палакарийския воден канал (част от съоръжението язовир \"Студена\") към село Ярлово. За наше изумление установихме, че отново водният канал е отклонен към с. Ярлово, полицейските лепенки просто липсваха, а затвореният кран – отворен. точно преди развалянето на времето, като извършителите са се надявали най-вероятно, че никой няма да може да достигне до съоръжението при лошите метереологични условия и дълбокия сняг, и така ще си остане цяла зима. Пропуснали са обаче факта, че ние можем да ходим и пеша в дълбокия сняг, защото сме планинари и алпинисти повече от 30 години, а най-вече съвестни граждани. Днес, 14 януари 2020 г., съвместно с ОД на МВР София и ОД на МВР Перник извършихме ПОВТОРНО установяване, ПОВТОРНО спиране на нерегламентираното отклонение на Палакарийския воден канал към с. Ярлово и ПОВТОРНО запечатване на каптажа от 3 шахти. Само час след спирането на водата, както точно предсказахме пред полицаите, че някой ще дойде горе високо в планината, отнякъде изникна кметът на с. Ярлово с отвертка в джоба, който твърдеше, че е дошъл пеша да види защо няма вода. Няма да предавам абсурдния разговор, защото това вече е част от следствените действия... Как се нарича това, когато има обявено бедствено положение и над 100 000 души са на прага да останат без капка вода, някой да отиде, да махне полицейските лепенки и да отклони един от единствените водоизточници на тези хора в беда за собствените си неясни и очевидно незаконни цели? Мародерство, саботаж, изродщина или какво? в която тъне цялата ни държава и което е главната причина за кризата с водата в Перник, и тя, вместо да бъде прекъсната, продължава с пълна сила и в условията на бедствие. Е, как ще имате вода, хора от Перник? Разбирате ли абсурда, че сме единствената група, която всеки ден, вече повече от месец, сме на терен в източната част на водосборната зона на язовир \"Студена\" и извършваме всеки ден по няколко успоредни действия с единствената цел – повече вода към язовир \"Студена\". А се сблъскваме всекидневно с подобни невероятни абсурди, показващи единствено, че българинът се е превърнал в долна орка.", "date": "2020.01.15", "title": "Отклоняване на вода от бедстващия Перник – мародерство, саботаж или какво"}
{"url": "https://www.dnevnik.bg/analizi/2020/01/15/4016325_koi_bi_poiskal_da_svali_takova_sgovorchivo_pravitelstvo/", "text": "                         Покрай театралния арест (\"политическото убийство\") на министъра на околната среда този сюжет като че ли остана недооценен. Като подходящ увод към него може да послужи една размяна на реплики по време на последното за миналата година заседание на правителството на 27 декември. \"Когато накараш някого да си плати за дадена услуга, никога няма да е доволен\", казва министър-председателят. И нарежда: \"Тол системата трябва да работи от 15 януари, никакъв март\". Ще тръгне още на 6 януари, бодро обещава министърката на регионалното развитие. \"Добре, изненадайте ме\", отвръща доволен той. След това обаче засегнатите заплашиха със стачка и никакви изненади не последваха – нито министърката изненада премиера (6 януари мина и нищо не \"тръгна\"), нито той изненада нас. Миналия петък, точно две седмици след заседанието, на което раздаваше нареждания, премиерът прие превозвачите и безропотно прие всичките им искания, до едно. Като на практика отмени вече гласуваното от собственото му правителство постановление. Така тол системата, определена от самия него като \"печатница за пари\", няма да заработи и на 15 януари, а (евентуално) на 1 март. При това ще заработи точно в обхвата и точно с тарифите, продиктувани от онези, които ще ги плащат. Някои определят сговорчивостта на премиера като проява на диалогичност и търсене на баланс в интерес на обществото. Или пък като тънък политически ход и управленско изкуство. Да видим. Идеята за въвеждане на тол системата е пътната инфраструктура да започне да се самоиздържа – тоест тол таксите от тежките превозни средства (които сега плащат символични суми), допълнени с приходите от електронните винетки на леките коли, да покриват разходите за поддържане на съществуващите и за изграждане на нови пътища. Принципът е справедлив: който руши и замърсява повече (заради теглото и изминатите километри), плаща повече. В момента положението е точно обратното: над 70% от приходите идват от леките коли. За тази реформа се говори поне от десетина години. Както при всяка друга българска реформа, и тук приказките са много, а действията (ако въобще се стигне до тях) – бавни, непоследователни и объркани. Въвеждането на системата бе многократно насрочвано и отлагано, а първоначалните гръмки обещания и очаквания постепенно се спихваха. Ето кратък списък. Отначало платени трябваше да бъдат около 10 800 километра пътища (при 40 хиляди обща и 20 хиляди километра републиканска пътна мрежа), а предлаганите тарифи трябваше да осигурят годишни приходи от 1 милиард лева. После под натиска на превозвачите числата се свиха горе-долу двойно – малко над 6 000 километра и тарифи, които биха осигурили не повече от 600 милиона на година. Тези параметри бяха заложени в средата на декември и в постановлението на Министерския съвет. След срещата при премиера миналия петък последната (засега) отстъпка предвижда още едно почти двойно съкращаване на обхвата – до 3 118 километра. И още едно значително понижение на тарифите – с около 40%. Може да се предположи, че и евентуалните годишни приходи ще паднат горе-долу в същата пропорция. Да, възможно е първоначалните числа да са били необосновано завишени. Но пък крайните изглеждат не толкова като баланс в интерес на цялото общество, колкото като капитулация пред бизнес интересите на малка част от него. \"Печатницата за пари\" ще работи на толкова бавни обороти, че смисълът от самото ѝ пускане, както и от вложените досега усилия и средства, започва да изглежда съмнителен. Във всеки случай голямата идея на тол системата за самоиздръжка на пътната инфраструктура отиде, както се казва, на кино. Заедно със справедливия принцип \"който руши повече, плаща повече\". На пръв поглед причината за това развитие е очевидна – премиерът постъпи както винаги, когато се зададат протести. Превозвачите заплашиха да спрат зареждането на магазините и превоза на пътници – и премиерът отстъпи. Правил го е и в далеч по-безобидни ситуации. Този случай обаче е по-специален. На фона на взривоопасната за властта криза с безводието в Перник премиерът по никакъв начин не можеше да си позволи по пътищата да се появят и стачкуващи камиони и автобуси. Така и без това мъчителната реформа в пътния сектор стана косвена жертва на дългогодишното колективно безхаберие във водния сектор. Затова отстъпката този път беше още по-голяма, а завоят – още по-внезапен и остър. Но този завой трудно може да бъде определен като политическо изкуство. Защото политиката означава да решаваш проблемите на обществото, а не да ги забатачваш още повече заради собственото си спокойствие и оцеляване във властта. Миналата седмица, обявявайки стачните си намерения, превозвачите заявиха, че \"протестът не е политически и няма за цел сваляне на правителството\". Има си хас – че кой би поискал да свали такова сговорчиво правителство? От друга страна – за какво му е на обществото такова правителство?", "date": "2020.01.15", "title": "Кой би поискал да свали такова сговорчиво правителство"}
{"url": "https://www.dnevnik.bg/politika/2020/01/15/4016275_noviiat_parlamentaren_sezon_smiana_na_ministur_vot/", "text": "Парламентът започва работа днес след 25 дни зимна ваканция, а първата задача за депутатите е да гласуват деветата смяна на министър в кабинета \"Борисов\" 3. След ареста, оставката и обвинението на Нено Димов  новият министър на околната среда и водите Емил Димитров-Ревизоро ще бъде одобрен от мнозинството в парламента  в отсъствието на премиера Бойко Борисов и лидера на номиниралата го партия ВМРО Красимир Каракачанов, които са на посещение в Египет. Основна тема в дневния ред на народните представители ще бъде водната криза в Перник, заради която  БСП инициира разговори с официалната опозиция на управляващата коалиция за внасяне на вот на недоверие към правителството . Очаква се вотът, мотив за който ще бъде и мръсният въздух в редица градове, да бъде внесен на 20 януари, но да остане неуспешен, тъй като за сваляне на правителството са необходими 121 гласа. Днес парламентарните сили ще представят основните си приоритети на работа за новата сесия на Народното събрание, в която се очакват няколко важни законодателни инициативи. Сред тях са промяна в изборните правила и въвеждане на независим прокурор, който да може да разследва главния Иван Гешев. ГЕРБ вече даде  заявка за сериозни промени в Изборния кодекс , а в следващите дни се очаква президентът Румен Радев да инициира среща с парламентарните сили по темата. Дебатът за засягащи съдебната власт промени в Конституцията, който държавният глава инициира, също ще бъде на дневен ред. В първите седмици ще бъде разгледан и законопроекта, с който  ДПС се опитва да узакони охраната от държавата на Ахмед Доган и Делян Пеевски .", "date": "2020.01.15", "title": "Новият парламентарен сезон: смяна на министър, вот срещу кабинета и важни законопроекти"}
{"url": "https://www.dnevnik.bg/sviat/2020/01/15/4016251_ruskata_mafiia_v_germaniia_e_osobeno_jestoka/", "text": "                         Руският гражданин от грузински произход Шедели З. може би е очаквал новогодишен подарък от Федералния върховен съд в Карлсруе. Той обаче не го получи. Съдиите в Карлсруе потвърдиха постановената на по-долна инстанция присъда срещу него - 3.5 години затвор за организиране на престъпна група и за измама. Съучастниците му - чеченец, арменец, казахстанец, както и граждани на Чехия и Турция, също ще лежат в затвора. Най-скъпият процес в Люнебург С отхвърлянето на това обжалване приключи най-продължителният съдебен процес в историята на съда в Люнебург, Долна Саксония. Т.нар. дело срещу \"руската мафия\" продължи цели 196 дни. Това е и най-скъпото наказателно производство в историята на този съд: само за преводачески услуги по време на процеса бяха изплатени 1.4 млн. евро, а специално за делото между скамейката на обвиняемите и местата за публиката в съдебната зала беше поставена преграда от бронирано стъкло. Разходите по този съдебен процес надхвърлиха в пъти размера на щетите, нанесени от въпросната организирана престъпна група (около 450 000 евро). Ръководител на престъпната група е 58-годишният Шедели З. Бандата е действала с помощта на подставена фирма в Хановер. Участниците в престъпната група поръчвали стоки на изплащане - от айфони до плодове и зеленчуци, които така и не заплащали. Те веднага препродавали продуктите на трети лица и по този начин за около пет години спечелили близо половин милион евро. Една от първите сделки на престъпниците била сключена с швейцарски доставчик на зеленчуци на едро. Бандата на Шедели З. поръчала 12 камиона с лук. За да изглеждат сериозна фирма, измамниците платили първите две доставки. След това обаче плащанията спрели. Междувременно швейцарската фирма била доставила в Германия стоки за общо 130 хил. евро - лимони, портокали и лук. Но те така и не били платени. Измаменият швейцарски бизнесмен се отправил към Хановер, но установил, че на посочения адрес на фирмата се помещава просто един изоставен офис. Той все пак получил парите си - загубите му били покрити от застрахователната компания. С какво се отличават членовете на т.нар. \"руска мафия\"? \"Хората, които идват от бившия Съветски съюз, притежават някои качества, които им помагат да се утвърдят в престъпните среди\", казва за ДВ говорителят на берлинския клон на Германския полицейски синдикат Бенямин Йендро. На първо място става въпрос за връзки в различни сфери, улесняващи престъпната дейност - от кражбите с взлом до укриването на нелегални доходи и набавянето на огнестрелно оръжие. Друго полезно качество са например бойните умения - когато се стигне до конфликти с други престъпни организации в битката за надмощие. \"Забелязали сме, че в този сектор има особено много представители на бившия Съветски съюз, които се отличават с особена жестокост\", добавя Йендро. В статистиката рускоезичните престъпни групи фигурират на \"почетното\" второ място -  веднага след арабско-турските кланове . Но в случая става въпрос за образуваните наказателни производства, т.е. само за престъпленията, по които полицията работи. \"Професионалистите от организираната престъпност действат по такъв начин, че да не попадат в полезрението на властите\", припомня представителят на полицейския синдикат. А това ще рече, че извършваните престъпления реално са много повече. Организираните престъпни групи се насочват обикновено към дейности, при които с малко вложени средства може бързо да се изкарат големи пари: нелегалната търговия с оръжие и наркотици, както и търговията с антични предмети. При арабските кланове не е много по-различно, но бандите от бившия Съветски съюз напоследък са много активни в разпространението на наркотици - именно заради пословичната си жестокост. \"За разлика от членовете на арабските кланове, преселниците от бившия СССР полагат повече усилия да не попадат в полезрението на властите. Така например в Берлин по-рядко ще видите хора от бившия Съветски съюз да карат луксозни коли, след като официално са регистрирани адресно в общежития за безработни\", посочва Йендро. Проблемът \"кланова престъпност\" От изследване, посветено на организираната престъпност, публикувано в служебното полицейско издание \"Криминална полиция\", става ясно, че клановата престъпност е най-голямото предизвикателство пред осигуряването на сигурността на гражданите в Германия. Феноменът \"кланова престъпност\" се наблюдава най-вече в Берлин, Бремен и Рурската област. Преди броени дни берлинската полиция публикува документ, от който става ясно, че през 2018 година в германската столица са били открити 59 наказателни производства. Задържани са били 462 заподозрени лица, две трети от които са чужденци. В доклада се посочва, че чеченските престъпни групи, замесени в нелегална търговия с оръжие и наркотици, в пране на пари и рекет са едни от най-опасните. Дясната ръка на Шедели З. също е чеченец. Той е бивш десантчик и участник в бойни действия в района на Кавказ на страната на сепаратистите. Неговата жалба срещу присъдата му лишаване от свобода също беше отхвърлена от Върховния съд в Карлсруе.", "date": "2020.01.15", "title": "\"Руската мафия\" в Германия е особено жестока"}
{"url": "https://www.dnevnik.bg/sviat/2020/01/15/4016381_moje_li_jena_da_stane_prezident_sporiha_demokratite_na/", "text": "Може ли жена да спечели Белия дом на изборите в САЩ тази година? Това бе основният спор между прогресивните кандидати Елизабет Уорън и Бърни Сандърс по време на снощния дебат на демократите в САЩ. В началото на кампанията двамата се бяха споразумели да не се нападат един друг, но в последните дни напрежението помежду им се увеличи. Сандърс категорично отрече да е правил такова изказване - нещо, което Уорън твърди, че се е случило на частна среща през 2018 г. \"Бърни ми е приятел и не съм тук да се карам с него. Но въпросът може ли жена да бъде президент вече е повдигнат и е време да се справим с него\", каза тя. Този спор бе актуален и през 2016 г., когато Хилъри Клинтън се провали в опита си да стане първата жена държавен глава. Уорън посочи, че мъжете на сцената са загубили общо 10 вота, докато тя и сенатор Ейми Клобушар са спечелили всички избори, на които са се явявали. \"Аз съм печелила всяко състезание, на всички места, по всичко време, в най-червените окръзи, в предградията, в селските райони\", каза Клобушар, припомняйки вота за губернатори през 2018 г. Външната политика Това бе другият спорен въпрос по време на дебата. Сандърс критикува Байдън, че е подкрепил войната в Ирак през 2002 г. и каза, че те и двамата са чули едни и същи аргументи от тогавашния президент Джордж У. Буш, но са стигнали до различни заключения. \"Смятах, че лъжат и не им повярвах за секунда. Направих всичко възможно да предотвратя войната. Джо гледаше на нещата по друг начин\", каза Сандърс. Байдън призна, че е направил \"голяма грешка\", но се позова на работата си като вицепрезидент при Барак Обама, за да покаже, че е работил в посока на това да върне американските войници у дома. Няма ясен фаворит Сблъсъкът между Уорън и Сандърс идва на фона на проучвания, които показват, че тя изостава зад него на национално ниво. Първичните избори на партията започват на 3 февруари с гласуване в Айова. Фаворит все още е бившият вицепрезидент Джо Байдън, но надпреварата между него, Сандърс, Уорън и бившият кмет на Саут Бенд Пийт Бутиджеж ще е ожесточена. Проучване на Monmouth University в Айова показва, че бившият вицепрезидент събира 24% подкрепа, Сандърс - 18%; друго допитване на Franklin Pierce University в Ню Хемпшър дава на Байдън 26%, а на Сандърс - 22%. Първичните избори в Айова са на 3 февруари, а в Ню Хемпшър - на 11-ти. Общо 12 демократи се борят за номинацията на партията, но категоричен фаворит все още няма. Предстоят други три дебата - на 7-ми февруари в Ню Хемпшър, 19-ти в Невада и 25-ти в Южна Каролина.", "date": "2020.01.15", "title": "Може ли жена да стане президент, спориха демократите на последния си дебат"}
{"url": "https://www.dnevnik.bg/sviat/2020/01/15/4016163_sasht_i_iran_zasenchiha_protestite_na_irakchanite_za/", "text": "Младите иракчани, които направляват протестите с настояване за дълбоки политически реформи, се опасяват, че конфликтът между САЩ и Иран, който отчасти се разиграва на територията на Ирак, погубва техния импулс. Още преди атаката на САЩ с дрон, при която бе убит ген.  Касем Солеймани , четиримесечните протести срещу корупцията във властта, лошите комунални услуги и нарастващата иранска намеса в държавните дела бяха спъвани от вътрешни разделения. Насилствените мерки на силите за сигурност изостриха напрежението, което доведе до стотици убити и хиляди ранени, както и до целенасочени убийства на симпатизанти. И в бурните последици от удара с дрон, с който бе убит и командирът на иракската милиция Абу Махди ал Мухандис, осуетяването на нова война в Ирак стана водеща задача на държавни представители, които отчаяно се опитваха да възпрат враждата между Вашингтон и Техеран. \"Страхуваме се, че въстанието е забравено и управляващите се съсредоточават върху неща, които не искаме, които не са наша цел\", каза Нур, активист от багдадския площад \"Тахрир\". Той пожела да бъде цитиран само със собственото си име, опасявайки се от репресии, също като всички интервюирани в този репортаж. \"От друга страна се опитваме да запазим спокойствие и да задържим хората на улицата, за да покажем, че не сме нито с американците, нито с иранците. Ние сме с Ирак\", каза той. Има обнадеждаващи сигнали за успокояване на обстановката, тъй като Иран и САЩ сякаш дадоха заден ход - поне за кратък период, - след като Техеран отмъсти за убийството на Солеймани  с ракетен обстрел срещу две иракски бази  с американски войници. Никой не бе сериозно ранен, а Иран неочаквано бе принуден да смени предавката, за да се справи с последиците от  свалянето на украинския самолет , пълен с иранци. Независимо от това въпросът с изтеглянето на американските войници в отговор на атаката и убийството на Солеймани минути след приземяването му на багдадското летище монополизира иракската политика, а временният премиер Адел Абдел Махди открито призова за тяхното изгонване. \"Всички се занимават с Америка и Иран, но ние все още сме изложени на нападения по улиците\", каза Заид, протестиращ в Багдад. \"Сега станахме лесна мишена за милициите; те могат да ни вредят, защото никой не им обръща внимание\", добави той.      Отхвърлянето на иранското влияние върху иракските държавни дела бе ключов компонент от протестното движение. И демонстрантите се боят, че когато напрежението между между Техеран и Вашингтон отслабне, подкрепяните от Иран милиции ще се обърнат срещу тях за разплата. Протестите започнаха на 1 октомври, когато  хиляди излязоха по улиците на Багдад  и в населявания предимно от шиити юг на страната. Оттогава са убити около 500 души, повечето от които простреляни от силите за сигурност, използвали също сълзотворен газ, за да разпръснат тълпите. Въпреки че на протестите в петък из страната излязоха хиляди, броят им беше под очакваното. В добавка към опасенията, двама местни журналисти, известни с отразяването на антиправителствените протести, бяха намерени застреляни в кола, паркирана край полицейски участък в Басра. Още хора бяха ранени в сблъсъци между протестиращи и силите за сигурност в южния град Кербала в събота, когато полицията стрела по тълпата. \"Със сигурност сега протестиращите са много по-уплашени, отколкото бяха преди няколко седмици, но същевременно те искат да отстояват своето\", каза Руба Али Хасан, изследовател от университета \"Йорк\" в Торонто. \"Те имаха толкова голям импулс в продължение на три и повече месеца и сега има големи опасения, че този импулс може да замре. Хората се опитват да покажат голяма подкрепа и да гарантират, че протестиращите все още могат да вървят напред, но за съжаление те са на нестабилна почва\", добави той.      Сред протестиращите нараства безпокойството, че подкрепяните от Иран милиции се възползват от отказа на някои демонстранти да скърбят за Солеймани като оправдание да ги нападат. В резултат тази атаки подклаждат различията в мненията за Солеймани, задълбочават разделенията сред демонстрантите и ги отклоняват от първоначалните им намерения. Например в южния град Насирия протестиращи отказаха да допуснат на площада, където имаха палатков лагер, символична траурна процесия за иранския генерал. Избухна насилие и най-малко един демонстрант беше убит и трима бяха ранени, когато подкрепяна от Иран милиция стреля по тълпите. След това демонстрантите подпалиха централата на Силите за народна мобилизация (\"Хашд аш Шааби\" - бел. ред.) - организация обединяваща множество милиции, която е част от иракските сили за сигурност. \"Политически партии и милиции се опитваха да всеят раздори сред демонстрантите на площада в центъра на Насирия и те се възползваха от разногласията между протестиращите\", каза демонстрантът Али от града. \"Опасяваме се, че емоциите заради неговата смърт ще изместят истинските цели на протеста\", добави той. Събитията в Насирия стреснаха протестиращите на багдадския площад \"Тахрир\", епицентър на движението, които се опасяват от подобни нападения, казаха няколко активисти. След смъртта на Солеймани организаторите на протестите се стараят да привлекат отново вниманието върху своето движение. С тази цел те направиха миналата седмица изявление, че целите са непроменени, казаха трима активисти. Начело в техния списък е да не се допусне Абдел Махди, който оглавява временно правителство след оставката на кабинета през декември, да бъде отново назначен за премиер, каквото според подозренията на мнозина е желанието на политическите елити. \"Всички новини са за Америка и Иран и елитите се опитват да накарат хората да забравят за протестите в Ирак и за нашия стремеж за промяна, а ние не искаме това\", каза протестиращият Нур и добавя: \"Опитваме се за бъдем спокойни и да проучваме какво става наоколо. Казваме на всички: останете с Ирак. Това не е наша война\". /БТА", "date": "2020.01.15", "title": "САЩ и Иран засенчиха протестите на иракчаните за по-добър живот"}
{"url": "https://www.dnevnik.bg/sport/2020/01/15/4016384_manchestur_junaited_se_otkazva_ot_lager_v_blizkiia/", "text": "\"Манчестър юнайтед\" се е отказал от плановете си да направи лагер в Близкия изток през февруари, когато няма да има мачове в продължение на 16 дни. \"Червените дяволи\" ще имат пауза между 1 и 17 февруари, като в този период се обсъждаше тимът да замине за Дубай или Катар, и да се готви при добри условия. В крайна сметка мениджърът Оле Гунар Солскяр и ръководителите са преценили, че настоящият момент не е най-удачният \"червените дяволи\" да пътуват в региона. В последните седмици беше убит иранският генерал Касен Солеймани при ракетен удар на САЩ, а след това самолет на украинските авиолинии беше свален в Техеран, след което загинаха 176 пасажери. \"Да, има други неща освен футбола, които ме притесняват. Мислехме да отидем в Близкия изток, но определено това няма да се случи и ще останем в Европа\", каза Солскяр.", "date": "2020.01.15", "title": "\"Манчестър юнайтед\" се отказва от лагер в Близкия изток заради кризата в региона"}
{"url": "https://www.dnevnik.bg/zelen/2020/01/15/4016392_v_chast_ot_zapadnite_raioni_na_sofiia_vuzduhut_e_10/", "text": "Въздухът в София е опасно мръсен, показва данните на гражданското сдружение  AirBG . Според тях нивата на фини прахови частици в целия град са над нормата, която е 50 микрограма на 1 куб. м. Най-мръсен тази сутрин е въздухът в западната част на столицата. Засегнати са кварталите \"Горна Баня\", \"Красна поляна\", \"Бъкстон\" и \"Овча купел., където превишенията са повече от 5 пъти над нормата. Някои от станциите отчитат разлики от над 10 пъти, а в кв. \"Лагера\" един от сензорите показва над 1000 микрограма на 1 куб. м. Част от южните райони на София също са със значително по-мръсен въздух. Гражданското сдружение мери моментните данни, а сайтът на Министерството на околната среда подава осреднени - за 24-часов период и именно за него важи нормата от 50 микрограма на 1 куб. м, отбелязват експертите на Столичната община. Средните стойности, публикувани от общината за днес и утре, сочат, че не се очакват проблеми с въздуха.                           Освен в София въздухът е опасно мръсен в още няколко български града, сочат също данните на AirBG - в Благоевград, Свищов, Севлиево и Велинград.", "date": "2020.01.15", "title": "В западните райони на София фините прахови частици са 10 пъти над нормата, отчете AirBG"}
{"url": "https://www.dnevnik.bg/sport/2020/01/15/4016388_snimka_na_denia_s_maska_na_tribunite_na_australian_open/", "text": "Зрители използват предпазни маски в Мелбърн, докато наблюдават тренировките и квалификациите преди Australian open. Въздухът в града продължава да бъде много мръсен в резултат на   в страната и за втори пореден ден се стигна до забавяне в графика.", "date": "2020.01.15", "title": "Снимка на деня: С маска на трибуните на Australian open"}
{"url": "https://www.dnevnik.bg/na_put/2020/01/15/4016153_london_e_nai-dobriiat_grad_za_jiveene_na_sveta/", "text": "Столицата на Великобритания Лондон оглавява класацията на маркетинговата агенция Resonance Consultancy на 100-те най-доби градове на света. В класацията \"Най-добрите градове в света 2020\" следват Ню Йорк, Париж, Токио, Москва, Дубай, Сингапур, Барселона, Лос Анджелис, Рим. В изследването са включени градове с население над 1 млн. души, като са взети под внимание фактори като климат, ниво на безопасност, места за отдих и атракции, образователни институции, летища, ресторанти и магазини, дял на жителите с висше образование, доходи на гражданите и популярност на града в социалните мрежи. София е извън класацията. Градът отдавна е магнит за таланти и интелектуалци. Лондон е на второ място в света по процент от населението с висше образование на 11-то място по качество на своите университети. През септември 2019 г. в класацията на 40-те най-добри университети на света попаднаха четири лондонски, повече от всеки друг град в света. Градът е на първо място в брой и посещение на ресторанти, нощен живот и пазаруване. Посетителят просто трябва да погледне нагоре, за да осъзнае, че Манхатън достига нови радикални висоти, че Хъдсън Ярдс има главозамайваща концентрация на кули. Градът се нарежда на пето място в света по брой музеи, а тази година Музеят на изкуството \"Метрополитън\" навършва 150 години. Въпреки разрушаването на емблематичната му катедрала и множеството терористични атаки, Париж се съвзе и се връща по-ярък. Докато 2018 г. беше поредната рекордна година за туристическите посещения в Париж (38 милиона), Франция очаква 100 милиона чуждестранни туристи за 2020 г. Въпреки земетресенията, цунамито и тайфуните в Япония, денонощната кинетична мобилност, иновации и ефективност на столицата й продължава да хипнотизира посетителите.      Любопитството към Русия се засили с нарастването на политическите интриги в световен мащаб, което може да обясни защо Москва е най-хаштагваният град в \"Инстаграм\". Градът не само предлага изобилие от класически атракции, включително шедьоври на архитектурата, но и причудливи барове, вкусни местни ястия и дръзки модни бутици. Пълната класация можете да разгледате  тук .", "date": "2020.01.15", "title": "Лондон е най-добрият град за живеене на света"}
{"url": "https://www.dnevnik.bg/bulgaria/2020/01/15/4016398_sudut_zadulji_agenciiata_po_hranite_da_predostavi/", "text": "Антикорупционният фонд (АКФ) осъди Българската агенция по безопасност на храните (БАБХ) да предостави информация за отчетените месечни количества обезвредени животински отпадъци и месечните суми, изплатени от институцията на фирмите с инсинератори – \"Син кръст\" ЕООД и \"Еко БГ – СЖП\" ЕООД. До решението на Административния съд в София се стигна след жалба на АКФ, породена от отказа на БАБХ да предостави данните. Според съда липсват каквито и да било мотиви, обосноваващи твърденията на БАБХ, че исканата информация, представлява търговска тайна и разкриването й би довело до нелоялна конкуренция. От АКФ подчертават, че от агенцията по храните са нарушили Закона за достъп до обществената информация, като \"изобщо не са извършили преценка за наличие на надделяващ обществен интерес\". \"Съдът приема, че напълно \"незаконосъобразно\" и \"недопустимо\" БАБХ са изискали от заявителя да доказва надделяващ обществен интерес. Съдът е категоричен, че от БАБХ изобщо не е трябвало да искат съгласие за разкриване на информацията от фирмите с инсинератори, а първо е следвало да направят преценка за наличие на надделяващ обществен интерес, защото ако такъв е налице, съгласието на фирмите изпълнители е без значение и достъп трябва да се предостави\", пише АКФ в писмо до медиите. Мотивите на съда може да видите  тук . До делото се стигна след разследване на Генка Шикерова от август 2019 г., в което се разкриват множество данни за нарушения на Закона за обществените поръчки, в резултат на което неправомерно са разходвани 30 млн. лева през 2018-2019 г. и са сключени договори за още 30 млн. лв. за 2020 г., мотивирани с извънредната и усложнена епизоотична обстановка заради чумата по дребните преживни животни, африканската чума по свинете и птичия грип. Цялото разследване вижте  тук. В момента в БАБХ тече проверка на Агенцията за държавна финансова инспекция, започнала по сигнал на АКФ.", "date": "2020.01.15", "title": "Съдът задължи агенцията по храните да предостави данни за парите за изгаряне на животински отпадъци"}
{"url": "https://www.dnevnik.bg/bulgaria/2020/01/15/4016406_stomana_niama_jiznena_nujda_ot_voda_obiavi_emil/", "text": "Министърът на икономиката Емил Караниколов обяви пред БНР, че стоманодобивното предприятие \"Стомана\" \"няма жизнена нужда от вода\". Така той отговори на искането на двете най-големи синдикални организации, които в писмо до премиера Бойко Борисов призоваваха той да позволи  пускането на вода от почти пресъхналия яз. \"Студена\" към комбината , за да не спре производството. Караниколов уточни, че е в постоянен контакт с управителите на \"Стомана индъстри\". Той призова да не се създава допълнително напрежение в града, след като от предприятието намекнаха, че може да се стигне и до съкращение на част от персонала. Синдикалните организации настояват \"Стомана\" да може да ползва 5-6 хил. куб. метра вода от \"Студена\". Причината - алтернативните водоизточници, които предприятието ползва в момента, може да замръзнат при по-ниски температури. Именно заради разрешението \"Стомана\" и \"Топлофикация Перник\" да получават вода от \"Студена\" при намаляващ обем на язовира  беше обвинен екоминистърът  в оставка Нено Димов, който  беше оставен за постоянно в ареста  по искане на прокуратурата. Доставките на вода за \"Стомана\" бяха спрени в средата на ноември при въвеждането на режим на водата в Перник. Днес парламентът ще гласува оставката на Димов, след което на негово място ще застане Емил Димитров-Ревизоро. Министърът на икономиката каза още, че съвсем скоро ще има решение на водната криза в Перник. \"Надявам се, че до 2-3 дена правителството ще излезе с конкретно предложение. Работим, много сме напреднали. Просто ни дайте още един ден или максимум два, за да представим решението\", каза той.", "date": "2020.01.15", "title": "\"Стомана\" няма жизнена нужда от вода, обяви Емил Караниколов"}
{"url": "https://www.dnevnik.bg/sviat/2020/01/15/4016400_razuznavatelna_slujba_v_sasht_otkri_seriozna/", "text": "Агенцията за национална сигурност на Съединените щати обяви, че е открила сериозен проблем в сигурността на операционната система Windows 10. Уязвимостта може да бъде използван от хакери за създаване на опасен софтуер, който да изглежда съвсем нормален, казва още службата. \"Майкрософт\"  пусна пач  за проблема в основния компонент crypt32.dll, програма, която дава на софтуерни разработчици достъп до някои функции като сертификати за подписване на софтуер. Компанията обяви, че досега няма свидетелства проблемът да бил използван от хакери. В  писмено изявление  обаче АНС обяснява, че оценява \"уязвимостта като сериозна и (смята) че играчи в киберпространството на високо ниво ще разберат пропуска много бързо и ако се възползват, ще направят споменатите преди това платформи цялостно уязвими\". Новината бе съобщена и на пресконференция, предаде Би Би Си. Медията цитира Брайън Кребс, експерта по сигурност, първи съобщил за случая, според когото проблемът е бил \"изключително плашещ\". Според директора, отговарящ за киберсигурност в АНС, Ан Нойбъргър агенцията е поискала публично да съобщи за участието си в това откритие по искане на \"Майкрософт\".", "date": "2020.01.15", "title": "Разузнавателна служба в САЩ откри сериозна уязвимост в Windows 10"}
{"url": "https://www.dnevnik.bg/politika/2020/01/15/4016397_dps_predupredi_gerb_che_ide_parlamentarna_kriza_a/", "text": "В началото на новата парламентарна сесия ГЕРБ се обяви за консенсус и промени в изборните правила, БСП поиска сваляне на Бойко Борисов от власт, а ДПС предупреди, че проблемите трябва да бъдат решени, преди да настъпи парламентарната криза. \"Обединените патриоти\" лансираха тезата, че не искат да са в управлението, но остават, за да не дойде ДПС на власт. Коалиционният партньор на ГЕРБ даде да се разбере, че за водната криза в Перник има десетки виновни, а не само излъченият от формацията министър в оставка Нено Димов, който бе обвинен в  умишлена безстопанственост. Избори няма да има  След като на няколко пъти обяви, че тази година избори няма да има, председателят на парламентарната група на ГЕРБ Даниела Дариткова направи заявка за промени в изборните правила и модела на финансиране на партиите до лятото, защото доверието в политическите формации било много ниско, а това руши демокрацията.      Управляващите призоваха за диалог, а не конфликти, и обявиха за свой основен приоритет образованието. Във водната криза в Перник ГЕРБ видя възможност депутатите да направят всичко възможно, за да намерят решение. Дариткова завърши с молитвата \"Бог да пази България\". В декларация \"Обединените патриоти\" обявиха, че са в управлението, за да защитават националния интерес. \"Не смятаме да напускаме управлението не защото сме доволни, а защото не искаме ДПС да дойде на власт\", обяви съпредседателят на парламентарната група Искрен Веселинов. Той посочи приоритетите, по които \"Обединените патриоти\" ще работят - социална интеграция на ромите, намаляване на битовата престъпност, борба с монополите и увеличаване на доходите.      Макар че официално да се обявява за опозиция, парламентарната група на \"Воля\" също заяви, че няма нужда от предсрочни парламентарни избори, а мандатът трябва да бъде завършен, за да има време партиите да си изпълнят обещанията към избирателите. Но кризите идват  След като описа картина на политическа и водна криза със злоупотреби в здравната каса и чума по свинете, лидерът на БСП Корнелия Нинова обяви, че ГЕРБ е съсипала \"кръвоносната система на държавата\", и поиска оставката на кабинета \"Борисов 3\". Тя се обърна към гражданите и каза, че партията й не влиза в договорки, а работи за  свалянето на това \"порочно управление\" .      След заявка, че промяната на България минава през промяна на управлението, Корнелия Нинова се обърна към парламентарните и извънпарламентарните сили, както и към гражданските организации с молба за обединение на кадърни хора, но не за да вземат министерските постове, а \"за развитие, стабилност и благополучие на народа\". ДПС пожела здраве, берекет и вода във всеки дом и обяви, че има сериозни и тежки проблеми за решаване в страната. Според лидера Мустафа Карадайъ те трябва да бъдат решени в кратък срок, преди да е настъпила парламентарната криза. По думите му кризите във водния сектор и здравеопазването са очаквани заради отказа от реформи и модела на властта. Моделът бил \"проба-грешка\" и водел \"от криза в криза\".      Според ДПС 10 години властта върви по инерция и има отстъпление от демокрацията, а България, в която в момента властвали популизъм, омраза и ксенофобия, има нужда от програма за догонващо развитие. Мустафа Карадайъ призова управляващите за воля годината да бъде на консенсус, за да може гражданите да имат социални услуги и качество на живот.", "date": "2020.01.15", "title": "ДПС предупреди ГЕРБ, че иде парламентарна криза, а \"патриотите\" - че ДПС иска да дойде на власт"}
{"url": "https://www.dnevnik.bg/sviat/2020/01/15/4016409_voinata_produljava_-_silite_na_haftar_prekratiha/", "text": "Председателят на либийската Камара на представителите (единия от двата паралелни либийски парламента, базиран в източния град Тобрук) Акила Салех Иса каза, че примирието, обявено на 12 януари, е \"претърпяло крах\" и боевете в столицата Триполи са подновени. Той говори по телевизионния канал \"Ал Гад\" в ОАЕ. \"Режимът на прекратяване на огъня в Триполи претърпя неуспех, бойните действия продължават\", каза той, цитиран от ТАСС. Според него властите в източната част на страната и Либийската национална армия начело с Халифа Хафтар са се съгласили на примирие \"от уважение към и по молба на руския президент Владимир Путин\". Иса отбеляза, че нахлуването на Турция, която парламентарният шеф обвини в \"подкрепа за терористите и бандитите на либийска територия\" е причина битката за освобождаването на столицата \"да се усложнява\". Инициативата на Русия и Турция за прекратяване на огъня бе подкрепена от враждуващите сили, обаче през последните дни те взаимно се обвиняваха в нарушаването му.  Лидерите на двете страни дойдоха в Москва на 13 януари  за преговори. Премиерът на признатото от ООН правителство на националното съгласие Файез ас Сарадж подписа споразумението за примирие, но Халифа Хафтар поиска време, за да го проучи, а  по-късно напусна руската столица , без да го подпише. Заедно с това пристигнаха и съобщения за подновяване на боевете в южните части на Триполи, а армията на Хафтар излезе с декларация за \"готовност и решимост да постигне победа\". Медии в Близкия изток разпространиха и съобщения, че Хафтар е поставил редица условия, настоявайки за пълно изключване на Турция от процеса на наблюдение за спазване на примирието, както и за добавяне в текста на задължителен пункт за \"разоръжаване, разпускане и ликвидиране на въоръжените милиции\" в срок от 90 дни при участието и наблюдението на ООН\". Нов шанс в неделя Арабският телевизионен канал \"Ал Хадас\", цитирайки собствени източници, съобщи, че Хафтар ще вземе участие в международната конференция за Либия в Берлин на 19 януари. Официално изявление от самия него по въпроса засега няма. Както съобщи вчера пресслужбата на германското правителство, конференцията ще бъде на равнище държавни и правителствени ръководители. В нея ще участват Русия, САЩ, Китай, Великобритания, Италия, Франция, Турция, Египет, Алжир ОАЕ, Република Конго, както и представители на ООН, ЕС, Африканския съюз и Лигата на арабските държави. Поканени са и Файез Сарадж и Халифа Хафтар, чиито сили от април водят настъпление към столицата Триполи. Шефът на дипломацията на ЕС Жозеп Борел каза вчера, че Берлинската конференция \"трябва да позволи да се консолидира прекратяването на огъня и да се избегне ескалация, а също да се върнат на масата за преговори двете враждуващи страни\". Борел призова европейците да преодолеят разногласията си по уреждането на либийската криза и да действат по-единно, за да се преодолее сегашната ситуация. \"Много анализатори твърдят, че ситуацията в Либия излиза от контрол. Но аз още сега мога да гарантирам, че прекратяване на огъня ще има и че Берлинската конференция ще бъде организирана\", подчерта Борел. /БТА", "date": "2020.01.15", "title": "\"Войната продължава\" - силите на Хафтар прекратиха примирието в Либия"}
{"url": "https://www.dnevnik.bg/bulgaria/2020/01/15/4016431_sudut_obiavi_romskite_stipendii_za_uspeh_nad_350_za/", "text": "С решение от 13 януари Върховният административен съд постанови, че стипендиите, които бяха изплащани на ромски ученици в периода 2016-2018 г., са дискриминация спрямо останалите деца. Постановлението потвърждава решение на Административен съд - София град, съобщи вестник \"Сега\", като цитира сдружение \"Азбукари\", което три години води дело срещу програмата за подпомагане на ромски ученици. Ромският проект съществуваше по времето на Меглена Кунева като министър на образованието. 60% от финансирането му идваше от неправителствената организация  \"Ромски образователен фонд\" , а останалите 40% осигуряваше нашето Министерството на науката и образованието (МОН). По 30 евро месечно получаваха ромски ученици с успех над 3.50. Целта беше задържане на децата в средното образование, повишаване на резултатите им и увеличаване на броя на кандидат-студентите роми. Сдружение \"Азбукари\" започна съдебна битка срещу стипендиите след протести на родители от Добрич, които настояваха и българи да имат право на парите. Тогава Кунева защити проекта с думите: \"Не виждам дискриминация. Кандидатстващите за тази стипендия са деца от гимназиален етап, които са се борили да изградят характер, борили са се с бедност, социален натиск и заплахи.\" През 2016/17 и 2017/18 г. по проекта бяха подкрепени 763 младежи от ромски произход. Успехът им беше доста по-висок от минималния за получаване на подкрепа - около \"Много добър 5\". Ромски организации коментираха в хода на съдебната битка, че според закона за защита от дискриминация изравнителните мерки за групи, които са в неравностойно положение, не могат да се определят за дискриминационни.", "date": "2020.01.15", "title": "Съдът обяви ромските стипендии за успех над 3.50 за дискриминация"}
{"url": "https://www.dnevnik.bg/sviat/2020/01/15/4016427_bivshi_oficeri_opitaha_da_svaliat_novata_vlast_v_sudan/", "text": "Въоръжени бивши агенти от силите за сигурност на сваления режим на Омар ал Башир в Судан вдигнаха вчера въоръжен бунт и водиха неколкочасови сражения с правителствените сили в столицата Хартум, преди да прекратят съпротивата си късно снощи, предадоха \"Ройтерс\" и \"Асошиейтед прес\". Това бе най-тежката конфронтация досега между старата гвардия и поддръжници на новата администрация, която свали Башир през април след 30 години на власт. Искрата на бунта бе недоволството на бившите офицери от разузнаването от \"нечестните\" според тях финансови компенсации заради уволнението им. Спорът произтича от реорганизацията на огромния апарат на силите за сигурност, раздут при бившия режим, през т.нар. преходен период, който е в ход в момента. Късно снощи след преговори метежниците били убедени да сложат оръжия. Премиерът на суданското преходно правителство Абдалах Хамдок, бивш икономист от Световната банка, написа в \"Туитър\", че събитията са под контрол. Още през лятото Хамдок каза, че правителството се надява на \"мирен дивидент\", който ще позволи във военния бюджет на страната, поглъщащ 70-80 на сто от държавните разходи, това число да бъде сведено до не повече от 20 на сто, а остатъкът да бъде насочен към икономическо развитие. Разформироването на силовия апарат на бившия режим чрез споразумение с различните бунтовнически групи е един от главните елементи на тази програма, но служители с близки връзки към бившите управници все още са членове на Суверенния съвет и създават пречки. Все още не е ясно как вчерашният спор около финансовите компенсации ще се отрази на реорганизацията на силовите структури или на водещите се с тях преговори, отбелязва АП. При вчерашния бунт имаше престрелки на няколко места в северните райони на столицата и в западния град Обейд, съобщи министърът на информацията Файсал Мохамед Салах. В телевизионно обръщение той призова бунтовниците да сложат оръжие. Видеокадри по социалните мрежи показаха въоръжени сблъсъци из столицата. Една от \"горещите точки\" според \"Ройтерс\" бе сграда на Националната агенция за разузнаване и сигурност (НАРС), която била завзета от бунтовниците. После обаче правителствените сили я обкръжили. Няма съобщения за жертви сред силите за сигурност или цивилните. В официално съобщение от медицински комитет, свързан с правителството, се говори за четирима ранени, които са в стабилно състояние. Генерал Мохамед Дагало, шеф на Силите за бързо реагиране  - най-мощната полувоенна групировка в Судан, която подкрепя правителството, каза, че не смята днешните събития за опит за преврат, но че подобни действия няма да бъдат толерирани. Според него зад брожението в НАРС стои бившият ѝ шеф Салах Гош, който бе и член на старата управляваща партия на Башир. \"Човекът зад днешните престрелки е Салах Гош. Той има зад гърба си много все още действащи генерали в сектора за сигурност, чиято цел е да всяват смут и да провокират стрелби\", посочи Дагало. Смята се, че Гош се намира в Египет, но според \"Ройтерс\" връзка с него за коментар не е била установена. Властите затвориха суданското въздушно пространство за пет часа като превантивна мярка след началото на престрелките, съобщи говорител на министерството на авиацията. Властите в Египет от своя страна казаха, че са прекратили всички полети към Судан. /БТА", "date": "2020.01.15", "title": "Бивши офицери опитаха да свалят новата власт в Судан"}
{"url": "https://www.dnevnik.bg/sport/2020/01/15/4016422_ruski_miliarder_vze_pravata_za_imeto_na_noviia_stadion/", "text": "Евертън\" е приел предложение на руския милиардер Алишер Усманов за правата върху името на  новия стадион на клуба . Сделката ще е на стойност 30 млн. паунда, посочи изпълнителният директор на \"карамелите\" Денис Барет-Баксендейл. Предложението е дошло от притежаваната от Усманов USM, която от 2017 г. се рекламира чрез тренировъчния комплекс на \"Евертън\". Преди седмица руският бизнесмен заяви, че иска да инвестира в клуба, където мажоритарен собственик е неговият приятел и бизнес партньор Фархад Мошири. Усманов беше акционер в \"Арсенал\". Там той държеше 30%, но  през август 2018 г. продаде акциите си на американеца Стан Крьонке . \"Евертън\" все още очаква разрешение от местните власти за строежа на стадиона. Барет-Баксендейл посочи, че проектът ще осигури около 15 000 работни места и около 1 млрд. паунда в местната икономика. Миналия месец \"карамелите\" назначиха Карло Анчелоти за мениджър. Отборът е на 11-ото място във Висшата лига с 28 точки.", "date": "2020.01.15", "title": "Руски милиардер взе правата за името на новия стадион на \"Евертън\""}
{"url": "https://www.dnevnik.bg/biznes/2020/01/15/4016440_mejdunarodnite_poleti_sa_poskupnali_s_blizo_30_za_mesec/", "text": "През декември миналата година цените на стоките и услугите са се повишили с 0.7%, показват данните на Националния статистически институт. Според тях от началото на 2019 г. поскъпването е 3.1%, а спрямо декември 2018 г. - 3.8%. Най-голям принос за отчетено през декември има увеличението на разходите за развлечения и култура, които нарастват със 7.5%. В транспорта поскъпването е с 1.1%, а в хранителни продукти и безалкохолни напитки - с 0.8%. Най-голямо е намалението при разходите за облекло и обувки - с 1.1%, както и при разнообразни стоки и услуги - с 0.5%. В образованието няма промяна за месец. Най-много през месеца поскъпват доматите - с 9.9%. Следват свинското месо - със 7.9%, и краставиците - със 7.3%. През декември най-голям спад в цените се отбелязва при цитрусовите и южни плодове - с 9.6%, кафето - с 1.8%, и газирани напитки - с 1.5%. При нехранителните стоки по-видимо е повишението на цените при международните полети - с 28.9%, пакетните услуги за почивка и туристически пътувания в страната - с 15.7%, и книгите - с 5.8%. През разглеждания месец е регистрирано намаление на цените за електронни игри - с 4.3%, мобилните телефони - с 3.9%, и козметичните продукти - с 2.4 на сто.", "date": "2020.01.15", "title": "Международните полети са поскъпнали с близо 30% за месец"}
{"url": "https://www.dnevnik.bg/politika/2020/01/15/4016412_v_otsustvieto_na_borisov_revizoro_stana_ministur/", "text": "В отсъствието на премиера Бойко Борисов и заместника му Красимир Каракачанов мнозинството в парламента избра  Емил Димитров-Ревизоро за министър на околната среда и водите . Със същото решение от поста бе освободен обвиненият в умишлена безстопанственост заради водната криза в Перник Нено Димов. 109 народни представители от ГЕРБ и \"Обединени патриоти\" подкрепиха кандидатурата на Димитров, а против бяха 93 от БСП и ДПС. Двама независими депутати гласуваха \"за\", а трима - \"против\". В дебата БСП и ДПС обявиха, че не могат да подкрепят кандидатурата за нов министър, а \"Воля\" - че не може да участва в гласуването, което помогна на управляващите за по-нисък кворум и приемане на промените в състава на правителството. \"Палиативни решения\" Според зам.-председателя на парламента от БСП Кристиан Вигенин кандидатурата на Емил Димитров-Ревизоро е като  скъпата творба с банан, залепен с тиксо на стената , както и поредно доказателство за безидейното управление, \"вероятно заради което Бойко Борисов днес е избягал в Египет\". Колегата му Явор Божанков каза, че освен водната криза голям проблем е вносът на отпадъци, за който се знае отдавна.      Бившият министър на околната среда и водите от ДПС Джевдет Чакъров обяви, че за поста е нужно да бъде избран добър администратор, който да решава проблеми като водната криза в Перник и мръсния въздух в редица градове, а в момента се прави девета смяна в правителството без ясна програма за реформи. Според колегата му Йордан Цонев управлението, което влиза от криза в криза, е изчерпано, моделът е грешен и без легитимно мнозинство в парламента (ГЕРБ и \"Обединени патриоти\" имат 116 депутати след отстраняването на \"Атака\" от малката коалиция - бел. авт.), заради което ДПС нямало да подкрепя \"палиативните решения\" на управляващите. И БСП, и ДПС обявиха, че след десет години управление Бойко Борисов вече няма как да се оправдава за кризите в страната с правителството на тройната коалиция. Депутатите от \"Атака\" казаха, че искат да чуят позицията на бъдещия министър по предложението им за мораториум за внос на отпадъци. \"Само премиерът може\" По време на дебата по избора на Емил Димитров за министър на околната среда и водите парламентарната група на ГЕРБ не се изказа нито веднъж. След критики на опозицията депутатът от \"Обединени патриоти\" Красимир Богданов определи кандидата като \"енергичен, обективен, коректен и взискателен човек, спирал контрабандни канали в страната\". Колегата му Славчо Атанасов каза, че и друг път на поста не е бил експерт - Джевдет Чакъров, който бе министър по времето на тройната коалиция, е хирург.      Накрая депутатът от ГЕРБ Александър Ненков каза, че държавата с целия си властови, финансов и интелектуален потенциал се опитва да разреши кризата в Перник. Той заяви, че подкрепя кандидатурата за министър, но той трябва да намери \"пробойните\" и да не се стига до нова криза. По думите му въпросът е как да се финансират ВиК операторите. След като бе избран за министър, Димитров каза, че иска да покани един бивш министър от ГЕРБ в министерството да помага (Ивелина Василева за зам.-министър - бел. авт.). После изброи факти от работната си биография, като каза, че настоящи депутати и от ГЕРБ, и от БСП са му били министри през годините. След това обяви, че само премиерът може да разреши водната криза в Перник, където били неговите роднини. После добави, че за него е важен контролът при вноса на отпадъци. \"Какъв да бъда? Хидролог, биолог, зоолог?\", попита Димитров и обяви, че важното е министърът да е администратор. Той каза, че не е компетентният по всичко, но ще се консултира с експерти и ще делегира отговорности. Постави си и задачи - да обиколи язовирите и да навлезе бързо в дейността на министерството, като изпълнява програмата на управляващите. \"Оставам приятел с всички\", завърши новият министър. За кого е лобист  В отговори на въпроси на журналисти за един от определените като лобистки законопроекти, на който бе вносител - за  опрощаване на 58 млн. лв.  на братята Кирил и Георги Домусчиеви, Емил Димитров-Ревизоро обяви, че се подписал, след като лидерът на \"Атака\" Волен Сидеров донесъл законопроекта в кабинета на Карсимир Каракачанов и казал, че е съгласуван с Цветан Цветанов и Корнелия Нинова. След това обаче го внесъл с подписа на Димитров, който обяви, че го е оттеглил (бел. авт. - поправката бе отменена след вето на президента). \"Аз съм лобистна легалния бизнес\", каза още Димитров, който като депутат предвижил законови поправки 90% от обектите, продаващи горива, да се регистрират. В отговор на въпроси на \"Дневник\" за водната криза в Перник той каза, че ще направи каквото му каже премиера. По думите му трябвало да се провери дали стената на язовир \"Студена\" тече, тъй като съседният - \"Пчелина\", бил пълен. Емил Димитров отнова каза, че е приел поста, за да не падне правителството, и обяви, че е готов с оставка във всеки един момент.", "date": "2020.01.15", "title": "В отсъствието на премиера Емил Димитров - Ревизоро стана екоминистър"}
{"url": "https://www.dnevnik.bg/biznes/turizam/2020/01/15/4016451_angelkova_otteglia_predlojenieto_za_suzdavane_na_parti/", "text": "Министерството на туризма оттегля предложението националните курорти да имат специфичен статут по отношение на регулациите за шума, като има зониране - обособяване на парти зони и зони за семейна почивка, съобщава министър Николина Ангелкова в  интервю за вестник \"24 часа\" . Текст с такова предложение  беше приет на първо четене  в Закона за изменение и допълнение на Закона за туризма. Идеята беше в определени зони на курортите да не важат разпоредбите на  приетия през лятото Закон за защита от шума в околната среда . С него санкцията за вдигане на шум в забранените за това часове ще достига до 12 хиляди лева. Новите глоби бяха инициирани от бившия вицепремиер Валери Симеонов след акции срещу шума в заведения по Черноморието. Според Ангелкова текстът ще бъде изтеглен, защото е нужно допълнително проучване как да се направи зонирането в съществуващите национални курорти. В министерството отчели и възможността общинските администрации да имат трудности да осъществят продуктово зониране в съществуващите вече национални курорти, което би създало напрежение. В интервюто министърът изразява удовлетворение, че и през трудната 2019 година въпреки негативната кампания в началото на лятото отливът на чуждестранни туристи е минимален - едва 0.02%, спрямо 2018 година.", "date": "2020.01.15", "title": "Ангелкова оттегля предложението за създаване на парти зони в курортите"}
{"url": "https://www.dnevnik.bg/evropa/2020/01/15/4016432_orban_shte_izgubi_deloto_za_zakona_sreshtu_neudobni/", "text": "Унгария ще изгуби делото, което заведе срещу нея Европейската комисия по повод унгарски закон от 2017 г., с който се изисква неправителствени организации, финансирани и от чужбина, да се регистрират пред властите и да посочат дарителите си и конкретно колко средства са получили от тях, това да е публично достъпна информация в интернет, а на сайтовете си изрично да напишат, че парите им идват от друга държава. Това е най-вероятното развитие на делото в Съда на ЕС, след като във вторник генералният адвокат на съда представи заключения, че мерките, наричани от медиите Законът \"Стоп Сорос\", са непропорционални и не съответстват на законите на съюза. Позицията има консултативна сила, но изключително рядко съдът взима решение, което противоречи на изложеното от генералния адвокат. Законът, прокаран от партията на премиера Виктор Орбан, бе възприет като насочен изключително срещу подкрепата на НПО от Джордж Сорос. В него прагът, над който една организация е обхваната от действието му, е много нисък - 500 хиляди форинта (около 1500 евро), и засяга даренията само от чужбина, но не изисква прозрачност за дарения и спонсорство от Унгария.  Според Мануел Кампос Санчес-Бордона премиерът Орбан е ограничил свободното движение на капитали в ЕС, което е една от основните свободи на съюза. Генералният адвокат посочва още, че с него е нарушено още фундаменталното право на свобода на сдружаването и че текстът застрашава самото съществуване на такива организации заради недостига на средства за тях. В иска на Европейската комисия се казва още, че Унгария е нарушила Хартата за фундаменталните права на ЕС и по отношение правото на личен живот и защита на личните данни. Сега генералният адвокат стига до заключение, че публичното оповестяване на имената на чуждестранните дарители е именно нарушаване на правото им на личен живот и злоупотреба с лични данни, тъй като ги свързва с конкретни НПО и помага да бъдат \"идеологически профилирани\". От своя страна това може да доведе до оттегляне на донорите, защото репутацията им в Унгария може да бъде компрометирана. Когато това се случи, се оказва, че този закон застрашава съществуването на неправителствени организации, пречи им да изпълняват обществената си роля и като затруднява даренията, застрашава правото на дарителите на сдружаване. Санчес-Бордона припомня, че по принцип Унгария има право на подобни мерки, когато се води борба с прането на пари и финансирането на тероризъм например. Но в такъв случай те трябва да се предприемат срещу конкретни граждански организации, а не да се налагат със закон на всички. Правните норми на ЕС са достатъчни за борбата с такива престъпления и за гарантиране на адекватна защита на гражданите, допълва генералният адвокат.", "date": "2020.01.15", "title": "Орбан ще изгуби делото за закона срещу неудобни неправителствени организации"}
{"url": "https://www.dnevnik.bg/sport/2020/01/15/4016457_magnus_karlsen_postavi_rekord_v_shaha/", "text": "Световният шампион в шаха Магнус Карлсен продължи серията си от партии без загуба до 111 мача, с което постави нов рекорд, съобщава \"Ройтерс\". Досегашното върхово постижение беше 110 партии на Сергей Тивяков. То беше поставено с реми срещу Йорден ван Форест през 2006 г. във Вайк ан Зее. Наскоро Карлсен заяви, че трябва да положи още малко усилия, за да приеме рекорда за истински стойностен. Причината е, че в списъка с мачовете влизат и два от норвежката лига, които той не смята за голям успех. Сега показа, че все пак оценява постижението си. \"Серията ми срещу елитни съперници е 109 мача, а срещу добри съперници е 111. Щастлив съм от това\", каза Карлсен.", "date": "2020.01.15", "title": "Магнус Карлсен постави рекорд в шаха"}
{"url": "https://www.dnevnik.bg/razvlechenie/2020/01/15/4016430_spaik_lii_shte_bude_purviiat_chernokoj_predsedatel_na/", "text": "Спайк Лий ще бъде председател на журито на тазгодишното издание на фестивала в Кан. С това той ще се превърне в първия чернокож човек от сферата на киното, който ще изиграе ключовата роля при връчването на \"Златната палма\". 62-годишният режисьор поема щафетата от Алехандро Гонсалес Иняриту, който предвождаше журито през 2019 г., предаде \"Ройтерс\". Спайк Лий е известен с филми като \"Малкълм Х\" и \"Треска в джунглата\". Новината идва, след като в понеделник той критикува номинациите за тазгодишните награди \"Оскар\", изтъквайки, че те пренебрегват цветнокожите, тъй като в категориите за актьори е номиниран само един такъв. Седем от филмите на Спайк Лий са имали премиера в Кан, включително \"Черен в клана\" (2018 г.), за който той получи \"Оскар\" за най-добър адаптиран сценарий. \"Фестивалът в Кан (освен че е най-важният кинофестивал в света — не искам да обидя никого, но е така) оказа най-голямо влияние за кариерата ми като режисьор\", каза Спайк Лий и определи избирането му като председател на журито като \"най-голямата благословия\". Той отбеляза, че за него е чест да бъде първият режисьор от афроамерикански произход, който оглавява журито в Кан.  В официалното прессъобщение на фестивала се подчертава, че Лий поставя \"вечни въпроси и теми в съвременното кино\", а филмите му с времето са се превърнали в \"култови\". Отбелязва се и че режисьорът успява да въвлече зрителите в различни каузи. Спайк Лий ще получи и почетната \"Златна палма\" за цялостен принос в областта на киното. В историята на фестивала в Кан само един азиатски режисьор е бил председател на журито. Това е Уонг Карвай. Френската актриса Изабел Аджани, чийто баща е алжирец, пък е първата личност от африкански произход, заемала тази позиция. 73-ото издание на фестивала в Кан ще се състои от 12 до 20 май 2020 г., а филмите, които ще влязат в основната състезателна програма, ще бъдат обявени през април. Тогава ще станат известни и останалите членове на журито. ", "date": "2020.01.15", "title": "Спайк Лий ще бъде първият чернокож председател на журито в Кан"}
{"url": "https://www.dnevnik.bg/bulgaria/2020/01/15/4016470_prokuraturata_v_stara_zagora_razsledva_proizhoda_na/", "text": "Районната прокуратура в Стара Загора е започнала разследване за установяване на вида и произхода на опасни отпадъци, открити на 14 януари на площадка \"Брикетопроизводство\" край с. Обручище, община Гълъбово. Площадката е на ТЕЦ \"Брикел\", свързван с бизнесмена Христо Ковачки. От прокуратурата съобщиха, че разследването е започнало в сграда №3 на площадката, която е отдадена под наем на търговско дружество със седалище в Гълъбово. Установено е, че на площадката е имало отпадъци от разнородни материали, с неустановен вид и произход, които не били управлявани по установения ред. По този начин според прокуратурата е създадена опасност за живота и здравето на хората или за причиняване на сериозни вреди на околната среда. От държавното обвинение посочват, че разследването е за престъпление по чл. 353б, ал. 1 от Наказателния кодекс. За това престъпление законът предвижда от 1 до 5 г. затвор и глоба от 5000 до 30 000 лв. Разследващите са направили оглед на мястото, на който са присъствали окръжният прокурор на Стара Загора Дичо Атанасов и районният прокурор Гриша Мавров. Към момента се проверяват всички версии. От държавното обвинение съобщиха, че трябва да се установят видът, количеството и произходът на отпадъците, както и основанията за съхранението и управлението им. Срокът за разследване е два месеца. На 6 януари главният прокурор Иван  Гешев разпореди пълна проверка  съвместно с полицията и Държавна агенция \"Национална сигурност\" на всички притежатели на отпадъци. Реакцията дойде след  откриването на нарушения  в съхранението и преработката на отпадъци от Италия в Плевен и Враца. За двата случая се проверява и дали боклуците не са свързани с италианската мафия. В началото на декември карабинерите в Милано задържаха  незаконен товар от 815 тона боклук , предназначен за България. Открити бяха 582 бали отпадъци, натоварени в 17 вагона, а търговската им стойност на пазара се изчисляваше на 130 хил. евро. Седмица по-късно последваха и арести на стотици членове и свързани с ндрангета. България също е участвала  в една от най-големите операции срещу ндрангета, когато бяха задържани 334 души, включително полицейски началник, адвокати, предприемачи, счетоводители, държавни служители.", "date": "2020.01.15", "title": "Прокуратурата в Стара Загора разследва произхода на опасни отпадъци"}
{"url": "https://www.dnevnik.bg/sviat/2020/01/15/4016459_totalno_gospodstvo_na_klimatichnata_kriza_v_globalnite/", "text": "Най-големите рискове пред човечеството са свързани с промените в климата. Нуждата от спешни мерки, които налага този процес, засягат абсолютно всеки аспект на живота, докато икономическите рискове дори не са сред водещите 10. Това показва годишният доклад  Глобални рискове 2020  на Световния икономически форум, който ще събере световни лидери в Давос следващата седмица. Текстът е разпространенднес и сред десетте най-големи риска водещите 5 са климатични, а още 3 са свързани с климата. Ефектът от тях от тях е не само върху околната среда, но и върху геополитическата обстановка и състоянието на обществата. \"През 2019 г. геополитически и геоикономически напрежения засилиха несигурността, докато светът трябваше да се справя с \"предизвикателства\" като деградиране на околната среда и дълбоки технологични промени. През 2020 г. вече имаме извънредна ситуация с климата\", казват авторите. 2. Провал на опитите за намаляване на ефекта от климатичните промени и на адаптирането от правителството и бизнеса 3. Мащабна загуба на биоразнообразие и срив на екосистеми (сухоземни и морски) с необратими последици за околната среда, което би довело до драстично намаляване на ресурсите за човечеството и бизнеса 4. Големи природни катастрофи като земетресения, цунами, изригвания на вулкани и геомагнитни бури 5. Предизвикани от човешката дейност бедствия и щети върху околната среда, включително екологични престъпления като петролни разливи или радиоактивно замърсяване. Младите хора по света са особено разтревожени от състоянието на планетата и докладът изтъква колко различно е отношението им спрямо това на родените преди 1980 г. За тях климатичните рискове доминират над всичко останало в краткосрочен и дългосрочен план. Според почти 90% от тази група през 2020 г. ще се влоши положението с появата на изключително горещи вълни, разрушаване на екосистеми и влошаване на здравето заради замърсяване. При предишните поколения така отговарят не повече от 70%. Младите също така смятат, че до 2030 г. рисковете за околната среда ще стават все по-катастрофични, а вероятността от появата им - все по-голяма. На пето място в класацията на Глобалните рискове идват кибер атаките срещу стратегическа инфраструктура. Една от тревожните тенденции в следващите години е т.нар. дигитално фрагментиране, т.е. разпокъсване на глобалното цифрово пространство не само заради морални причини или мерки за защита на личното пространство и данни, но и заради търсене на печалби от бизнеса и сигурност от компаниите и държавите. Расте нуждата от единство в реагирането на промените в климата, но сме свидетели на растящо икономическо и политическо разделение, допълва докладък. От близо 750 специалисти и влаителни личности по света, анкетирани за нуждите на текста, 78% числят, че ще се увеличават \"икономическата конфронтация\" и \"политическото разделение на национално ниво\", като това ще има сериозни последици за събитията през 2020 г.", "date": "2020.01.15", "title": "Тотално господство на климатичната криза в Глобалните рискове на форума в Давос"}
{"url": "https://www.dnevnik.bg/sviat/2020/01/15/4016469_putin_predloji_parlamentut_da_izbira_premiera/", "text": "Руският президент Владимир Путин представи пред парламента идея за поправки в конституцията, които включват прехвърляне на част от правомощията му към законодателния орган и които ще се гласуват на референдум, но без промяна на политическата система на страната. В посланието, предавано на живо от руските медии, Путин заяви, че \"по-голяма отговорност за съставяне на правителство\" трябва да е в ръцете на Думата - с гласуване тя да \"утвърждава, а не просто да съгласува\" кандидатури, посочени от президента. Решението на парламента трябва да задължава държавния глава да подпише назначаването на министър-председателя, както и членовете на кабинета. Освен това Думата трябва да може да утвърждава състава на правителството по предложение на премиера. За президента трябва да остане правото да отстранява премиера и други министри, загубили доверие или оказали се неспособни да изпълняват задълженията си. Президентската система в Русия трябва да остане силна и не трябва да има промени в ролята на президента като главнокомандващ въоръжените сили и силовите структури. Единствената предвидена промяна е за избор на ръководители на силовите ведомства да са нужни \"консултации\" с парламента. Путин освен това потвърди, че иска от конституцията да се премахне уговорката, че се забранява само избирането на президента за повече от два \"последователни\" мандата (към 2024 г. държавният глава ще е заемал поста два пъти по два последователни). \"Готовност за референдум\" Има и други предложения - например   над международното законодателство в руския правен свят и  , депутати и съдии да имат друго гражданство освен руско. Евентуалните промени биха предвидили и затягане на  : да е живял поне 25 години в Русия (сега изискваната уседналост е 10 години) и никога да не е бил гражданин на друга държава. Руският президент предложи измененията - които според него не са достатъчно големи, за да е нужна нова конституция - да се гласуват на национално допитване. Думата трябва да е на \"носителя на суверенитета и главен източник на властта... всичко в крайна сметка решават хората\", каза Путин. Засега не е известно кога точно ще се състои референдумът. Председателят на Централната избирателна комисия в Москва Ела Памфилова заяви, че институцията ѝ е готова да го организира \"във всеки момент, след като предложенията бъдат оформени окончателно\". Предлаганите промени ще се наблюдават внимателно от анализатори. През 2024 г. изтича вторият последователен мандат на Путин и според сегашната конституция няма да има право да се кандидатира за трети. Президентът, който бе на власт между 2000 и 2008 г., след това четири години премиер и през 2012 г. отново се върна в Кремъл, и преди е заявявал, че според него трябва да се махне от конституцията думата \"последователни\" и да се забрани заемане на президентски пост повече от два пъти. Такава промяна също не би му позволила да е кандидат след четири години. Миналата година агенция  \"Блумбърг\", позовавайки се на свои източници , писа, че в Кремъл работят по сценарии за оставане на Путин на власт след 2024 г., например като премиер с \"разширени правомощия\", контрол над правителството и \"Единна Русия\". От Кремъл тогава опровергаха публикацията.", "date": "2020.01.15", "title": "Путин предложи парламентът да избира премиера"}
{"url": "https://www.dnevnik.bg/sport/2020/01/15/4016436_mourinyo_privleche_purvi_nov_igrach_v_totnum/", "text": "Жозе Моуриньо  привлече първи нов футболист в \"Тотнъм\", откакто пое тима, след като португалецът Жедсон Фернандеш подписа договор с \"шпорите\". Халфът е на 21 години и ще играе като преотстъпен на \"Тотнъм стейдиъм\" от \"Бенфика\" за срок от 18 месеца. \"Шпорите\" имат опция за постоянно откупуване на Жедсон на стойност 50 милиона евро. По информация на Sky Sports португалецът е избрал да премине в \"Тотнъм\", след като от \"Бенфика\" са се разбрали с \"шпорите\" и друг английски клуб - \"Уест хем\". Интерес към халфа е имало още от \"Лион\", \"Милан\" и \"Челси\". Жедсон е роден в португалската колония Сао Томе и Принсипе. Цялата му кариера преминава в \"Бенфика\", след като халфът е продукт на академията на \"орлите\" от Лисабон. За първия тим Жедсон има 59 мача и три гола. Халфът има и два мача за националния тим на Португалия. Моуриньо е №1 в историята на футбола по похарчени средства в отборите, които е водил. В деветте клуба в кариерата си португалецът е дал над 1.5 милиарда евро за нови футболисти.", "date": "2020.01.15", "title": "Моуриньо привлече първи нов играч в \"Тотнъм\""}
{"url": "https://www.dnevnik.bg/sviat/2020/01/15/4016494_evrokomisiiata_zapochva_pregovori_za_spravedlivi/", "text": "Европейската комисия започва преговори с предприятия и профсъюзи за справедливи минимални заплати – това обявиха от институцията. \"Комисията е готова да изслуша мненията: искаме да знаем дали социалните партньори смятат, че са необходими действия от страна на ЕС, и ако това е така — дали желаят да ги договорят помежду си\", се уточнява в съобщението.  \"Няма да има една-единствена  минимална заплата , приложима за всички. Всяко евентуално предложение ще отразява националните традиции, независимо дали става въпрос за използването на колективни споразумения или правни разпоредби. Някои държави вече разполагат с отлични системи. Комисията желае да гарантира, че всички системи отговарят на нуждите, имат достатъчно покритие, включват задълбочени консултации със социалните партньори и разполагат с подходящ механизъм за актуализиране.\" Публикуваните днес документи се основават на  Европейския стълб на социалните права , провъзгласен от институциите и лидерите на ЕС през ноември 2017 г. Комисията приканва всички държави, региони и партньори от ЕС да представят своите виждания за бъдещите стъпки, както и плановете си за постигане на целите на стълба. Те ще бъдат отчетени при изготвянето на план за действие през 2021 г., в който ще бъдат отразени всички направени предложения и който ще бъде представен за одобрение на най-високо политическо равнище. Валдис Домбровскис , изпълнителен заместник-председател на Комисията по въпросите на икономиката в интерес на хората, заяви: \"Европа преживява изключително важен преход. Във време на екологични и цифрови промени и застаряване на населението комисията иска да гарантира, че хората продължават да бъдат в центъра на вниманието и че икономиката работи в техен интерес. Вече разполагаме с инструмент за това — Европейския стълб на социалните права. Сега искаме да гарантираме, че ЕС и неговите държави членки, както и заинтересованите страни поемат ангажимент за неговото прилагане.\" Никола Шмит,  комисар по въпросите на работните места и социалните права, заяви: \"Трудовият живот на милиони европейци ще претърпи промяна през идните години. Трябва да предприемем стъпки, така че бъдещата работна сила да може да преуспее. Новаторската и приобщаваща социална пазарна икономика на Европа трябва да работи за", "date": "2020.01.15", "title": "Еврокомисията започва преговори за справедливи минимални заплати"}
{"url": "https://www.dnevnik.bg/analizi/2020/01/15/4016477_pravo_na_otgovor_vec_cankov_kamuk_nezaslujeno_e/", "text": "                         Във  филма на Файст  централата \"Цанков камък\" е спомената като най-голямата ВЕЦ у нас в контекст, че водните електроцентрали съсипват реките, а в същото време имат незначителен дял в производството на електроенергия в страната.  ВЕЦ \"Цанков камък\" е вкарана в общ кюп със стотици други малки ВЕЦ, с които няма нищо общо, нито като финансиране, нито като собственост, нито като място в енергийната система на страната, нито като процес на проектиране, изграждане и въвеждане в експлоатация. Имах възможността да участвам в строителството ѝ и смятам, че съвсем незаслужено е нарочена за \"черна овца\". Понеже не съм имал възможността да гледам цитирания филм, не знам дали цитираният от мен текст е буквално от филма, или е преразказ, или е изцяло авторски. На страницата на  \"Натура 2000\"  може да бъде издирено, че в границите на Смолянска област, община Девин, населени места гр. Девин и с. Михалково попадат общо 4 защитени зони (ЗЗ) по \"Натура 2000\": BG0002063 \"Западни Родопи\" – ЗЗ по директивата за птиците; BG0001030 \"Родопи-Западни\" – ЗЗ по директивата за местообитанията; BG0002113 \"Триград-Мурсалица\" – ЗЗ по директивата за птиците; BG0002105 \"Персенк\" – ЗЗ по директивата за птиците. От тях само две – BG0001030 \"Родопи-Западни\" и BG0002113 \"Триград-Мурсалица\", За съжаление не мога да предоставя карта, на която да се видят заедно границите на ЗЗ и язовирното езеро. Първата зона едва-едва се докосва до езерото. Общата площ на зоната е 272 851.406 ха. По моя преценка язовирът засяга около 1-2 ха, нека да са 10. Това прави 0.004 % от общата площ на защитената зона. При втората зона с обща площ 55 340.9527 ха язовирът засяга повече – според мен около 200 ха, или 0.4 % от общата площ на ЗЗ. Вероятно сами можете да прецените колко \"непоправими\" могат да са щетите. Още повече че над язовир \"Цанков камък\" има изградени още две големи Тук прилагам два  линка  към информацията за цитираните  ЗЗ . Можете да се запознаете с цялата история на тези зони. Цитираните от мен площи са взети от стандартния формуляр. Но по-важното е друго – кога са одобрени тези защитени зони. ЗЗ BG0001030 \"Родопи-Западни\" е одобрена с Решение на МС от 16.10.2007 г., като след това с Решение на МС от 16.11.2010 г. първоначалната площ е увеличена. ЗЗ BG0002113 \"Триград-Мурсалица\" е одобрена с Решение на МС от 04.12.2007 г., а е обявена за ЗЗ от МОСВ със заповед от 26.05.2010 г. Е, разрешението за строеж на язовирната стена и ВЕЦ \"Цанков камък\" е издадено на 04.02.2005 г., а язовирната стена е изградена в завършен вид през 2010 г. Оказва се, че Не е нещо необичайно, имайки предвид и всички останали язовири, които са изградени преди въвеждането на защитените зони. От цитираните по-горе документи е ясно, че точно законът за \"Натура 2000\" не е нарушен по никакъв начин. Нещо повече - нито един закон не е нарушен при изграждането на целия хидровъзел. Основание за това мое твърдение е фактът, че въпреки негативното обществено отношение към проекта, създадено след 2009 г. по политически причини, и въпреки дългогодишните проверки на прокуратурата (няколко години поред в сградата на НЕК имаше специално отделена работна стая за разследващите прокурори) няма повдигнати никакви обвинения към никого. Тук ще отбележа и още нещо – вкарването на някаква територия в защитена зона по \"Натура 2000\" не забранява автоматично всякакво строителство там. Просто го прави много по-трудно осъществимо, защото трябва да се докаже, че ползите от такова строителство за обществото ще са повече от загубите за природата. Могат да бъдат взети и смекчаващи мерки, които да намалят вредното въздействие на такъв проект. Затова априори да се обявяват за незаконни всички обекти, изградени в зони по \"Натура 2000\", е най-малкото некоректно. Но както стана вече ясно, в случая с \"Цанков камък\" дори не е имало защитена зона. Хидровъзел \"Цанков камък\" е изграден с кредит от банков консорциум от австрийски банки. Този кредит и досега се изплаща от НЕК. Отпуснат е на база на Меморандум за разбирателство относно двустранно сътрудничество между Република България и Република Австрия за изпълнение на съвместни проекти във връзка с решенията на Протокола от Киото от 1997 г. Тук европейските фондове нямат нищо общо. Но за мястото и ролята в енергийната система на страната на тази и други подобни централи, можете да попитате ЕСО и неговото поделение ЦДУ. Само ще отбележа, че Има такива термини като \"качество\" на електрическата енергия, \"балансиране\" на енергийни мощности, \"върхова енергия\", \"енергиен резерв\" и др., които много по-добре определят дали и доколко една централа е нужна или не. И по тези показатели ВЕЦ \"Цанков камък\" и всички останали малки ВЕЦ, към които изкуствено е пришита, не могат да бъдат по-различни. Всичко, което ВЕЦ \"Цанков камък\" е, малките ВЕЦ не са. Вкарването на ВЕЦ \"Цанков камък\" в общия кюп с всички малки ВЕЦ вероятно е станало по инерция от времето, когато тя стана нарицателен пример за корупционен обект.", "date": "2020.01.15", "title": "Право на отговор: ВЕЦ \"Цанков камък\" незаслужено е нарочена за \"черна овца\""}
{"url": "https://www.dnevnik.bg/skorost/2020/01/15/4016521_bulgariia_otteglia_iskaneto_za_evropeiski_pari_za/", "text": "България оттегля апликационната форма за изграждането на автомагистрала \"Струма\" през Кресненското дефиле, но продължава да разглежда проекта като приоритетен и не се отказва от него, съобщиха днес от Агенция \"Пътна инфраструктура\". За решението на страната е информирана Европейската комисия. Формулярът за кандидатстване за финансиране на лот 3.2 от магистрала \"Струма\" от Кохезионния фонд на ЕС беше подаден за одобрение на 9 август 2019 г. С него се искат 267 млн. евро, които се оценяват като 41% от стойността на целия проект. През октомври  от Европейската комисия информираха България , че за лот 3.2 на \"Струма\" няма да се отпуснат европейски средства заради преминаването на трасето през защитени територии и предлагане на график за изграждане и сума, които са необмислени или грешни. Както е известно, правителството избра проект за изграждането на трасето през Кресненското дефиле, при което трафикът се разделя на две части - в посока Гърция през съществуващия сега път през дефилето, а в посока София - по нов път източно от дефилето. Срещу това трасе се обявиха редица неправителствени организации. Те предлагат целият път да се изнесе източно от дефилето, а сегашният да остане локален. Последната жалба до Брюксел по казуса е от 20 декември миналата година.      В съобщението от днес се уточнява, че институциите продължават работа по подготовката на апликационната форма с оглед на приоритетите в сферата на екологията на новата Европейска комисия, която вече представи своя Европейски зелен пакт. Посочва се, че избраният вариант в най-голяма степен отговаря на техническите, социално-икономическите и екологичните изисквания. \"Въпреки това, за да е максимално прецизна относно въздействията на проекта върху видовете и местообитанията, които са предмет на опазване в дефилето, държавата ще пристъпи към определянето на специфични консервационни цели и мерки. За намаляване на въздействието върху обекти от \"Натура 2000\" от съществуващия път E-79, Агенция \"Пътна инфраструктура\" се ангажира до края на 2020 г. да изпълни поредица от смекчаващи мерки - модифициране на съществуващите водостоци, монтиране на двустранно разположена мрежа в банкета на пътя, монтиране на плетени мрежи за птици с височина 4 м върху тротоарите на големите съоръжения. Както е известно, автомагистрала \"Струма\" е разделена на четири лота. До момента готови са лот 1 - от Долна Диканя до Дупница; лот 2 - от Дупница до Благоевград, и лот 4 - от Сандански до пресичането на гръцката граница при Кулата. Оставащият лот 3 е най-сложен за реализация както от екологична, така и от чисто техническа гледна точка, тъй като в района има свлачища и срутища, а зоната е с висок сеизмичен риск.", "date": "2020.01.15", "title": "България оттегля искането за европейски пари за \"Струма\" през Кресненското дефиле"}
{"url": "https://www.dnevnik.bg/bulgaria/2020/01/15/4016520_v_koaliciiata_ne_e_imalo_naprejenie_zaradi_moeto/", "text": "В коалицията не е имало напрежение заради моето назначение\", заяви в Народното събрание Емил Димитров, известен с прякора Ревизоро. Т ой беше избран за министър на околната среда и водите  на мястото на  Нено Димов, който все още е в ареста.  \"Аз отивам, за да помагам на премиера, и всичко, за което поиска, аз ще помагам\", подчерта той. \"Валери Симеонов вече ми се обади и ми каза: \"Всичко, с каквото мога, можеш да разчиташ.\" Каза: \"Не знам дали да ти честитя, или да те съжалявам. Не знам защо се съгласи да приемаш, но ако се налага някаква помощ, можеш да разчиташ изцяло на нас\", разказа Емил Димитров. Цялото му изказване в кулоарите на парламента гледайте във видеото, а как протече обсъждането на неговата кандидатура в пленарната зала четете  тук. ", "date": "2020.01.15", "title": ""}
{"url": "https://www.dnevnik.bg/sport/2020/01/15/4016449_velikobritaniia_zabrani_izpolzvaneto_na_kreditni_karti/", "text": "Правителството на Великобритания забрани използването на кредитни карти при залагания, съобщи \"Ройтерс\". Мярката, която предстои да влезе в сила от 14 април, цели да ограничи пристрастяването на хората към хазарта. Хората, които участват в залагания във Великобритания, са 24 милиона. Забраната важи за онлайн и офлайн залозите. Според Комисията по хазарта във Великобритания около 800 хиляди жители използват кредитните си карти, за да залагат. Една четвърт от тях имат проблеми с хазарта, като са пристрастени и се опитват да си върнат загубите. \"Няма да се колебаем да предприемем каквито и да е допълнителни действия, необходими за защита на хората от вредите на хазарта\", каза ресорният министър Хелън Уотли. Хазартът е огромна индустрия във Великобритания. В тази сфера работят над 100 хиляди души, а общият оборот след изплащане на печалбите е 14.4 милиарда паунда. Забраната за използване на кредитни карти е поредният ход на правителството да се справи с проблема със зависимостта от хазарт. В последните години бяха въведени строги правила, сред които са таван на максималния залог, по-строги за възрастта и увеличение на подкрепата към хора, пристрастени към залаганията.", "date": "2020.01.15", "title": "Великобритания забрани използването на кредитни карти за залагания"}
{"url": "https://www.dnevnik.bg/kultura/2020/01/15/4016481_geo_milev_-_ikonata_koiato_ne_spi/", "text": "На днешната дата преди 125 години в Радне махле ( днес гр. Раднево) се ражда Георги (Гео) Милев Касабов, който остава в историята на българската литература както като една от най-ренесансовите личности, така и с трагичната си смърт едва на 30 години. Той е не само поет и критик, но и издател, преводач, театрал, както и известен последовател на символизма и експресионизма. По повод на годишнината му Столична библиотека представя изложбата \"Човекът преди всичко\", която може да бъде видяна до края на месеца. Гео Милев е роден в учителско семейство, но през 1907 г. баща му се отказва от професията и отваря книжарница в Стара Загора. Докато учи в Старозагорската гимназия, бъдещият поет пише първите си стихове, издава вестници, съставя сборници, които сам илюстрира. Превежда от руски произведения на поети като А. С. Пушкин, М. Ю. Лермонтов, Н. А. Некрасов, а за свой личен учител в поезията счита Пенчо Славейков. Между 1911 и 1912 г. следва романска филология в Софийския университет, след което решава да продължи образованието си в Лайпциг. Там посещава лекции по философия и театрално изкуство и пише дисертация за най-известния представител на германския литературен символизъм Рихард Демел. Първите му публикации \"Художествени писма от Германия\" излизат през декември 1913 г. в списание \"Листопад\". През следващата година Гео Милев вече е в Лондон, където учи английски език и се запознава с английската литература. По това време се среща с емигриралия белгийски поет Емил Верхарн. Връща се в Германия, но има проблеми с немските власти, които подозират, че е английски шпионин, и през 1915 г. вече е отново в България. Налага се да поеме книжарницата на баща си, който е мобилизиран в Първата световна война. Не спира да се интересува от театър и с Н. Икономов организира театрална трупа, която осъществява няколко постановки. През 1916 г. като старши подофицер е изпратен в 34-и троянски полк, разположен при Дойран. На 29 април 1917 г. по време на тежък артилерийски огън Гео Милев е тежко ранен в черепа и загубва дясното си око.      От февруари 1918 до март 1919 г. е в Берлин, където претърпява няколко операции, но това не успява да му попречи да посещава библиотеки, музеи, изложби, театри. Там се докосва до новите явления в немската литература и когато се връща в България, започва да издава списание \"Везни\" (1919-1922 г.), което разпространява идеите на символизма и експресионизма. През януари 1924 г. излиза първият брой на списание \"Пламък\", в което публикува статии, \"Грозни прози\", поемата \"Септември\", началото на поемата \"Ад\". Именно заради поемата \"Септември\" книжка 7-8 на списанието е конфискувана. Гео Милев е даден под съд и през януари 1925 г. списанието е забранено. На 14 май 1925 г. е осъден на 1 година тъмничен затвор, глоба от 20 хил. лв. и лишаване от граждански и политически права за 2 години. Има намерение да обжалва делото пред Апелативния съд, но така и не успява да го направи. На 15 май е извикан от полицията за справка и изчезва безследно - това е в периода на репресиите след атентата в църквата \"Света Неделя\" на 16 април 1925 г., извършен от военния отдел на Комунистическата партия. За репресиите повлиява и приетият в началото на 1924 г. от второто правителство на Александър Цанков Закон за защита на държавата, последвал Септемврийското въстание от 1923 г. Самият Гео Милев никога не е членувал в политическа партия, нито е подкрепял въоръжената борба срещу властта. Сравнително слабо известно е, че Гео Милев продължава да се занимава с театър и в зрелия си период, извън ролята си на критик. Той режисира \"Мъртвешки танц\" на Стриндберг в Народния театър. Спектакълът се играе от 11 януари 1920 г. до края на сезона общо 11 пъти. През 1923 г. работи върху \"Електра\" на Хофманстал и стига до генерална репетиция през януари 1924 г. Артистическият съвет на театъра (включващ Владимир Василев, Ст. Л. Костов, Андрей Протич, Сирак Скитник) обаче решава спектакълът да бъде \"изключен от репертоара\" още преди премиерата. Изложбата  \"Човекът преди всичко\" в Столичната библиотека представя първите издания на двете приживе издадени стихосбирки на поета - \"Жестокият пръстен\" (1920 г.) и \"Иконите спят\" (1922 г.), първото самостоятелно издание на поемата \"Септември\" от 1944 г. под редакцията на Марко Марчевски, книги на български и чуждестранни писатели, публикувани от издателство \"Везни\", повечето в превод на Гео Милев. В изложбата са включени и броевете на списание \"Славейче\" (1906 г.), където са поместени първите публикации на малкия Георги Милев Касабов, както и книга 7-8 на сп. \"Пламък\", в която излиза поемата \"Септември\".", "date": "2020.01.15", "title": "Гео Милев - иконата, която не спи"}
{"url": "https://www.dnevnik.bg/bulgaria/2020/01/15/4016534_sudut_otkaza_prebroiavane_na_bjuletinite_po_deloto_za/", "text": "Няма да се броят повторно бюлетини от изборите за кмет в София по делото, което независимия кандидат Мая Манолова заведе в Административния съд София-град. Съдия Галин Несторов отхвърли окончателно искането за повторното броене, след като днес бе приета компютърно-техническа експертиза. Тя трябваше да провери математическия модел за изчисляване на резултатите от гласуването, съобщи  lex.bg . Манолова поиска да бъде назначена нова експертиза, защото от тази се виждало, че в 408 секции имало множество коригирани по няколко пъти протоколи. Според загубилия балотажа кандидат за кмет всяко коригиране след първото е в драстично нарушение на закона. Освен това почти всички дописвани протоколи нямали задължителната заверка от председателя и секретаря на секционната комисия. Освен това бе поискано да се назначи и допълнителна експертиза, по която да работят юристи, за да направят повторен оглед и преброяване на тези протоколи, като се произнесат и дали имат доказателствена стойност. Съдия Несторов обаче отхвърли искането с мотива, че няма да допусне юристи да преценяват доказателствената стойност на документите, а това ще направи съдът. Съдът допусна да бъде направена справка от ГРАО за чужденците, които имат право на глас. Според Манолова на втория тур са вписани като имащи право на глас 3082 чужденци, граждани на ЕС, вместо 44. Според Общинската избирателна комисия обаче тази разлика се дължи на разделянето на списъците на отделни части. Следващото заседание е насрочено за 22 януари. На изборите за столичен кмет Йорданка Фандъкова, кандидат на местната коалиция ГЕРБ - СДС, изпревари с около 20 хил. гласа независимия кандидат Мая Манолова, издигната от инициативен комитет и подкрепена от различни партии, сред които БСП и ДБГ (\"Движение България на гражданите\"). Веднага след балотажа тя обяви, че е имало нарушения, и заведе дело. Процесът започна на 21 ноември . Според жалбата на Мая Манолова на втория тур са допуснати поредица от нарушения в мащаб, който може да обърне разликата.", "date": "2020.01.15", "title": "Съдът отказа преброяване на бюлетините по делото за касиране на изборите в София"}
{"url": "https://www.dnevnik.bg/bulgaria/2020/01/15/4016541_okolo_170_veca_sa_postroeni_v_poslednite_20_godini/", "text": "Около 170 нови веца са построени в България от 2000 година досега, по-голямата част от които са в зони от \"Натура 2000\" и са с установени нарушения при работата им. Данните изнесоха от риболовния клуб \"Балканка\", които от години следи ситуацията с реките и язовирите в страната и действащите на тях вецове и подават сигнали за нарушения. По информация от клуба в страната към момента има около 260 работещи водноелектрически централи. Темата за състоянието на водоемите в страната стана особено актуална след случаите от последните месеци като разкопаването на  коритото на река Вит ,  водната криза в Перник  заради почти пресъхналия яз. \"Студена\" и  риска от водна криза и в Ботевград , където при полупразния яз. \"Бебреш\" има малък ВЕЦ. Според данните на \"Балканка\" 76% от всички вецове попадат в екологичната система от защитени зони в ЕС \"Натура 2000\", а 68% от централите са с установени тежки нарушения. Дават пример с факта, че 95% от вецовете нямат задължителните рибни проходи или имат неработещи такива (това са съоръжения, които улесняват свободното преминаване на мигриращите риби през бариерите на даден водоем). От общо 260-те работещи водноелектрически централи 55% са вецове под 1MW, а те допринасят само с 2.7% към общата инсталирана мощност според данни на Дунавския район за басейново управление, цитирани от \"Балканка\". Вецовете под 10MW произвеждат само 2% от електроенергията в страната. \"И това става при нарушения. Ако започнат да работят в изпълнение на закона, производството им ще спадне до 1% от енергийния микс. За 1% ние унищожаваме стотици български реки и загубите са огромни\", предупреди председателят на \"Балканка\" Иван Пандъков. От сдружението дадоха много примери как реки след вецовете пресъхват, рибите измират, при изпускане на утайките всичко това отива в реките, те стават негодни за напояване и се нарушават екосистемите. \"Това, което се случва в Министерството на околната среда и водите, според нас трябва да се случи и в \"Напоителни системи\" (собственик на голяма част от язовирите в страната - бел.ред.)\", каза Димитър Куманов от \"Балканка\", коментирайки проверките на прокуратурата и оставката на екоминистъра Нено Димов. Като друг пример за сериозни поражения по реките от клуба посочиха разкопаването на речните корита и отнемането на наноси. Това унищожава динамичните речни екосистеми, а може да доведе и до инфраструктурни проблеми, например подкопаване на мостове, подобно на проблема с моста при река Марица в Пловдив. Заради проблемите от \"Балканка\" настояват за шест оставки в свързаните с опазването на водоемите институции - на директорите на басейновите дирекции Дунавски и Източнобеломорски регион - Петър Димитров и Цветелина Кънева, на областния управител на Ловеч Ваня Събчева заради допуснатото разкопаване на р. Вит, на директора на ДНСК Иван Несторов и на директора на екоинспекцията в Перник Пламен Ангелов заради ситуацията с яз. \"Студена\". От клуба са на мнение, че оставка следва да подаде и току-що избраният за екоминистър Емил Димитров с мотива, че той е не е компетентен по нито един от въпросите, свързани с дейността на повереното му министерство.", "date": "2020.01.15", "title": "Около 170 веца са построени в последните 20 години, повечето са в защитени зони"}
{"url": "https://www.dnevnik.bg/sport/2020/01/15/4016608_napadateliat_olivie_jiru_otiva_v_inter/", "text": "Нападателят на \"Челси\" Оливие Жиру е на крачка от преминаване в \"Интер\". В момента сделката се завършва, твърди журналистът Фабрицио Романо. Според информацията  съперникът на \"Лудогорец\" в 1/16-финалите на Лига Европа  ще плати 5 млн. евро, като са предвидени и допълнителни суми при постигане на определени условия. След шест години в \"Арсенал\" Жиру беше привлечен на \"Стамфорд бридж\" от Антонио Конте през 2018 г. Със сините френският национал спечели Купата на Англия и Лига Европа. Сега Конте е начело на \"Интер\", с който се бори за титлата в Серия А и се класира за преките елиминации в Лига Европа. В нападението на \"нерадзурите\" силен сезон правят Ромелу Лукаку и Лаутаро Мартинес.  ", "date": "2020.01.15", "title": "Нападателят Оливие Жиру отива в \"Интер\""}
{"url": "https://www.dnevnik.bg/ot_vas/novini_ot_vas/2020/01/15/4016566_novogodishni_praznici_v_komo/", "text": "Новогодишните празници в града Комо бяха впечатляващи. По-късно щях да се убедя, че това е навсякъде в района на езерото. Най-характерното за района по това време се оказаха 3D мапинг техниките...", "date": "2020.01.15", "title": "Новогодишни празници в Комо"}
{"url": "https://www.dnevnik.bg/evropa/2020/01/15/4016305_gotova_li_e_bulgariia_i_za_zelen_prehod_-_otgovorite/", "text": "От липса на подготовка до положителни очаквания. Пред \"Дневник\" български евродепутати изразиха различни мнения за представения от Европейската комисия план за Зелена сделка, т.нар. Фонд за справедлив преход и тяхното отражение в България. Вчера Брюксел обяви, че Европейският съюз си поставя за цел да стане до 2050 г. първото международно държавно обединение, което има неутрален ефект върху промените в климата. За това са нужни значителни инвестиции от националните публични и частни сектори и един от тях ще е представеният вчера План за устойчиво инвестиране в Зелената сделка на Европа. Предназначението му е да мобилизира обществени ресурси и да стимулира включването на частни фондове чрез финансови инструменти на ЕС - в частност InvestEU - което да доведе до поне 1 трилион евро инвестиции (повече четете  тук  и  тук ). Възможности и рискове \"Струва ми се, че България към момента не показва някакви сигнали за подготовка, че е готова с идеи, с решения за тази трансформация. Решения, които биха могли да бъдат от полза при възползването от тези средства, които ще бъдат отпуснати, не само средства, и фондове, които ще бъдат отпуснати от ЕС за трансформацията на европейската икономика в по-екосъобразна\", коментира (БСП/Прогресивен алианс на социалистите и демократите). Попитан за стъпките, които според него България би трябвало да предприеме във връзка с този план, Витанов отговори: \"Ние всички виждаме какво е състоянието на климата, не може като щраусите да си заровим главата в пясъка. Виждаме, че климатичните промени влияят върху нашия бит. Ежедневно виждате какъв въздух дишаме в София, каква вода пием. Не може да пренебрегваме проблема. Ние трябва да се възползваме, защото, обективно погледнато, въгледобивът, в Маришкия басейн има въглища за още 20-30 години, но преди това въгледобивът ще бъде забранен. Тоест тези хора, които са ангажирани, трябва да намерят друго препитание. За да намерят друго препитание,  , които да компенсират трансформацията на икономически дейности в целия регион.\"      За представените вчера от Европейската комисия инструменти за подпомагане на най-засегнатите райони,той каза, че \"това  , но крие и своите рискове\". Отбеляза, че \"за нас като социалисти, като леви хора, е важно да няма хора, които остават под чертата, тоест ЕС и националните правителства да се погрижат за всички тези хора, които ще бъдат ощетени от трансформацията на икономиката. Дали е достатъчно – времето ще покаже\". Обясни, че т.нар. Механизъм за справедлив преход включва сам по себе си Фонда за справедлив преход. \"Този фонд за справедлив преход са седем милиарда и половина. Всяко евро от него ще привлича допълнителни средства от \"Европейския социален фонд плюс\", от националното законодателство. Предвиден е механизъм за стимулиране на частните инвестиции в размер на 45 милиона евро от Европейската инвестиционна банка, която да стимулира зелени политики, енергоефективни политики. Предвидени са още редица механизми, които в крайна сметка да доведат до едни средства в размер на около 100 милиарда, които да послужат точно за тази трансформация. А дали те са достатъчни, времето ще покаже\", допълни евродепутатът. Той изрази надежда, че България ще предприеме съответните стъпки, които да дадат възможност да се възползва от тези средства по възможно най-ефективния начин, \"а не както до момента – с множество злоупотреби в сферата на усвояването на европейските фондове\". Достатъчно време за адаптация Предизвикателства според   (ГЕРБ/Европейска народна партия) няма да има само пред България, а и пред целия Европейски съюз, защото сделката засяга почти всяка политика, която ЕС в момента изпълнява, и всяка негова държава членка. \"Ние като всички останали държави имаме своята специфика. В случая с енергетиката, производството, тежката промишленост. Но имаме достатъчно дълго време, за да се адаптираме, а не малко финансиране. Така че Зелената сделка е нещо, което ние подкрепяме, но това   и не бива да става за сметка на индустриите, които създават хиляди работни места\", подчерта Новаков. Според него \"тя би била полезна,  в един или друг сектор на икономиката и ѝ се даде достатъчно време, за да бъде възприета и от хората\". \"Очевидно е, че Европа върви натам, а и целият свят, но знаем, че подобни реформи няма как да се направят за месец или два. Ако питате какво ще се случи с енергетиката в България, която 40% идва от ТЕЦ-ове, изгарящи въглища, веднага трябва да приведем пример, че в Полша са 80%. Въглищни мини има все още и в Чехия, в Словакия, в Германия дори. Това е предизвикателство, пред което доста държави членки трябва да се изправят, и в сътрудничество с тях мисля, че ние също ще се справим\", допълни евродепутатът.      За Фонда за справедлив преход обясни, че става въпрос за 7.5 милиарда ново финансиране. \"Аз приветствам такова нещо, защото когато поставяме нови и амбициозни цели, ни трябва ново и амбициозно финансиране. Не бях съгласен да се взимат пари от съществуващи фондове, без значение дали е за земеделие, дали говорим за развитие на транспортна инфраструктура, ако искате дори \"Еразъм\", за наука и да се дадат за Зелената сделка, понеже е по-приоритетно\", каза Новаков, като изрази задоволство, че фондът ще има собствено финансиране. \"Разбира се, че ще има механизъм, по който този фонд ще бъде допълван и от другите, но има собствено финансиране, така че всяка държава ще може да се възползва до не повече от 2 млрд. от него, за да трансформира регионите, които са силно зависими от генериращи въглероден диоксид производства или енергиен сектор\", посочи евродепутатът. Смята за необосновани  опасенията , че Фондът за справедлив преход ще е за сметка на кохезионната политика. Отново изтъкна, че той ще разполага със , което не идва от нито един друг фонд. \"Разбира се, когато някой проект тръгне да се изпълнява, останалите фондове могат да трансферират част от средствата, за да помогнат този проект да се случи. В основата си Фондът за справедлив преход има самостоятелно финансиране, което не е за сметка на никой от съществуващите в момента\", допълни Новаков. Шанс  (ДСБ/ЕНП) смята, че предизвикателствата, произтичащи за България от Зелената сделка, са огромни, преди всичко защото според него в България дори не се осъзнава особено от страна на правителството, че става дума за наистина мащабен икономически, индустриален, енергиен проект, а не просто за засилване на климатичните политики. \"Тоест става дума за едно много  , което изисква България да бъде подготвена с много сериозни стратегии и проекти, нещо, което е далеч от днешната реалност\", смята Кънев. По неговите думи \"България и енергетиката, и голяма част от индустриалното производство са доста изостанали към европейски мащаб\", а \"Европа не е особено напреднала в сравнение със САЩ и Китай\". \"За нас това трябва да се разглежда като шанс, защото ние имаме много производства и практически цялостната ни енергийна система, които и към днешна дата   и към днешна дата не са добре приспособени към изискванията на борбата за климата. Инвестиционният план на ЕК, Зелената сделка, дава огромна възможност, но тя е налице само ако се използва от управлението\", смята евродепутатът.      Според него начинът, по който е предложен цялостният инвестиционен план, от който Фондът за справедлив преход е важен елемент, е достатъчен за най-засегнатите страни, ако се реализира. \"Трябва да имаме предвид, че са заложени два огромни компонента – 500 млрд. евро от бюджета на ЕС и още толкова, които са предвидени да се привлекат чрез различни форми на публично-частно партньорство – и Европейската инвестиционна банка, и програмата InvestEU, наследника на плана \"Юнкер\", и привличане на директни частни инвестиции в подобни устойчиви проекти.\" Ако целият този модел се реализира, смята Кънев, че ще е достатъчен, а \"ако нещата тръгнат силно, частната компонента ще бъде привлечена\". Той коментира и  , че такава голяма вноска от бюджета на ЕС, 500 млрд. годишно за период от 10 години, не може да не е за сметка на някои от досегашните модели на кохезионна политика. \"Аз мисля, че не трябва да се тревожим от това, а да си даваме сметка, че   и много еднопосочна. Освен големите пътни проекти, не можем да посочим нещо друго, което е успешно реализирано с европейски средства. Ако тези пари отиват в по-интензивни инвестиции, с по-голяма добавена стойност, например модерна енергетика, пилотни проекти в съхраняване на електричество като изцяло новите технологии на прихващане на въглероден двуокис (...), ако нашите държави в Източна Европа успеят да се утвърдят като лидери именно с помощта на Фонда за справедлив преход, това ще е едно много по-добро използване на кохезионните фондове, използване, което може да доведе до по-високи доходи и по-качествени работни места. Не искам да звуча все едно съм сложил розовите очила, но наистина виждам една политика, която ще се случи със сигурност, и търся начините тя да бъде полезна за българската икономика\", допълни Кънев. Необходимата промяна  (ДПС/\"Обнови Европа\") подчерта, че трябва да има необходимото финансиране, за да се реализира този \"огромен преход към зелена икономика\". Припомни, че в многогодишната финансова рамка има голяма дупка, която идва от Брекзит – \"12 млрд. евро на година, за 7 години това е една огромна сума, която може да бъде компенсирана само по един начин – по-голямата вноска на държавите членки\". Отбеляза, че предложението на Европейския парламент е тази вноска да бъде 1.3% от БНД, а на държавите членки - 1.17%. Като втори важен момент изтъкна необходимостта от радикална промяна по отношение на климатичните промени и  , които са налице в европейската икономика.      \"Зелената сделка като амбиция си поставя такива цели, но трябва да погледнем и малко назад с идеята   в което живее. Справедливият преход изисква да има и определени буфери, и това може да стане с помощта на ЕК. Заедно с това обаче вървят други инициативи като тази, която беше предложена за нова индустриална политика. България като страна трябва да гледа всички моменти в една по-обща и голяма картина. Най-лошо е в политически план да гледаме как влакът тръгва, върви и набира скорост и да си представим, че в последния момент може да скочим в него и да имаме същата подготовка като тези, които са тръгнали на първоначалната спирка.\" Според Кючюк има нужда от активни действия и подготовка, както и България смело да предлага идеите си, да критикува тези, които не ѝ харесват, и да променя нещата по начина, по който отговарят на националния интерес. Кохезия срещу климат? Евродепутатът Маргарита Маркеш (Прогресивен алианс на социалистите и демократите; съдокладчик за многогодишната финансова рамка) коментира пред журналисти в Страсбург, че Европейският парламент не може да приеме да се орежат парите за кохезия, за да има пари за климата. \"Нашата позиция е, че  , в кохезионната политика, в селското стопанство. Трябва да говорим за ново поколение кохезионна политика, в която да е климатът. Досега кохезионната политика вече допринасяше за климата. Това не е достатъчно. Затова казахме, че климатът трябва да е по-силен в кохезионната политика\", обясни тя. Според нея фондът за справедлив преход трябва да е за всички региони в ЕС: \"Трябва да имаме критерии, но не може да имаме фонд, който ще се използва само за конкретни региони.\" Жозе Мануел Фернандеш (Европейска народна партия; съдокладчик за собствените ресурси в бюджета на ЕС) също смята, че  , а трябва да я допълва. В него трябва да се включи целта за кохезията – териториална, икономическа, социална.", "date": "2020.01.15", "title": "Готова ли е България за \"зелен преход\" - отговорите на български евродепутати"}
{"url": "https://www.dnevnik.bg/bulgaria/2020/01/15/4016645_14_dushi_ot_vzriveniia_bl_302_vuv_varna_sa_nastaneni_v/", "text": "Собственици на апартаменти в бл. 302 на варненския кв. \"Владиславово\", негодни за обитаване след  взрива в понеделник, при който загинаха 2 души , са били временно настанени в общински помещения. Това съобщи местната администрация в града. На 14 души, останали без жилищата си, са предоставени стаи, оборудвани с легла, гардероби и завивки, осигурена им е и топла вода. По данни на районното кметство \"Владиславово\" от 36 жилища в пострадалия блок обитаеми са 30, а 15 са със сериозни щети. В съседните входове вече е възстановено подаването на вода, прекъснато след взрива заради опасност от наводняване на сградите. Днес е започнало и почистване на най-разрушените жилища в блока. Правят се огледи на водопроводната и вътрешната електрическа мрежа. След разчистването на отломките ще бъде направена конструктивна експертиза на плочите и колоните в най-пострадалите апартаменти и тези, намиращи в непосредствено съседство, съобщават още от районната администрация. \"Имаме договорка с фирмите да работят безвъзмездно, тъй като имотът е частна собственост и нямаме много механизми за действие, каза Иван Портних. Благодаря им за съпричастността, призоваваме и други строителни фирми да се включат в акцията по възстановяване, за да подкрепим хората.\" Портних съобщи също, че живеещи в пострадалите апартаменти и входове на блока, които имат необходимост, могат да получат еднократни помощи в размер до 375 лв. от фонда на общинската дирекция \"Социално подпомагане\", и до 500 лв. след подаване на заявление в дирекция \"Социални дейности\". Според известното до момента във взривения апартамент е живеел 66-годишен мъж. Той е напуснал жилището, което е на жената, с която доскоро живеел на семейни начала, след издадена ограничителна заповед отпреди седмица заради домашно насилие. Мъжът е бил военен, след това е работил в полицията, откъдето е бил дисциплинарно уволнен през 1995 г. за корупция. Той е обявен за издирване.", "date": "2020.01.15", "title": "14 души от взривения бл. 302 във Варна са настанени в общински жилища"}
{"url": "https://www.dnevnik.bg/gradska_sreda/2020/01/15/4016640_stolichnata_obshtina_obsujda_postavianeto_na_aparati/", "text": "На обществени места в София да се монтират апарати за спасяване при внезапна сърдечна смърт (сърдечен арест) предлага кардиологът проф. д-р Иво Петров, общински съветник от ГЕРБ. При такъв инцидент човекът може да бъде спасен, ако до 8-ата минута му се помогне с такъв апарат, по-известен като дефибрилатор. \"В Европейския съюз само България и Румъния нямат поставени дефибрилатори на обществени места, но румънците вече са организирали курсове за обучение за работа с тях. Всъщност само ние още не сме направили нищо, а става въпрос за шанс да бъдат спасени най-малко 550 души в активна възраст при население от 7 милиона, разясни проф. Петров. В много страни в Европа за тази спасяваща дейност са обучени всички медицински сестри, полицаи, пожарникари, таксиметрови шофьори, треньори, учители, както и доброволци. \"В САЩ деца спасяват родителя си с прилагане на дефибрилатор, защото са обучени\", добави той. Идеята беше обсъдена в общинската комисия по здравеопазване и социална политика. Малина Едрева от ГЕРБ отбеляза, че във Виена, която като население е съизмерима със София, е създадена мрежа от дефибрилатори на обществени места. Възникна и въпросът какъв ще е контролът за употребата им и опазването им от вандалски прояви. \"Дефибрилатори се слагат на летището, на оживени спирки, на стадионите, в концертните зали и в училищата\", изреди проф. Петров. Собственици на предприятия у нас вече сами купуват и монтират такива апарати и обучават работниците си да действат с тях. \"Има (чужди) законодателства, които задължават собствениците да ги монтират в най-посещаваните места от предприятието. У нас законодателството не казва кой има право да действа с дефибрилатори и по презумпция, щом няма забрана, значи всички могат. И в момента в БЧК се провеждат курсове по първа помощ и там се обучават за прилагане на кардиопулмонална реанимация. При 25% от всички инфаркти в ранния период хората получават внезапна сърдечна смърт като изход от инфаркт. И дефибрилаторът може да ги спаси, и ако се направи до 8-ата минута, в 70% от случаите е успешно. Така че бързината, с която се действа, е много важна. След 12-ата минута, дори да се възстанови циркулацията, вече има мозъчна смърт... Около 2000 евро струва най-автоматизираният и лесен за употреба модел дефибрилатори. За София ще са необходими около 600 броя според проф. Петров. Той ще изготви доклад с конкретни разчети за пилотен проект в София и ако той бъде гласуван от Столичния общински съвет до края на 2020 г., вероятно от следващата ще бъде реализиран. Целта е той да бъде успешен, за да бъдат приложени тези мерки и в страната, изрази надежда известният кардиолог.", "date": "2020.01.15", "title": "Столичната община обсъжда поставянето на апарати за спасяване при инфаркт на обществени места"}
{"url": "https://www.dnevnik.bg/sviat/2020/01/15/4016601_germaniia_razsledva_bivsh_brjukselski_diplomat_za/", "text": "Германската полиция обискира домове и офис помещения в страната и в Брюксел заради случай с трима души, за които се предполага, че са шпионирали за Китай. Това потвърждава прокуратурата в Берлин, след като за обиските писа  сп. \"Шпигел\" . Списанието обяснява, че в случая е замесен и високопоставен дипломат, работил за Европейската служба за външно действие до 2017 г. и заемал в нея и посланически постове, а след това е станал лобист. Посещавал е Китай в компанията на агента, работил с него. Освен бившия дипломат са разследвани \"двама служители на известна германска лобистка фирма по подозрения в шпионаж в полза на Китай\", пише още \"Шпигел\". Това е първият случай от години, в който се отправят конкретни обвинения за китайски шпионаж на Германия и ЕС във време, когато се усилват притесненията от шпионска дейност на азиатския гигант по света. \"Мога да потвърдя, че извършваме разследването на дейността на разузнавателен агент\", цитира \"Ройтерс\" думите на Маркус Шмит, говорител на федералната прокуратура на Германия. Според него обаче нито един от заподозрените не е арестуван. На германска територия обиските са били в Берлин и в провинциите Баден-Вюртемберг и Бавария. Там са и центровете на редица високотехнологични производствени отрасли.", "date": "2020.01.15", "title": "Германия разследва бивш брюкселски дипломат за шпионаж в полза на Китай"}
{"url": "https://www.dnevnik.bg/bulgaria/2020/01/15/4016653_kakvo_muzata_na_ivan_vazov_v_pismata_si_do_nego/", "text": "Държавна агенция \"Архиви\" е придобила ценни документи, които хвърлят повече светлина върху връзката между Иван Вазов и неговата муза Евгения Марс - писателка, преводачка, общественичка, първата жена издател в България, с богата благотворителна и просветна дейност. \"Това, което е ценно в тази колекция, е, че чрез нея постъпиха 3 изключително важни писма от Евгения Марс до самия Иван Вазов и те дават отговор на характера на тези взаимоотношения\", каза пред БТА председателят на агенцията доц. д-р Михаил Груев. Кореспонденция между Вазов и Марс продължава над 15 години - от 1905 г. до смъртта на Вазов през 1921 г., а досега бяха известни само писмата на Вазов. В едно от тях той й пише: \"Аз само с мисълта за тебе живея, ти си ми слънцето, ти си ми светът.\" Какво пише в писмата гледайте във видеото. ", "date": "2020.01.15", "title": ""}
{"url": "https://www.dnevnik.bg/bulgaria/2020/01/15/4016523_kak_zdravnata_kasa_plati_za_onkolekarstvo_1063_lv_na/", "text": "За едно и също онкологично лекарство законно Националната здравноосигурителна каса (НЗОК) е платила на частна болница седем пъти повече, отколкото плаща на държавни и общински лечебни заведения. Става въпрос за медикамент с международно непатентно име \"Пеметрексед\" (за лечение на рак на белия дроб - бел. авт.), който през м.г. е закупен от 29 лечебни заведения у нас от едни и същи производители на цени между 1063 и 129 лв. Най-високите цени, които обаче са в рамките на пределните цени в позитивния лекарствен списък, са платени в частни болници, а най-ниските - в общински лечебни заведения, в комплексни онкологични центрове и т.н. За случая подробности днес даде управителят на касата Дечо Дечев, който обясни, че според него разликата в цените е възможна, след като през 2016 г. парламентът освобождава частните болници от задължението да обявяват обществени поръчки. Законовата поправка е прокарана от депутата от ГЕРБ Лъчезар Иванов с мотива, че се транспонира европейска директива. Според министъра на здравеопазването Кирил Ананиев обаче текстът в директивата не е ясен и не може да се тълкува еднозначно, както са направили депутатите тогава, а в момента има процедура от Европейската комисия (ЕК), според която България трябва да върне старото положение - частните болници да обявяват обществени поръчки. Такива законови промени ще бъдат предложени от ресорното министерство. Единичен ли е случаят  Към момента в здравното министерство има информация за един такъв случай, макар че ще бъдат инициирани проверки в болници. Сигналът е подаден в здравната каса от един от четиримата производители на лекарството, който благодарение на влязъл в сила през м.г. нов механизъм забелязва, че касата е платила за лекарството повече, отколкото той е получил. \"Цените, по които производителят е продавал на търговец на едро, са еднакви за всички търговци. В цените, по които касата е плащала, след като този търговец на едро ги е продал на болниците, има огромна разлика и тя е от порядъка на 7 пъти в повече, отколкото производителят на лекарството е фактурирал на търговеца на едро\", обяви още Дечо Дечев, като уточни, че касата не знае на каква цена търговецът купува от производителя, тъй като финансовите отношения са между болницата и касата. От думите му се разбра, че въпросният търговец на едро, който е избран за доставчик на лекарството в частна болница без обществена поръчка, го е продавал седем пъти по-скъпо, отколкото го е купувал. След като отказа да съобщи имената на болницата и търговеца на едро, той обясни: \"Връзка между производител и доставчик няма. Има връзка между болница и търговец на едро.\" Няколко часа по-късно в интервю за Би Ти Ви Дечев обяви, че частните болници, които са отчитали високата цена, са \"Пълмед\", \"Аджибадем Сити Клиник\", МБАЛ за женско здраве \"Надежда\", \"София мед\", \"Парк Хоспитал\", \"Сердика\", \"Централ Онко Хоспитал\", \"Дева Мария\" и \"Уни хоспитал\", а огромна част от тях са си направили собствени търговци на едро. Най-ниска цена е отчитана от болница \"Св. Иван Рилски\" (цялото интервю вижте  тук ). Сигналът е подаден, след като производителят разбира, че е получил много по-малък приход от платеното от касата за лекарството, но по новия механизъм при тези количества и суми е длъжен да направи отстъпки в цената. Пред Би Ти Ви Дечев обяви името на производителя - \"Алвоген\". Какво ще правят управляващите  За случая се разбра в събота от интервю за \"Дарик\" на Дечо Дечев, чийто мандат като управител на касата изтича в края на февруари. Заради твърденията в него в понеделник БСП обяви, че ще сезира прокуратурата, а \"Демократична България\" призова всички данни по случая да станат публични. След като днес БСП и ДПС поискаха изслушване по темата на заседанието на ресорната комисия в парламента утре, председателят й Даниела Дариткова от ГЕРБ покани в Народното събрание здравния министър и управителя на касата. След срещата управляващите обявиха, че ще направят всичко възможно за изясняване на случая и ще подкрепят законодателни промени за връщане на стария режим в частните болници. Кирил Ананиев обеща да инициира промени в Закона за обществените поръчки, според които частните лечебни заведения ще прилагат същите правила, както общинските и държавните. Здравният министър ще изпрати писмо в Националната агенция за приходите (НАП) с искане за проверка на лечебните заведения и търговците на едро за цените, по които се търгуват онкологичните и онкохематологичните лекарства. \"Изпълнителна агенция по лекарствата и Националният съвет по цени и реимбурсиране на лекарствените продукти ще направят проверка на финансовите показатели на лечебните заведения при доставка на тези онкологични и онкохематологични лекарства и тях ще ги сравним с пределните цени по позитивния лекарствен списък\", обяви още Ананиев. След приемане на вече внесени законопроекти в парламента ще има промени и в наредбата за цените.", "date": "2020.01.15", "title": "Как здравната каса плати за онколекарство 1063 лв. на частна болница, а на държавна - 129 лв."}
{"url": "https://www.dnevnik.bg/evropa/2020/01/15/4016438_ot_ne_raboti_v_bulgariia_do_prioritet_e_bulgarski/", "text": "Моделът за европейска минимална заплата такъв, какъвто е предложен, не работи в България. Това коментира пред \"Дневник\" евродепутатът   (ДСБ/Европейска народна партия) по повод плановете на Европейската комисия за въвеждане на минимална заплата в ЕС. Вчера Брюксел представи \"първите елементи на размисъл за изграждането на силна социална Европа за справедливи промени\".  В съобщението  се казва, че \"няма да има една-единствена минимална заплата, приложима за всички. Всяко евентуално предложение ще отразява националните традиции, независимо дали става въпрос за използването на колективни споразумения или правни разпоредби. Някои държави вече разполагат с отлични системи\". По-рано скандинавски държави от ЕС, в които има силни профсъюзи и високи доходи, се изказаха против плановете. Причините са, че те се опасяват да не бъде застрашена традицията им на колективно договаряне на заплащането и условията на труд (повече четете  тук  и  тук ). Ще работи ли в България? Кънев отбеляза, че в самия документ на еврокомисията пише, че България е една от държавите, които отговарят на новите предложени критерии, \"тоест при нас съотношението между минимална и т.нар. медианна или осреднена заплата е високо, над 60%\". Комисията борави именно с понятието медианна, а не средна заплата, защото средната много силно се влияе от най-високите доходи, които се получават от сравнително малко хора, обясни Кънев и добави, че ако в България средната заплата надвишава 1200 лв., медианната със сигурност е значително под 1000. Това е доходът, който най-голямата група от населението получава, най-масовият доход. \"Ако моделът върви към съотношение минимална – медианна заплата, той  \", коментира евродепутатът. Отбеляза, че \"трябва да се има предвид именно в контекста на съпротивата на северните държави, че най-висока реална минимална заплата имат държави, които нямат законно установена минимална заплата. Скандинавските страни са най-типичният пример. При тях този ефект се постига с колективно договаряне основно между синдикати и работодатели в различни региони и различни сектори\".      Кънев би препоръчал на българското правителство да не чака европейска директива в тази посока, а да мисли  , \"защото ние сме държава с огромни регионални различия. Заплата, с която в София със сигурност не може да се преживее, е желан доход във Видин или в Смолян\". \"Колкото и на пръв поглед да звучи левичарско това, в ЕС не може да има 300 евро доход. Трябва да водим разговора в посока на  . Ясно е, че той не може да е еднакъв в Дания и България, но е ясно и че със сегашните нива на минимално, дори на осреднено възнаграждение в България процесът на трудова миграция никога няма да спре. Ние може да се оплакваме вечно, че от България изтича работна ръка, а французите или холандците могат да се оплакват вечно от трудовата миграция и подбиването на техните пазари, но това е процес, който пряко зависи от качеството на живот и от съотношението на доходи и цени\", допълни Кънев. Първи плахи стъпки Евродепутатът  (БСП/Прогресивен алианс на социалисти и демократи) отбеляза пред \"Дневник\", че идеята за установяването на единен стандарт за минимална работна заплата е била заложена в предизборната платформа на неговата група в България. \"Тук не говорим за еднаква минимална работна заплата за всичките държави, а за , по който тази заплата да бъде формулирана\", обясни Витанов.      \"Ние работим активно и голямото политическо семейство на социалистите и демократите е поставяло този въпрос като един от своите приоритети. Дали ще се случи? Виждаме едва  . Тепърва предстоят разговори между основните партньори, тоест между работодателите и предприятията от една страна и профсъюзите, дали има необходимост от въвеждането на минимална работна заплата и ако има такава необходимост, къде е ролята на ЕС в нормирането ѝ\", добави Витанов. По думите му ЕС е доказал като съюз, че се грижи за хората: \"Хората тук може би имат един от най-високите стандарти в света.\" Подчерта обаче, че не трябва да се забравя, че има \"хора, които са под чертата\" и те стават все повече. \"Има хора, които имат затруднен достъп до образование. На тях трябва да се обърне внимание. Има деца, които страдат от бедност, от недохранване. Така че това са все политики, които са абсолютно приоритетни за голямото европейско семейство. Минималната работна заплата, минималната пенсия, ако искате, са също такъв тип политики\", каза още евродепутатът.  (ДПС/\"Обнови Европа\") коментира пред \"Дневник\", че идеята на ЕК е да намали разликите между отделните страни и вътре в самите тях. \"Дали това е възможно да се постигне чрез въвеждането на един такъв инструмент, аз по-скоро съм скептичен, защото има необходимост от конкурентоспособни икономики\", посочи той.      Отбеляза, че има огромна диспропорция между минималната работна заплата в България и тази в Люксембург, която е най-високата в ЕС. \"Ако се погледне по-конкретно идеята на комисията по начина, по който е поставена, е да се провеждат отделни индексации. Може би по-справедлив ще е механизмът, ако има  , а да няма максимум, където да има възможност вече всяка отделна държава да договаря своята минимална работна заплата. Това беше и основната обструкция на скандинавските държави\", допълни Кючюк. Припомни, че идеята датира от 1992 г. и е била сложена отново на масата по време на изборите за Европейски парламент миналата година от кандидата за председател на Европейската комисия Франс Тимерманс. Посочи, че в първите 100 дни еврокомисията няма да излезе с генерализирано предложение по този въпрос, ще поиска повече време за консултации със социалните актьори и с отделните правителства на държавите членки. От 28-те страни членки само Дания, Италия, Кипър, Австрия, Финландия и Швеция нямат задължителна минимална заплата.", "date": "2020.01.15", "title": "От \"Не работи в България\" до приоритет е: български евродепутати за минималната заплата в ЕС"}
{"url": "https://www.dnevnik.bg/sport/2020/01/15/4016519_dvoinoto_prevurtane_na_fernando_alonso_v_pustiniata/", "text": "Фернандо Алонсо започна с инцидент десетия етап на рали \"Дакар\". Автомобилът на испанския състезател се превъртя два пъти. Въпреки това Алонсо почти веднага продължи по пътя си, но вече без предно стъкло. Сънародникът му Карлос Сайнц спечели етапа, който беше съкратен заради силния вятър в пустинята. Двукратният победител започна деня с 24 секунди пред миналогодишния шампион Насер ал Атия, но вече води с 18:10 минути.", "date": "2020.01.15", "title": ""}
{"url": "https://www.dnevnik.bg/sviat/2020/01/15/4016676_ot_pilot_do_sputnica_na_shaman_-_kakvo_rabotiat/", "text": "Британската монархия не е първата в Европа, която се сблъсква с въпроса могат ли кралските особи да имат частни кариери. Тази седмица кралица Елизабет Втора води  \"кризисни преговори\"  за бъдещата роля на принц  Хари и съпругата му Меган.  Те пожелаха да станат  финансово независими  от короната, но все пак да работят за нея. Как може това да се случи на практика, разказва Би Би Си. Холандия – успешният пример Братът на краля, принц  Константейн,  и съпругата му, принцеса Лаурентин, работят. И двамата имат длъжности в глобален политически институт и работят на непълен ден към министерството на външните работи. Но се отзовават, ако короната има нужда от тях. Покойният брат на Константейн,  принц Фрисо , също работеше – в компания за обогатяване на уран. Те не получават средства, предвидени за монархията. В същото време крал  Вилем-Александър  също работи като пилот за холандската авиокомпания KLM, но описва това повече като сериозно хоби, отколкото като работа. Норвежката принцеса Норвежката принцеса Марта Луиз – най-голямото дете на крал  Харалд Пети  – се отказа от титлата Нейно кралско височество през 2002 г. с надеждата да се съсредоточи върху частната си кариера. Заедно с приятеля си – американец на име Дурек Верет, обявил се за \"шаман\" - миналата година тя организира семинари, озаглавени \"Принцесата и шаманът\". Целта на занятията е била да отведат участниците на \"самооткриване в мъдростта, чрез която да се разкрие и активира божествената същност\". Предприемчивостта им обаче предизвика критики. Марта Луиз се извини и се отказа да използва титлата принцеса за бизнес цели. Тя обаче продължава да се появява заедно със семейството си на обществени събития. Шведският кариерист Кристофър О’Нийл има британско и американско гражданство и е женен за шведската принцеса Маделин – най-малкото дете на краля. Той отказа да приеме титла, за да може да продължи с професионалните си занимания. О’Нийл работи като финансист, а съпругата му изпълнява кралски задължения и работи с благотворителни фондации. Той все пак се появява със семейството по официални събития. Децата на О’Нийл и Маделин също няма да имат титли и ще трябва да работят за прехраната си.", "date": "2020.01.15", "title": "От пилот до спътница на шаман - какво работят кралските особи в Европа"}
{"url": "https://www.dnevnik.bg/bulgaria/2020/01/15/4016700_suvetnicite_ot_demokratichna_bulgariia_vuv_varna/", "text": "Четиримата представители на коалицията \"Демократична България\" във варненския Общински съвет поискаха от кмета на града да промени часа на насроченото за петък публично обсъждане на проектобюджета за 2020 г. Според предварително разпространеното съобщение на местната администрация, срещата за обсъждане на бюджета трябва да се състои в 11 ч. Искането на \"Демократична България\" е това да се случи в 18 ч., след края на работния ден, за да могат повече граждани да вземат участие в дискусията. \"Приветстваме практиката бюджетът на общината да се обсъжда с гражданите на Варна, тъй като е от изключителна важност те да имат възможност да участват в процеса по създаването на този бюджет\", пише в отворено писмо до Порнтих. То е подписано от четиримата представители на \"Демократична България\" в съвета - Стела Николова, Ивайло Митковски, Николай Капитанов и Мария Ангелова-Дойчева. Според тях \"предварително обявеният час в петък прави невъзможно участието в обсъждането на всички работещи варненци и те не биха могли да се включат в обсъждането на най-важния документ за годината, който приема община Варна\". В писмото си съветниците припомнят на Портних, че в противен случай обсъждането ще бъде формално и лишено от смисъл. Проектът за бюджет на Варна за 2020 г. е в размер на 492 млн. лв. \"Бюджетът е амбициозен, но в много висока степен – реалистичен, каза при представянето му кметът на града Иван Портних. Очаквам, че в хода на годината макрорамката ще расте нагоре.\" Според него през последните години Варна няма просрочени задължения, което е един от основните показатели за финансовата устойчивост на общината. Собствените приходи бележат тенденция на нарастване с близо 75%, каза още Портних. И през тази година община Варна възнамерява да запази размера на местните данъци и такси, с изключение на данък \"придобиване на имущество\". Повече средства отколкото в бюджета за м.г. са заложени за функциите \"Образование\", \"Здравеопазване\" и \"Социални дейности\". \"Приоритет за нас остава образованието, където сме заложили 154 млн. лв.\", обяви при представянето на проектобюджета за годината Иван Портних. Тази функция е с най-голям дял от бюджета - 40.5% , което е увеличение с 11.3 млн. лв. Увеличение се очаква да има и при европейското финансиране, което Варна очаква. Заложените средства в бюджета са 108.4 млн. лв., които според кмета на града е с над 38 млн. лв. повече в сравнение с м.г. За \"Здравеопазване\" в бюджета за 2020 г. са предвидени 23.4 млн. лв., което е с едва 2.3 млн. лв. повече спрямо 2019 г. Парите за социални дейности са 17.2 млн. лв. , а капиталовата програма на общината е в размер на малко над 58 млн. лв., като заедно със средствата от европейските програми и проекти ще достигне 158.5 млн. лв.", "date": "2020.01.15", "title": "\"Демократична България\" възрази срещу формалното публично обсъждане на бюджета за 2020 г. във Варна"}
{"url": "https://www.dnevnik.bg/bulgaria/2020/01/15/4016672_pojar_v_doma_na_advokat_vuzmuti_profesionalnata/", "text": "Висшият адвокатски съвет и Българският хелзинкски комитет защитиха с декларация и отворено писмо адвокат Ирен Савова и настояха МВР и прокуратурата да направят пълно разследване с целия си ресурс, за да установят причините за  пожара в родния й дом в Ихтиман . B дeĸлapaция Bиcшият aдвoĸaтcĸи cъвeт изpaзявa пoдĸpeпa зa aдвoĸaт Caвoвa и призовава, аĸo пaлeжът e yмишлeн, винoвницитe и eвeнтyaлнитe пopъчитeли дa бъдaт нaĸaзaни c цялaтa cтpoгocт нa зaĸoнa. \"Kaтo дeĸлapиpaмe cвoятa нeпpимиpимocт и гoтoвнocт дa oтcтoявaмe дoĸpaй пpaвoтo нa зaщитa нa бългapcĸитe гpaждaни и в чacтнocт нa бългapcĸитe aдвoĸaти зaявявaмe, чe посегателството върху здравето, живота и имyщecтвoтo на всяко човешко същество е недопустимо и зacлyжaвa cпpaвeдливoтo ни възмyщeниe\", пишат от Висшия адвокатски съвет. С отворено писмо до главния прокурор Иван Гешев излезе и Българският хелзинкски комитет. Организацията отправя призив към него да предприеме спешни мерки, като припомнят всички посегателства срещу личния живот на адвокат Савова. През юни 2018 г. след съдебно заседание в сградата на Софийския районен съд е била причакана и заплашена от непознато лице във връзка със съдебно производство, по което тя е пълномощник на страна. За случая е подадено съобщение до 6-о районно управление. През ноември 2018 г. на входа на дома и на кантората й бяха разлепени некролози, съобщаващи за нейната смърт. По този случай Софийската районна прокуратура е отказала да образува досъдебно производство. През юли 2019 г., след като забелязва съмнителни непознати лица около дома си, адвокат Савова открива проследяващо устройство с възможност за подслушване на пътниците, поставено на личния ѝ автомобил. Дни по-късно тя разпознава същите лица, виждайки ги да наблюдават кантората ѝ на ул. \"Алабин\" в София. За тези случаи са подадени съобщения до ГДБОП, която е иззела проследяващите устройства. Във връзка с това следене Софийската районна прокуратура е образувала досъдебно производство, което към настоящия момент продължава. \"Призоваваме да извършите срочно проверка по всички преписки, отнасящи се до гореописаните случаи, да предприемете други действия, които считате за необходими, както и да разпоредите образуваното досъдебно производство за следенето на адв. Савова и евентуално други образувани такива производства да бъдат взети на специален надзор\", призовават от БХК. Ирен Савова е адвокат на бившия заместник-кмет на столичния район \"Младост\" Биляна Петрова, която беше арестувана заедно с бившия кмет на района Десислава Иванчева по обвинение в корупция. По това дело Петрова беше осъдена на 12 години затвор, като присъдата е обжалвана на втора инстанция и предстои финал на делото в Апелативния специализиран съд. Савова беше адвокат и на бившия председател на Комисията за конфликт на интереси Филип Златанов, тя представлява държавата и по делата за т. нар. царски имоти. По-рано днес министърът на вътрешните работи Младен Маринов обясни пред журналисти, че пожарът, който избухна сутринта в къщата на адвокат Ирен Савова, вероятно е в резултат от умишлен палеж. \"Тъй като в къщата не е имало никого, не е имало огън вътре или отопляеми уреди, работим основно по умишлен палеж. Но колегите още правят огледа, така че да вземат обекти, които да бъдат изследвани и да подкрепят тази версия\", каза министърът. Сигнал за пожар в къщата в Ихтиман е получен около 3.30 ч. тази нощ. Противопожарните автомобили, изпратени на мястото, са загасили огъня. Иззети са записи от видеокамери в къщата и околни имоти, които може да са заснели как е започнал пожарът. Разследването се води от Районната прокуратура в Ихтиман.", "date": "2020.01.15", "title": "Пожар в дома на адвокат възмути професионалната общност"}
{"url": "https://www.dnevnik.bg/sviat/2020/01/15/4016550_libiia_li_shte_e_uspehut_nujen_na_germaniia/", "text": "                         Когато през април 2019 генерал Халифа Хафтар, заклетият враг на подкрепяното от ООН правителство на премиера Файез ас Сарадж, внезапно се оказа пред портите на столицата Триполи, стана ясно едно - Либия е следващата огромна криза на самия вход на Европа. И то цели седем години след бомбардировките, извършени от войски на НАТО, и след ликвидирането на диктатора Муамар Кадафи. Вакуумът на властта, възникнал в Либия, която доскоро беше най-богатата на петрол страна в Африка, я превърна в истинско буре с барут на различни регионални интереси и на задочни войни между по-големи играчи. След като беше разбита системата на Кадафи, многобройни нови и по-стари политически актьори тръгнаха да прокарват своите властови интереси в северноафриканската страна. И който иска да стабилизира Либия, междувременно трябва да координира действията на Франция, Русия, Египет, Обединените арабски емирства, Саудитска Арабия, Турция, Италия, Катар. Най-малкото на тези страни. Германската външна политика спешно се нуждае от успех Само допреди месеци правителствените говорители в Берлин не бяха съвсем наясно какво би могла да направи Германия. Сега обаче има повече яснота - още този месец Ангела Меркел възнамерява да организира международна конференция за Либия в Берлин. Вероятно стартът на разговорите ще бъде даден още тази неделя. Преговори за мирно споразумение се водеха и вчера в Москва - с посредничеството на Русия и Турция. Но тъкмо когато светът си мислеше, че консенсусът вече е постигнат, стана ясно, че генерал Хафтар е напуснал преговорите, без да подпише въпросното споразумение. Ако планът на Берлин се осъществи, тихата германска дипломация ще е постигнала голям успех. Имайки предвид засилващата се критика срещу външния министър Хайко Маас, германската външна политика спешно се нуждае от доказателство, че е в състояние да постигне и нещо конкретно, а не само да отправя призиви за деескалация в Либия, срещу търговската война със САЩ и във връзка с иранската криза. Ако действително се стигне до този успех, заслугата за него - за кой ли път - ще бъде на канцлера Ангела Меркел. На срещата си с руския президент Владимир Путин в Москва миналата събота тя отново доказа, че умее да си сътрудничи конструктивно дори с най-трудните противници. Нейната топла връзка с египетския президент Абдел Фатах ас Сиси, с когото тя разговаря по телефона в събота, навярно също ще подпомогне интензивните усилия да бъдат събрани всички страни край масата за преговори. Действащите лица в Берлин вече са видимо горди, че може би ще положат основния камък от пътя, който би извел Либия от задънената улица на войната. Макар Германия все още официално да твърди, че това е само началото на процеса по намирането на политическо решение с посредничеството на ООН. Меркел умее да се справя с кризи В най-тежките кризи и особено когато са замесени комплексните политически интереси на различни политически протагонисти, Меркел винаги влиза в блестяща форма. И сега навярно ще е така. И по време на финансовата криза, и след анексирането на Крим, когато тя все пак успя да доведе нещата до т.нар. \"Процес от Минск\", Ангела Меркел винаги е демонстрирала непогрешим нюх за възможния компромис при зададените обстоятелства. Независимо от всичко това нека все пак не забравяме, че през изминалите осем години, до последната военна ескалация в Либия през април 2019 година, канцлерът просто не смяташе, че е нейна работа да консолидира някакъв единен европейски курс с Франция и Италия, двете страни - членки на ЕС, разединени по либийския въпрос. Едва ли има друг политик, който толкова добре се справя с кризите, колкото Ангела Меркел. Сегашната криза тя обаче можеше да предотврати, ако се беше вслушала в своите дипломати и ако беше подготвила поне някаква концепция за този регион, който е толкова важен за Германия и Европа. Уви, това не се случи и сега трябва пак да се води кризисна политика. В момента се пита: Дали до края на мандата на Меркел през есента на 2021 година ще бъде свикана и конференция за Сахелската зона в Африка?", "date": "2020.01.15", "title": "Либия ли ще е успехът, нужен на Германия"}
{"url": "https://www.dnevnik.bg/bulgaria/2020/01/15/4016709_deloto_za_smurtta_na_dete_v_hotelski_basein_v_zlatni/", "text": "Варненският окръжен съд е образувал повторно делото за смъртта на 13 годишната Сара Ернст, в хотелски басейн на курорта Златни пясъци преди 9 години заради повреден сифон. Заседанието е насрочено за 19 февруари т.г., съобщи Пресцентъра на съда. Разследването на случая отне 7 години, като обвинителният акт беше внесен за първи път в съда през 2018 г. Поради допуснати съществени процесуални нарушения в досъдебното производство обаче Окръжен съд – Варна, прекрати производството и го върна на прокуратурата за отстраняване на пропуските. Нарушенията посочени от съда са, че не са били издирени близките на починалото момиче и ограничаването по този начин на правата им като негови наследниците. Според съдебния състав сериозно нарушение представляваше и това, че един от подсъдимите - проектантът на басейна, не е бил уведомен, че срещу него се води разследване и има повдигнато обвинение за извършено престъпление. За смъртта на 13-годишната Сара са обвинени общо трима души, които поради незнание или немарливо изпълнение на задълженията им са допуснали това да се случи. Обвинените са Кирил Я. (изпълнител на строителството на басейна), Пламен К. (представител на строителния надзор) и Александър Г. (проектант на басейна). За това престъпление в НК е предвидено наказание \"лишаване от свобода\" от една до шест години. Първоначално обвинение беше повдигнато и спрямо спасителя на басейна, но поради изтичане на абсолютната давност за престъплението прокуратурата е прекратила наказателното производство срещу него. Злополучният инцидент стана на 11 юли 2011 г. в курорта Златни пясъци. Около 11.30 ч. охранителят на хотел \"Берлин\" забелязал руска туристка, която се опитвала да привлече вниманието на спасителя и на други туристи да окажат помощ на дете, което лежало на дъното на басейна. Спасителят скочил във водата и направил опит да извади момиченцето, но не успял, тъй като тялото било засмукано от подовия сифон на басейна. Едва след като помпите били изключени, момиченцето било извадено. Същия ден детето почина в една от варненските болници. То е било на почивка у нас с баща си.", "date": "2020.01.15", "title": "Делото за смъртта на дете в хотелски басейн в Златни пясъци преди 9 години е образувано повторно"}
{"url": "https://www.dnevnik.bg/bulgaria/2020/01/15/4016683_agenciiata_po_hranite_obiavi_kakvi_produkti_e_spriala/", "text": "Инспектори на дирекция \"Граничен контрол\" към Българската агенция по безопасност на храните (БАБХ) са открили и не са допуснали внос в България на 1.9 тона неотговарящи на законодателството храни с произход от трети страни през изминалата 2019 година. Те са били разпределени в общо 265 пратки, съобщава агенцията. При контрола, извършен върху вноса на храни от неживотински произход, най-много – 642 тона и 506 кг (102 пратки), е възбраненият пипер (вероятно става дума за чушки - бел. ред.) заради съдържание на остатъчни вещества от пестициди. На второ място по задържани количества се нарежда нарът. През миналата година са възбранени 37 пратки с общо тегло 335 т и 915 кг. Лимоните със съдържание на остатъчни вещества от пестициди, задържани при граничен контрол, са 120 т и 915 кг. Произходът им е бил Турция. Със съдържание на микотоксини са били 235 т и 340 кг лешници. Съдържанието на замърсяване в храните се установява при лабораторен контрол. При ветеринарен контрол на границите са възбранени 76 пратки с общо тегло 460 тона животински храни. Най-много са недопуснатите пратки на охладена или замразена риба, желатин за човешка консумация, пчелен мед и т.нар. съставни продукти (храни, предназначени за консумация от човека, които съдържат продукти от животински и продукти от растителен произход, като преработката на първичния продукт е неразделна част от производството на крайния продукт; напр. инстантни супи). Поради несъответствия при фитосанитарен контрол недопуснати в страната са 11 т домати, 2 т мандарини и 1 тон лимони.", "date": "2020.01.15", "title": "Агенцията по храните обяви какви продукти е спряла на границата през 2019 г."}
{"url": "https://www.dnevnik.bg/sviat/2020/01/15/4016717_turciia_se_oplaka_che_neini_jurnalisti_sa_arestuvani_v/", "text": "Турция привика египетския шарже д’афер, за да протестира срещу нахлуване в офиса на държавната ѝ информационна агенция в Кайро. Четирима служители на  Анадолската агенция , сред които един турски гражданин, са задържани, след като египетските сили за сигурност са влезли в офисите. Това съобщи агенция \"Ройтерс\". Турското външно министерство осъди остро този \"акт на насилие\", който \"показва враждебното поведение на египетското ръководство срещу  свободата на пресата , както и тежките условия за демокрацията и прозрачността\". Отношенията между Анкара и Кайро са обтегнати, откакто армията свали президента Мохамед Мурси през 2013 г. Мурси бе член на ислямистката организация \" Мюсюлманско братство\"  и съюзник на президента Реджеп Ердоган.", "date": "2020.01.15", "title": "Турция се оплака, че нейни журналисти са арестувани в Египет"}
{"url": "https://www.dnevnik.bg/bulgaria/2020/01/15/4016722_policai_chinovnici_i_advokati_sa_zadurjani_za_imotni/", "text": "Полицаи, служители от Главна дирекция \"Гражданска регистрация и административно обслужване\" (ГРАО), частен съдебен изпълнител и адвокат са задържани за участие в организирана престъпна група за имотни измами в София. Това съобщи на пресконференция говорителят на главния прокурор Сийка Милева. Разследването срещу групата е започнало след сигнал, че криминално проявен мъж е сключил фиктивен граждански брак с вече починала жена заради притежаваните от нея имоти в столицата. Групата е действала в столицата от около 5 години, разкриха разследващите. Задържани са общо 11 души, сред които е и организаторът на престъпната схема, но от държавното обвинение не разкриха повече подробности за тях. Участието на служителите на МВР се е изразявало в това да издирват данни за самотни възрастни хора без наследници. В случаите, когато те са имали такива, служителите от ГРАО ги заличавали. Издавани са и фалшиви удостоверения за граждански брак. Прокуратурата е установила 15 случая на прехвърлени имоти от починали лица на стойност стотици хиляди левове. В един от случаите дори фиктивният брак е бил сключен в Русия. \"Служителите на МВР подпомагали групата, като именно те предоставяли личната карта на покойната, за да може групата да извърши тези престъпления и да се опитва да изтегли парите\", уточни ст. комисар Стефчо Банков, директор на Дирекция \"Вътрешна сигурност\" в МВР. Полицията е разследвала някои от участниците в групата за подобни престъпления. Групата е задържана на място, докато едно от лицата, дегизирано като починала жена, заедно с друг участник в групата са се опитали да изтеглят 600 000 лева от банка, съобщи ръководителят на спецпрокуратурата Димитър Франтишек. Служителите на банката са изискали допълнителни документи, за да забавят транзакцията. Той съобщи още, че групата се е била насочила към апетитен имот на бул. \"Витоша\". Претърсени са 11 адреса, където са намерени много нотариални актове, СИМ карти, свидетелства за граждански брак, както и голяма сума пари. Осемте задържани ще останат за 24 часа в ареста, след което прокуратурата ще прецени на кого какви обвинения да повдигне, както и дали ще поиска постоянно задържане под стража.", "date": "2020.01.15", "title": "\"Брак с починал\" - полицаи, чиновници и адвокати са задържани за имотни измами"}
{"url": "https://www.dnevnik.bg/bulgaria/2020/01/15/4016711_shefut_na_zdravnata_kasa_e_seziral_prokuraturata_i/", "text": "Управителят на Националната здравноосигурителна каса (НЗОК) Дечо Дечев обвини в бездействие министъра на здравеопазването Кирил Ананиев, който, според него, би трябвало да е знаел за драстичните разлики в цената, по които лекарства се доставят на частните и държавните болници. Видео от интервюто гледайте  тук.  Пред Би Ти Ви Дечев заяви, че министърът на здравеопазването получава финансовите отчети на болниците и би трябвало да знае за тези разлики, особено защото като зам.-министър на финансите е бил начело на надзорния съвет на касата. \"Дали му се иска, или не, той би трябвало да бъде в час с последствията от това нещо\", каза шефът на касата. Дечев добави, че схемата с доставките на лекарства на максимални цени към частни болници включва и свързан с болницата търговец на едро и това също би трябвало да е известно на министъра, който лицензира и лечебните заведения, и доставчиците. \"Частните болници си направиха собствени търговци на едро. На практика цялата тази разлика от 700% влиза в полза на собственика на болницата, който е и собственик на търговеца на едро\", подчерта той и предложи НАП и прокуратурата да проверят на какво основание търговецът на едро, придобил от производителя лекарството за 150 лв., го фактурира на болницата на 1000 лв. Той изброи и болниците, получили лекарството на най-високи цени -  УМБАЛ \"Пълмед\"; \"Аджибадем Сити Клиник\"; МБАЛ за женско здраве \"Надежда\"; УМБАЛ \"Софимед\"; \"Паркхоспитал\" ЕООД; МБАЛ \"Сердика\"; МБАЛ \"Централ онко хоспитал\"; СБАЛО Хасково; МБАЛ \"Авис Медика\"; УБАЛ \"Дева Мария\"; МБАЛ \"Уни хоспитал\". Шефът на касата разказа, че е бил алармиран от компания - производител, която с изненада научила, че броят на продадените от нея в България опаковки съвпада с броя, платен от касата, но цената, която е получил, драстично се различава от цената, която НЗОК е покрила. Бездействието на Министерството на здравеопазването по електронната борса на лекарства и по националната информационна система също ощетява пациентите и прави контрола неефективен, каза Дечев. По думите му интересът на инвеститорите към частните болници е голям, защото освен от завишените цени на лекарствата, особено за онкологични заболявания, се печелело добре от реекспорт и от клинични проучвания. В отговор на критиките, че съобщава за проблема едва в края на мандата си, Дечев поясни, че информацията е стигнала до него в края на 2019 г. с отчетите на лечебните заведения. По-късно пред БНТ председателят на здравната комисия в парламента Даниела Дариткова заяви, че очаква от Дечев по-задълбочен анализ, защото изводите му се основават само на пример за едно лекарство. Тя призова проблемът да се обсъжда институционално, а не през медиите. Заради съмненията, че болниците и търговците са свързани лица, Дариткова го призова да сезира и органите, които проверяват прилагането на нелоялни търговски практики.", "date": "2020.01.15", "title": "Шефът на здравната каса е сезирал прокуратурата и обвини министъра за надутите цени"}
{"url": "https://www.dnevnik.bg/sviat/2020/01/15/4016732_shefut_na_danuchnite_v_rusiia_stava_premier/", "text": "Михаил Мишустин, директорът на Федералната данъчна служба на Русия, е предложението на президента Владимир Путин за нов министър-председател, съобщи РИА \"Новости\". Той се е срещнал с него и след като е получил съгласието му е внесъл кандидатурата в Държавната Дума, се казва в съобщение на пресслужбата на Кремъл. След днешното годишно обръщение към Федералното събрание на Русия президентът разговаря с Дмитрий Медведев и изненадващо за всички премиеръто бяви оставка на цялото правителство. Путин му възложи кабинетаът да продължи да изпълнява задълженията си до сглобяването и одобряването на нов кабинет. Номинацията на Мишустин също е изненадваща, защото сред фаворитите за поста се посочваха Сергей Собянин (кмет на Москва), Максим Орешкин (министър на икономиката) и Александър Новак (министър на енергетиката).", "date": "2020.01.15", "title": "Шефът на данъчните в Русия става премиер"}
{"url": "https://www.dnevnik.bg/sport/2020/01/15/4016720_domakinstvoto_vuv_formula_1_e_doneslo_nad_500_mln/", "text": "Организирането на кръг от Формула 1 носи положителен ефект на икономиката в Азербайджан, отчетоха промотърите на състезанието. За 4 години, откакто влезе в календара, Гран при на Азербайджан е донесло на страната повече от 500 млн. долара. Компанията Pricewaterhouse Coopers е изготвила доклад, поръчан от организаторите. Така Азербайджан се надява да привлече още инвеститори. Състезанието, което през 2016 г. беше Гран при на Европа, плаща една от най-високите такси за домакини на кръг от шампионата. През миналата година Азербайджан удължи договора си с Формула 1 и ще остане домакин до 2023 г. Според градския съвет на Баку сумата от 506.3 млн. долара е \"комбинация от преки и косвени резултати от оперативните разходи, свързани с идването на Формула 1 в страната\". В доклада се взимат предвид професионални услуги, хотелско настаняване и още редица области. Според организаторите надпреварата има положителен ефект още върху културния живот в столицата, както и телекомуникациите, селското стопанство и др.", "date": "2020.01.15", "title": "Домакинството във Формула 1 е донесло над 500 млн. долара на Азербайджан"}
{"url": "https://www.dnevnik.bg/bulgaria/2020/01/15/4016707_koshlukov_uvolni_i_boriana_puncheva/", "text": "Известната българска актриса и режисьор Боряна Пунчева, която беше главен продуцент на филмовата студия \"Екран\", е била уволнена от Българската национална телевизия по заповед на генералния директор Емил Кошлуков, предаде \"Площад Славейков\". Според публикацията на медията на 13 януари Пунчева е била извикана в отдел \"Личен състав\" на телевизията, където са й били връчени едновременно две заповеди. Първата е с дата 13 януари и е предупреждение за уволнение, а втората - с дата от 14 януари, е заповед за уволнение. Пред \"Площад Славейков\" Пунчева коментира, че като мотив за уволнението се посочва клауза в договора, сключен между Емил Кошлуков и БНТ, която гласи, че генералният директор има право да уволни по свое усмотрение всеки, когото пожелае, в рамките на 8 месеца от встъпването си в длъжност. Според нея това влиза в противоречие с Кодекса на труда. По подобен начин през юни 2016 г. Лили Маринкова, която тогава беше директор на програма \"Хоризонт\",  беше уволнена от Българското национално радио . Месец по-късно  Върховният касационен съд реши, че тя трябва да бъде възстановена на работа .  Боряна Пунчева е участвала в редица известни български филми като \"Дами канят\" и \"13-ата годеница на принца\". През годините тя е била и сценарист, а като автор на документални филми е носител на престижни национални и международни награди. Студия \"Екран\" отговаря за управлението на бюджетите на игралните филми и сериалите, продуцирани и копродуцирани от БНТ.  Нейното място ще бъде заето от Миладин Гергов - пенсиониран служител на БНТ.  Вчера от поста беше освободен и ръководителят на спортната дирекция Сашо Йовков  - още един дългогодишен кадър, който си отива от БНТ. Неговият 6-месечен изпитателен срок е изтекъл и управителният съвет на обществената медия е решил договорът да не бъде продължен.  Едва месец след като Емил Кошлуков  беше назначен за генерален директор на БНТ  на 5 юли 2019 г., той направи първата кадрова промяна в обществената медия,  освобождавайки шефа на дирекция \"Информация\" Уляна Пръмова . После той спря \"Стани богат\" и намали наполовина бюджета на \"Бързо, лесно, вкусно\".  БНТ се раздели и със спортния журналист Камен Алипиев.  От ефир паднаха предаванията \"Нощни птици\" и  \"Умно село\" , а на 1 декември дългогодишният разследващ журналист на БНТ  Валя Ахчиева обяви, че напуска обществената медия. Кошлуков замени подалия оставка Константин Каменаров, който  получи условна присъда за шофиране под въздействието на алкохол . Междувременно БНТ се намира в тежка финансова криза с натрупани дългове от над 35 млн. лв. ", "date": "2020.01.15", "title": "Кошлуков уволни и Боряна Пунчева"}
{"url": "https://www.dnevnik.bg/bulgaria/2020/01/15/4016735_noviiat_ekoministur_emil_dimitrov_-_revizoro_se_vijda/", "text": "Избраният днес за министър на околната среда и водите Емил Димитров - Ревизоро, вижда ролята си на министър като администратор. В интервю за БНТ той коментира критиките по свой адрес за това, че няма подходящата подготовка за поста. Димитров е финансов ревизор, а в миналото - и хореограф. \"Кой каква професия има - хидролог, биолог... Точно хора с тези професии, хабилитирани, са отчели тези заявки и се е получил пропуск\", каза той по повод намаляването на нивото на язовир \"Студена\" заради изпълнени заявки за водни количества за предприятието \"Стомана\" и последвалия воден режим в Перник. Заради изпълнението на въпросните заявки предшественикът му Нено Димов е задържан в ареста и обвинен в безстопанственост. \"Ако бях много добър геолог, няма да разбирам от биоразнообразие. Няма гений, който да разбира от всичко. Не, аз съм администратор\", каза Димитров. Той добави, че от първите си разговори в министерството е останал с впечатлението, че хората са притеснени. \"Аз искам хората да работят спокойно, но и всеки да носи своите отговорности\", добави той. Запитан дали ще сътрудничи с природозащитниците, новият министър отговори, че трябва да има диалог, но не едностранен и основан единствено на искания. \"Няма нужда да се караме, трябва да работим заедно, но трябва да видим какво е искането, защото в различните години има различни постановки\" добави той.", "date": "2020.01.15", "title": "Новият екоминистър Емил Димитров - Ревизоро, се вижда като администратор"}
{"url": "https://www.dnevnik.bg/bulgaria/2020/01/15/4016731_georgi_iankov_e_noviiat_rektor_na_hudojestvenata/", "text": "На заседанието си днес отчетно-изборно събрание на Националната художествена академия (НХА) избра проф. Георги Янков за ректор на мястото на  подалия оставка в края на мандата си  проф. Николай Драчев. Янков е предложен от катедра \"Плакат и визуална комуникация\", катедра \"Графика\", катедра \"Книга, илюстрация, печатна графика\", катедра \"Психология на изкуството, художествено образование и общообразователни дисциплини\", катедра \"Живопис\" и беше избран с най-много гласове. Мандатът му ще приключи през 2023 година. Георги Янков  е роден през 1964 г. в София, завършва Средното художествено училище по приложни изкуства в столицата, след това \"Плакат\" в НХА. Преподавател е в същата катедра. Член е на управителния съвет на Съюза на българските художници. Инициатор е на идеята за Филиал на НХА в Бургас, а от 2018 г. e директор на Филиала. Участвал е в редица общи изложби в България и в чужбина. Останалите кандидати бяха проф. Божидар Бончев, предложен от проф. Вихрони Попнеделев, доц. д-р Бойка Доневска, предложена от катедрата \"Индустриален дизайн\", и проф. Велислав Минеков с предложение от общото събрание на Факултета за приложни изкуства. Минеков отпадна от състезанието, защото не е представил платформа за управление. \"Никога не съм предполагал, че мога да бъда обект на анонимен донос в стила на моята младост и забравено минало. Доносът е заявен като официален документ с молба същият да не бъде представен на обруганото лице и е представен до всички възможни институции. След явна и недостойна политическа намеса в \"автономията\" на Националната академия отказвам да бъда кандидат за ректор в същата\", написа Минеков е профила си в социалната мрежа \"Фейсбук\". Осъвременяване на учебните програми и модернизиране на учебния процес обещава Янков в платформата си - нещо, за което  настояваха на протест  в края на миналата година преподаватели и студенти от академията. Новият ректор е решен да следва стриктна финансова политика. \"За тази цел веднага трябва да се обявят конкурси за длъжностите главен счетоводител и юрист. НХА се нуждае от професионалисти с необходимия опит и образование, които да умеят да планират и менажират успешно нейния бюджет\", пише в платформата си той. През декември миналата година стана известно, че  НХА е във финансов колапс , над 200 учители и персонал втори месец  са без заплати , а ректорът Драчев  си надписвал неправомерно заплатата . Тогава Драчев подаде оставка, а изпълняващ задълженията му беше зам.-ректорът по учебната дейност Бойка Доневска. \"Убеден съм, че още тази 2020 година ще се справим с финансовите негативи, натрупани през изтеклата 2019 година. Необходимо е да приемем оздравителна програма с няколко основни приоритета, гарантиращи учебния процес, заплащането на студентски стипендии (възстановяването на дължимата от 2018 година сума) и трудовите възнаграждения на преподаватели и служители\", пише още новият ректор в  платформата си .", "date": "2020.01.15", "title": "Георги Янков е новият ректор на Художествената академия"}
{"url": "https://www.dnevnik.bg/evropa/2020/01/15/4016670_v_evroparlamenta_orban_be_kritikuvan_che_tova_koeto/", "text": "Остри критики, но и защита се чуха по време на дебат в Европейския парламент за правовия ред в Унгария и по-конкретно за задействаната процедура по чл. 7 срещу страната, която може да я лиши от правото ѝ на глас в ЕС. Еврокомисарят по ценностите и прозрачността  изтъкна думите на председателя на Европейската комисия Урсула фон дер Лайен от ноември, че никога не може да се направи компромис с върховенството на закона като основа на всичките дейности на ЕС. Тогава Фон дер Лайен освен това напомни за равнопоставеността на държавите членки и обърна внимание на необходимостта от диалог и непоколебими мерки. За Унгария комисията многократно е споделяла безпокойството си, подчерта Йоурова. Припомни, че в областта на върховенството на закона имаше съществени изменения в закона за съдебната власт и без никакви обществени консултации или консултации с Венецианската комисия те бяха приети. През септември 2019 г. Върховният съд обяви за неправомерно действието на унгарски съдия, който отправи молба с преюдициално запитване към Съда на ЕС. Дебалансирано е съотношението на правомощията във Висшия съдебен съвет. През декември шест международни организации съвместно с няколко медии публикуваха доклад, според който от 2010 г. унгарското правителство системно руши медийния плурализъм най-вече защото собствеността е силно концентрирана в ръцете на държавата или в частни медии, зависещи от рекламодатели, които са държавни институции. В доклад на Центъра за медиен плурализъм и медийна свобода се казва, че сливането на отделни медии излага на риск плурализма в тях и че към това сливане не са приложени изискванията за оценка по отношение на концентрацията на пазара и нелоялната конкуренция. Наложи се и университет да напусне Будапеща и да отиде във Виена поради новите правила за финансирането от чужбина, каза още Йоурова, имайки предвид  Централноевропейския университет . Тя отбеляза, че независими научни организации към Академията на науките също са пострадали от промените. Изтъкна, че ЕК вече е показала решителност да използва целия инструментариум на разположение по отношение на някои мерки на унгарските власти и е започнала поредица от процедури за нарушения. \"Търсим и други инструменти, например европейския семестър (...) Ще продължим да следим въпросите и ще настояваме за решаване на проблемите с върховенството на закона, защото това е въпрос от интереса на Европейския съюз и на европейските граждани\", допълни еврокомисарят. От  коментираха, че е притеснително, че темата за върховенството на на закона отново излиза на преден план. Ако няма върховенство на закона, институциите няма да могат да защитават гражданите, няма да има доверие от страна на гражданите, допълниха от групата, част от която е партията на унгарския премиер Виктор Орбан \"Фидес\". В момента нейното членство е замразено (повече четете  тук  и  тук ). Според ЕНП е необходим механизъм, който да се прилага във всички държави членки, мерките трябва да са еднозначни и винаги да има надзор. Никога не е приемливо само някои държави да спазват върховенството на закона. Използваните (срещу Унгария) методи не получават доверието на гражданите, към всички страни трябва да има еднакъв подход, посочи тази политическа сила. От групата на   изтъкнаха, че вече са изминали 17 месеца, откакто започна процедурата по чл. 7, а ЕП продължава да говори за нарушаване на правата на малцинствата, за корупция. Няма напредък по чл. 7, това не е само проблем на Унгария. По същия начин се поставят нещата и в Полша. ЕС няма възможност да възстанови върховенството на закона в собствените си държави членки. Време е за нов механизъм, допълниха от групата. Евродепутат от  заяви: \"Тревожим се, че ЕП остава встрани и пасивен. Позорно е това, което правите със собствената си родина, господин Орбан. Позорно е това, което правите за мястото на Унгария в Европа. Срамно е това, което правите с академичната среда, с плурализма в медиите. Никой насила не вкарва една държава в ЕС. Присъединяването е цивилизационен избор и вие го потъпкахте. Унгария се развиваше толкова успешно с европейските фондове, а вие, господин Орбан, строите империя на омразата отново с европейски пари. Това е срамно. Ако нямаме подходяща процедура, трябва да я приемем.\" От групата на   също изтъкнаха проблема с окрупняването на медиите. Те призоваха процедурата срещу Будапеща да продължи и предложиха унгарските власти да бъдат изслушани отново в Съвета на ЕС, например по въпроса с използването на европейския бюджет. Според   ЕП бърза да се въведе и започне процедура срещу правителства, демократично избрани в държавите членки. Нека погледнем какви са резултатите от евроизборите, този кръстоносен поход срещу смелия Виктор Орбан трябва да се преустанови. Той е обект на атаки, защото не допуска множество имигранти в държавата си, смята евродепутат от крайнодясната група. От групата   заявиха: \"Имаше едно правителство, което беше легитимирано в демократични избори с право на самоопределение, с право на защита на границите си и премахване на религиозни и културни корени на крайните прояви. (Зам.-председателят на Европейската комисия Франс - бел.ред.) Тимерманс, въоръжен със социализма арогантността и бюрокрацията, реши към него да приложи процедурата по чл. 7. С политическите цели, с които се използва процедурата по чл. 7, страда народът на тази държава.\" От   коментираха, че се ограничава свободата, припомниха, че за първи път университет трябваше да напусне страната. Виждаме как правителството се отнася към правата на мигрантите, посяга се на културните институции и свободата на съдебната система, смятат от групата, като припомниха анализ на \"Ню Йорк Таймс\", в който се говори за корупция, свързана с европейското подпомагане. Опитът да се задуши гражданското общество и опозицията не може да бъдат приети. Това не е демокрация, нито правова държава. В Унгария има много граждани, които искат друго развитие. Нужен е ефективен механизъм за мониторинг на правовата държава. Нито евро за тава режими, завърши изказването си евродепутат от групата.  (ВМРО/Европейски консерватори и реформисти) също се включи в дебата, като каза, че процедурите по чл. 7 срещу Полша и Унгария са лов на вещици, защото народите им са избрали суверенно своите суверенни правителства. Според него истинската причина да не бъдат харесвани е политиката им за \"нелегалната миграция, еднополовите бракове, джендър пропагандата\" и това се прави \"под формата на тоталитарна и болшевишка диктатура\". По време на дебата се чуха коментари, че е срамно да се обсъждат Полша и Унгария на фона на събитията в Малта, където беше  убита журналистката Дафне Каруана Галиция , както и че има други държави - членки в ЕС, където еврофондовете също се усвояват с корупция. , еврокомисар по правосъдието, каза, че положителното е, че унгарското правителство е решило  да не продължава  със спорната реформа на административните съдилища, но през декември е прието ново законодателство за назначаване на съдии във Върховния съд, нови възможности държавната администрация да обжалва съдебни решения и промени в административното правораздаване. Изрази съжаление, че тази реформа се извършва много бързо, без консултации с Венецианската комисия и без обществено обсъждане. Нулева е нашата толерантност към злоупотреба с европейски средства, подчерта още той. Припомни за  предложението  да се ограничи или спре достъпът до еврофондове при нарушаване на върховенството на закона. Увери, че се работи по нов механизъм за върховенството на закона за всички държави членки, синтез от различни компоненти, например липса на ефективна закрила от независим и безпристрастен съд, въпроси, свързани със собствеността и свободата на медиите. Не мога да кажа, че положението на Унгария се подобрява от времето, когато ЕП поде инициативата си. Призовавам унгарското правителство да преосмисли позицията си, допълни еврокомисарят. Как се стигна дотук? През септември 2018 г. парламентът призова за действие от страна на Съвета на ЕС за предотвратяване на извършването на нарушение на основополагащите ценности на ЕС в Унгария. Основните опасения на евродепутатите бяха свързани с независимостта на съдебната система, свободата на изразяване, корупцията, правата на малцинствата, както и ситуацията с мигрантите и търсещите убежище лица. В случая с Полша Европейската комисията поиска действие от страна на ЕС през декември 2017 г. предвид констатираните заплахи за независимостта на съдебната система. В резолюция, приета през март 2018 г., Европейският парламент се съгласи с комисията относно риска, който съществува за правовата държава в Полша. Министрите на ЕС са организирали две изслушвания с унгарското правителство, през септември 2019 г. и декември 2019 г. Евродепутатите нееднократно са изразявали недоволство от това, че не са формално включени в тези дискусии. Полските власти са се защитавали пред Съвета на ЕС три пъти между юни и декември 2018 г. На по-късен етап Европейският съвет може да реши, с единодушие и с одобрението на парламента, че има сериозно и системно нарушение на принципите на правовата държава, демокрацията и основните права. Това може в бъдеще да доведе до санкции като суспендирането на правото на глас в съвета. Полша и Унгария обаче си обещаха взаимно да се защитават, за да не се стигне до единодушие.", "date": "2020.01.15", "title": "В европарламента Орбан бе критикуван, че това, което прави с Унгария, е позор"}
{"url": "https://www.dnevnik.bg/photos/2020/01/15/4016737_snimka_na_denia_poroi_udavi_8_izraelski_iztrebitelia/", "text": "Пороен дъжд миналия четвъртък в базата \"Хатцор\" в Южен Израел потопи 8 изтребителя F-16, потвърди армията. Причината е, че преди бурята, убила в Израел поне 6 души, машините не са били преместени от вкопани хангари, където водата е стигнала 1.5 м. Паднали са бетонни стени и е трябвало да бъдат спасявани двама механици. Три от машините са с по-сериозни повреди, но до следващата седмица ще се върнат на бойно дежурство.", "date": "2020.01.15", "title": "Снимка на деня: Порой \"удави\" 8 израелски изтребителя F-16"}
{"url": "https://www.dnevnik.bg/video/lice_v_lice/2020/01/15/4016724_kak_zakonno_e_bila_iztochvana_zdravnata_kasa/", "text": "Здравната каса е била източвана и то законно, а в схемата са участвали болници и търговци на лекарства на едро с един и същи собственик.  Управителят на Здравната каса Дечо Дечев  разказа в предаването \"Лице в лице\" какво точно се е случвало. Гледайте във видеото какво обясни Дечо Дечев и какво са предприели от Касата, след като са разбрали за схемата.", "date": "2020.01.15", "title": ""}
{"url": "https://www.dnevnik.bg/sviat/2020/01/15/4016752_kak_nju_iork_taims_izbira_kogo_da_podkrepi_za/", "text": "Вестник \"Ню Йорк таймс\" обичайно изразява публична подкрепа за президентските кандидати в САЩ – но тази година променя процеса, по който избира своя фаворит. Зам.-редакторът на страниците с коментари Катлийн Кингсбъри обяснява защо и как вестникът взима такова решение, както и какво ще се измени. Решението се взима от десетина ветерани в журналистиката, всеки от които идва с години стаж в проучванията, задълбочени знания и личен опит. Към тях се присъединяват коментатори и редактори, за да може да бъде представен целият отдел. Главният му редактор обаче – Джеймс Бенет – тази година не участва в процеса, защото брат му – Майкъл Бенет – е кандидат за номинацията за президент на Демократическата партия. Те провеждат задълбочени интервюта с всеки кандидат, след това обсъждат впечатленията си – какви са добрите му страни, пред какви трудности ще се изправи – докато постигнат съгласие. Мнението на вестника би трябвало да се базира на оценка на платформите и обещанията на кандидатите и да предложи на избирателите задълбочено обяснение, казва тя. По време на интервютата по темата, редакционната колегия задава на кандидатите трудни въпроси, които повече избиратели нямат шанс да попитат. \"Всички сме им чели биографиите и сме ги гледали по дебати. Платформите и програмите им ги има на сайтовете. Опитваме се да получим нещо различно – да видим как биха се справили, ако вземат властта, и дали имат представа как да постигнат поставените цели\", казва тя. Разговорите са частни, на тях не присъстват пиари и ръководители на кампанията, няма забранени въпроси. По традиция информация от тях не се изнася, но тази година целият процес ще стане публичен. \"Целта ни е да направим процеса най-прозрачният досега.\", обяснва Кингсбъри. На въпрос как мнението на екипа не повлиява отразяването на кандидатите, тя напомня, че коментарната секция е съвсем отделна от нюзрума, който се занимава само с новини и факти.  Прз 2016 г. вестникът не обяви подкрепа за никого. Вместо това публикува \"антипозиция\" срещу Доналд Тръмп. Възможно е това да се случи и тази година.", "date": "2020.01.15", "title": "Как \"Ню Йорк таймс\" избира кого да подкрепи за президент (и какво ще се промени)"}
{"url": "https://www.dnevnik.bg/bulgaria/2020/01/15/4016755_privecher_serniiat_dioksid_vuv_vuzduha_na_pernik_e/", "text": "Съдържанието на серен диоксид във въздуха на Перник привечер е намаляло, съобщи Районната инспекция по околна среда в града. Към 16:00 ч. е отчетена стойност от 79.94 микрограма на кубичен метър при средночасовата норма за този показател 350 микрограма на кубичен метър. Инспекцията уверява, че експертите й продължават да следят променящата се метеорологична обстановка и при необходимост населението ще бъде информирано. Тази сутрин в 5, 6 и 7 часа съдържанието на химическото съединение във въздуха н аграда рязко се повиши, като най-високата средночасова стойност - 999.13 микрограма на кубичен метър, е регистрирана в 7 часа. Като причина бяха посочени неблагоприятните метеорологични условия - безветрие и гъста мъгла, повишеното потребление на твърдо гориво в битовия сектор и работата на ТЕЦ \"Република\" към \"Топлофикация Перник\" АД. Новият министър на околната среда Емил Димитров, който встъпи в длъжност днес, ще посети града утре. Освен замърсения въздух жителите на града страдат и от безводие.", "date": "2020.01.15", "title": "Привечер серният диоксид във въздуха на Перник е намалял"}
{"url": "https://www.dnevnik.bg/evropa/2020/01/15/4016444_brjuksel_predupredi_za_zaplaha_ot_unishtojavane_na/", "text": "След като  остро разкритикуваха  унгарското правителство за нарушаване на върховенството на закона, евродепутатите отправиха критики и към полските управляващи. Не липсваше обаче и защита, главно от крайната десница в Европарламента. Еврокомисарят по ценностите и прозрачността припомни някои от спорните решения на полското правителство и реакцията на евроинституциите. Съдът на ЕС през ноември 2019 г. постанови, че занижаването на възрастта за пенсиониране на съдиите преди те да достигнат изискуемата възраст и прослужено време е дискриминация на основата на пол и на правилото за несменяемост на съдиите. Според ЕК новият режим за  дисциплинарни наказания  на съдиите не съдържа гаранции за защита на лицата от политическа намеса при вземане на решения, което вреди на независимостта на съда. Работата на този дисциплинарен състав увеличава заплахата от унищожаване на полската съдебна система, предупреди Йоурова. Разчитаме на градивен диалог с полските власти, за да намерим конструктивно решение, завърши изказването си еврокомисарят, която отбеляза, че полските власти са се съобразили с настояването да съгласуват най-новите промени със становището на Венецианската комисия към Съвета на Европа. От заявиха, че мястото на Полша е в сърцето на ЕС. Полша е туптящото сърце на Европа, присъединяването ѝ значеше, че сме загърбили пет десетилетия потисничество. Членството в ЕС значи и права и отговорности. Не можем да мълчим, когато е заплашено върховенството на закона в Полша или където и да е другаде и когато спечеленото мнозинство се ползва за оправдаване на неоправданото. Върховенството на закона значи свобода, равенство, права, Европа. Нашата позиция за независимостта на съдиите не е нападение срещу полската държава или полския народ, просто отстояваме европейския начин на живот Няма да ви предадем, няма да предадем Полша, няма да предадем Европа, заяви евродепутат от ЕНП, обръщайки се към полски съдии, присъстващи в Европейския парламент. От групата на   коментираха, че са били изслушани \"драматичните свидетелства на полски съдии, които разкриха сплашването и несправедливостта заради това, че са поискали независимост на съда\". Дори да имате избирателно мнозинство, не можете да нарушавате законите и конституцията. От групата изтъкнаха още, че Европарламентът иска от Европейската комисия  достъпът до еврофондове да се обвърже с върховенството на закона. От групата заявиха: \"Нещо много сериозно става, щом съдиите излизат на протест по улиците. Правителствата в някои от най-големите държави членки провеждат настървена кампания срещу съдиите. Този вид репресивни мерки срещу съдии е без прецедент в историята на ЕС\". ЕК предприе мерки, но националните правителства не могат да се крият от отговорността си защита на ценностите в ЕС, допълни евродепутат от \"Обнови Европа\". Представител на   разказа, че полски съдии, прокурори и адвокати са били в ЕП и един от тях е казал, че е положил съм клетва пред полската конституция, винаги се е старал да остане верен на нея и на полските граждани, което според евродепутата синтезира най-ясно какви хора днес се защитават – които се борят всекидневно за демокрацията. В Полша виждаме организирана кампания срещу същината на демокрацията, допълни евродепутатът, като настоя новият механизъм за върховенството на закона да се съчетае с бюджетни мерки и възможности гражданското общество да работи активно в този процес. От крайнодясната \"Идентичност и демокрация\" пожелаха сили на полските си колеги. \"Вие цитирахте клетвата на полския съдия. Аз мисля, че тя е била положена по време на съветското влияние (...) 43% от полските избиратели преди три месеца подкрепиха полската консервативна партия, те имат силен мандат за реформи\", каза евродепутат от тази група. От името на   (част от която е управляващата в Полша \"Право и справедливост\") говори бившият премиер Беата Шидло. Според нея съдилищата в Полша са свободни и независими, Полша защитава върховенството на закона и съдиите могат да протестират без никой да ги спира, а всеки който твърди обратното, лъже. Изтъкна реформите в социалната и в други области, както и че полските граждани са гласували доверие за продължаване с реформата. Те очакват от нас да осъществим всички обещани реформи, включително и на съдебната власт, която трябва да служи на хората, а не само да се възползва от привилегиите, дължими на ограничен брой хора, подчерта Шидло. Според нея тази власт не се е реформирала в преходните години и е остатък от комунистическата държава. \"Затова решихме да реформираме съда в съответствие с полската конституция и съобразно европейското право и в съответствие с волята на европейските граждани. Винаги сме готови да проведем диалог, но за да има диалог трябва да има двама души, готови за това\", допълни Шидло. Според  , която изтъкна, че по принцип е доста сдържана по отношение вмешателството на ЕС в държавите членки, в Полша се наблюдава подценяване и поставяне под заплаха на съдебната власт и затова съдиите  тръгват на улицата . Процедурата по чл. 7 Повод за дебата е процедурата по чл. 7 срещу Полша. Такава има започната и срещу Унгария. През септември 2018 г. парламентът призова за действие от страна на Съвета на ЕС за предотвратяване на извършването на нарушение на основополагащите ценности на ЕС в Унгария. Основните опасения на евродепутатите бяха свързани с независимостта на съдебната система, свободата на изразяване, корупцията, правата на малцинствата, както и ситуацията с мигрантите и търсещите убежище лица. В случая с Полша Европейската комисията поиска действие от страна на ЕС през декември 2017 г. предвид констатираните заплахи за независимостта на съдебната система. В резолюция, приета през март 2018 г., Европейският парламент се съгласи с комисията относно риска, който съществува за правовата държава в Полша. Министрите на ЕС са организирали две изслушвания с унгарското правителство, през септември 2019 г. и декември 2019 г. Евродепутатите нееднократно са изразявали недоволство от това, че не са формално включени в тези дискусии. Полските власти са се защитавали пред Съвета на ЕС три пъти между юни и декември 2018 г. На по-късен етап Европейският съвет може да реши, с единодушие и с одобрението на парламента, че има сериозно и системно нарушение на принципите на правовата държава, демокрацията и основните права. Това може в бъдеще да доведе до санкции като суспендирането на правото на глас в съвета. Полша и Унгария обаче си обещаха взаимно да се защитават, за да не се стигне до единодушие.", "date": "2020.01.15", "title": "Брюксел предупреди за заплаха от унищожаване на полската съдебна система"}
{"url": "https://www.dnevnik.bg/sport/2020/01/15/4016757_ivailo_gocev_sus_sigurnost_shte_ima_mach_pulev_-/", "text": "Мач за световната титла по бокс между  Кубрат Пулев и Антъни Джошуа  със сигурност ще има, потвърди мениджърът на българина Ивайло Гоцев. Той обяви, че има подписан договор с представителя на световния шампион Еди Хърн. \"Мач със сигурност ще има\", каза Гоцев пред Нова и обясни, че се договарят последните детайли. Той говори и за възможността срещата да се проведе в  Истанбул  или Саудитска Арабия, където Джошуа се би с Анди Руис. \"Да, има много сериозно предложение от Саудитска Арабия, но Истанбул е достоен конкурент\", добави мениджърът.      В началото на месеца стана ясно, че щабовете на Пулев и Джошуа преговарят за мач, а крайният срок да се споразумеят е 31 януари. Пулев вече имаше насрочен мач с Джошуа веднъж, като двамата трябваше да се бият през октомври 2017 г. Няколко седмици преди срещата българинът получи контузия на гръден мускул и се отказа. Джошуа държи три от поясите в тежка категория - IBF, WBO и този на Световната боксова асоциация (WBA). Британецът си ги върна след успех над  Анди Руис на 7 декември  в мач-реванш в Саудитска Арабия. През юни 2019 г. Джошуа претърпя единствената си загуба на професионалния ринг, когато беше нокаутиран от Руис в Ню Йорк.", "date": "2020.01.15", "title": "Ивайло Гоцев: Със сигурност ще има мач Пулев - Джошуа"}
{"url": "https://www.dnevnik.bg/bulgaria/2020/01/15/4016758_dvama_svideteli_v_razsledvaneto_na_rejima_v_pernik_se/", "text": "В изявление до медиите, цитирано от БНР, бившият областен управител на Перник Ирена Соколова опровергава  твърденията на бившия управител на ВиК Перник Иван Витанов , че е осуетила навременното въвеждане на воден режим в Перник заради изборите. Показанията на Витанов бяха обнародвани от прокуратурата \"поради големия общесктвен интерес\". Както Витанов, така и Соколова е свидетел в разследването, в което доскорошният министър на околната среда Нено Димов е обвинен в безстопанственост заради прехвърлянето на питейни води от язовир \"Студена\" към промишлеността, заради което жителите на града са на воден режим. По време на разпита в прокуратурата Витанов свидетелства, че е поискал с писмо въвеждане на режим през октомври, когато в язовира е имало около 8 млн. куб. м вода, но на среща със Соколова и още няколко души, бил попитан \"дали си представя какво ще последва от евентуално въвеждане на воден режим преди изборите\". Соколова нарича тези твърдения \"изопачаване на истината\" и \"внушения\". Тя също е била разпитана от разследващите, но нейните показания не са публикувани. Тя загуби поста си именно заради водната криза в града. Като припомня, че необходимостта от въвеждане на воден режим се определя от ВиК оператора, а въвеждането му в една община не става с подписа на областния управител, тя излага своята версия за срещата с Иван Витанов по повод писмото му от октомври, в което говори за хипотеза за въвеждането на воден режим на по-късен етап, предвид намаляването на обема на язовир \"Студена\", продължаващата липса на валежи и честите аварии на ВиК мрежата. На срещата тя настояла той да информира на пресконференция перничани за задаващия се проблем, но Витанов обяснил, че не може, защото няма пиар и няма опит в тази дейност. Затова пресконференция е била организирана, но от нейния екип на 11.10.2019 г. \"Съдействах и предприех много действия - срещи с министри, със зам.-министри, с експерти, с които обикаляхме района и търсехме начини да преодолеем или поне да минимализираме кризата. Експертите, които сега добавят воден обем в язовир \"Студена\", бяха открити и представени от мен в МРРБ. Документи за това предоставих на съответните органи\", пише Соколова, цитирана от БНР.", "date": "2020.01.15", "title": "Двама свидетели в разследването на режима в Перник се разминаха във версиите си"}
{"url": "https://www.dnevnik.bg/sviat/2020/01/15/4016761_kitai_i_sasht_podpisaha_purvo_sporazumenie_za_spirane/", "text": "Президентът на САЩ Доналд Тръмп и китайският вицепремиер Лю Хъ подписаха първата фаза от споразумението за уреждане на двустранните търговски спорове на церемония в Белия дом, предаде ДПА, цитирана от БТА. \"От това по-голямо няма. Задържането на тези две гигантски и могъщи държави в хармония е толкова важно за света. Светът днес ни гледа\", каза Тръмп при подписването на документа след 75-минутна церемония. Споразумението влиза в сила от следващия месец. Китай се ангажира да купи стоки от САЩ на стойност около 200 милиарда долара за две години, включително земеделски продукти за десетки милиарди долари. Сделката съдържа и механизъм за налагане на поетите ангажименти. Тръмп заяви, че ако се постигне съгласие за втората фаза, митата на САЩ върху китайски стоки ще бъдат намалени. \"Ще ги запазя, защото в противен случай няма да имаме никаква карта в ръцете си за преговорите\", каза преди това Тръмп. \"Днес правим стъпка, която никой досега не е правил с Китай към едно бъдеще на справедлива и взаимна търговия с подписването на първата фаза на това историческо търговско споразумение. Заедно поправяме миналите несправедливости\", заяви Тръмп. \"Споразумението е добро за Китай, за САЩ и за света\", каза китайският вицепремиер Лю Хъ.", "date": "2020.01.15", "title": "Китай и САЩ подписаха първо споразумение за спиране на търговската война"}
{"url": "https://www.dnevnik.bg/analizi/2020/01/15/4016696_veche_stava_iasno_zashto_niama_politik_v_zatvora/", "text": "                         Специализираният съд оставил собственика на ТАД груп в затвора заради \"интелектуалните му възможности и способностите да борави с компютър\". Вече става ясно защо досега няма задържан в затвор политик. Гледам си дипломата за магистър по информатика, гледам книгите, които съм прочел, и започвам силно да се притеснявам. Даже не знам дали това е майтап или не. Имаше един фантастичен филм, мрачна антиутопия как хората в някакво бъдеще живуркат. И не издават звук, за да не ги изядат извънземни. Те се правят на глухонеми, за да оцелеят. А ние трябва да се правим на тъпи, за да не ни оставят по затворите. Нали политиците се чудят как да върнат българите от чужбина? Много лесно. Само трябва да ги карат да се чувстват умни. А не да искат да са тъпи. Просто е. За умните, де...", "date": "2020.01.15", "title": "Вече става ясно защо няма политик в затвора"}
{"url": "https://www.dnevnik.bg/sviat/2020/01/15/4016760_depesh_mod_i_uitni_hjustun_vlizat_v_zalata_na_slavata/", "text": "Уитни Хюстън, която почина през 2012 г. и още 5 групи и изпълнители ще бъдат включени тази година в Залата на славата на рокендрола, съобщиха инициаторите на този проект. Останалите покриват широк спектър музикални жанрове - от техно и индустриален рок до рап - и бяха популярни в различни десетилетия: Depeche Mode, Doobie Brothers, T.Rex, The Notorious B.I.G. и Nine Inch Nails. Номинациите за 35-та церемония бяха направени през октомври от специална комисия. Отличените сред 16-те кандидати са посочени при гласуване на над 1000 творци, историци на рок музиката и представители на музикалната индустрия. Уитни Хюстън, както и Doobie Brothers, Notorious B.I.G. и T.Rex бяха номинирани за пръв път. Церемонията, включваща и концерт със световно известни имена, ще бъде на 2 май. Специалните гости тепърва ще бъдат обявени. Специалната награда \"Ахмет Ертегюн\" ще получат музикалният журналист Джон Ландау (то бе и продуцент на Брус Спрингстийн в продължение на 18 години) и Ървин Азоф, организатор на концерти, собственик на музикален лейбъл и музикален издател.", "date": "2020.01.15", "title": "\"Депеш Мод\" и Уитни Хюстън влизат в Залата на славата на рокендрола"}
{"url": "https://www.dnevnik.bg/photos/2020/01/15/4016674_fotogaleriia_svetovnite_snimki_na_denia_-_15_ianuari/", "text": "Чайки се хранят в Охридското езеро, Северна Македония.", "date": "2020.01.15", "title": "Фотогалерия: Световните снимки на деня - 15 януари"}
