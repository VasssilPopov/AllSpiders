{"url": "https://www.dnevnik.bg/sport/2018/01/09/3109594_letiashtata_shifrin_vleze_v_istoricheska_seriia_s/", "text": "Американката Микаела Шифрин продължи пълното си превъзходство в алпийските ски. Тя спечели и нощния слалом във Флахау, за да запише пета поредна победа за Световната купа. Това е най-голямата серия в надпреварата от 20 години. За последно това направи германката Катя Зайцингер през 1997 г. Шифрин постигна десети триумф за сезона. Тя записа общо време от 1.50,86 мин и изпревари с близо секунда Бернадете Шилд от Австрия. Третото място зае шведката Фрида Хансдотер. \"Мислех си (по време на втория манш), че няма какво да губя. Исках да карам освободена\", заяви победителката. Американката, която на 13 март ще навърши 23 години, вече има 41 победи в Световната купа. Сънародничката ѝ Линдзи Вон държи рекорда със 78 победи, но на възрастта на Шифрин е имала седем. Успехът на американката дойде точно месец преди началото на олимпийските игри в Пьончан. В Сочи преди четири години Шифрин взе златен медал и стана най-младият олимпийски шампион в слалома в историята.", "date": "2018.01.09", "title": "Летящата Шифрин влезе в историческа серия с победа в нощния слалом във Флахау"}
{"url": "https://www.dnevnik.bg/bulgaria/2018/01/09/3109447_muj_vliza_v_zatvora_sled_krajba_na_dve_koleleta/", "text": "Мъж влиза в затвора след кражба на две колелета. Неговият съучастник е наказан с пробация за половин година. Това се случва, след като те са сключили споразумение със Софийската районна прокуратура, като са се признали за виновни. Велосипедите са били задигнати от охраняем паркинг в столичния квартал \"Обеля\". Янко Йосифов и Красимир Янков са осъдени за това, че на 28 април 2017 г. около 22.30 часа в съучастие като извършители са отнели чужди движими вещи - два броя велосипеди марка \"DRAG\", с допълнително поставени аксесоари. Общата им стойност е близо 800 лв., информира прокуратурата. Йосифов е извършил деянието при условията на опасен рецидив. Затова и неговото наказание е по-голямо - девет месеца затвор при първоначален строг режим. Янков е осъден на пробация за срок от шест месеца. Споразумението е с характер на влязла в сила присъда и не подлежи на обжалване или протест.", "date": "2018.01.09", "title": "Мъж влиза в затвора след кражба на две колелета"}
{"url": "https://www.dnevnik.bg/biznes/2018/01/09/3109301_todor_batkov_e_daril_akciite_si_ot_standart_na/", "text": "В днешния си брой вестник \"Стандарт\" съобщи, че издателят му адвокат Тодор Батков е подарил акциите си в дружеството \"Стандарт нюз\", издаващо вестника, на журналистите в изданието. От краткото съобщение се разбира, че вчера на среща с целия екип в адвокатската си кантора Батков е обявил, че ще подари акциите си на журналистите. Според текста Батков е казал, че ще продължи да помага на вестника, но никога няма да има финансови претенции. \"Дневник\" не успя да се свърже с Тодор Батков и главния редактор на вестника Славка Бозукова. Транзакцията все още не е отразена в Търговския регистър. От последния финансов отчет, който \"Стандарт нюз\" е публикувало - за 2012 г., се вижда, че собственици на капитала от 4 млн. лева са \"Т.Б. консулт\" на Тодор Батков с дял от 65.47% и \"ГМ. Прес\" с 34.53%, което е  в несъстоятелност от април 2016 г.   беше бе собственик и на 50% от дружеството \"Интермедиа\" АД, което издаваше сайта blitz.bg и вестниците \"Шоу\", \"Над 55\" и \"Доктор\", както и няколко регионални издания. През октомври 2017 г. обаче на мястото на \"ГМ. Прес\" в управата влиза \"Пресгрупа Утро\" ООД, което издава русенския вестник \"Утро\". В съвета на директорите на \"Стандарт нюз\" са още главният редактор на вестника Славка Бозукова, Светлин Панов и братът на Тодор Батков - Мартин. Вестникът имаше финансови затруднения пред последните години, журналистите не получаваха заплатите си редовно, бяха натрупани и задължения към разпространителите, припомня \"Капитал\". По информация на изданието в края на 2017 г. в редакцията на \"Стандарт\" е бил представен неизвестен инвеститор, който заявил намерение да изплати дължимите заплати, но само ако всеки от журналистите сключи индивидуален договор и се намери решение на проблема със собствеността. Лов в края на 2017 На общото събрание на акционерите на \"Стандарт нюз\" АД в края на декември  е създадено ново дружество - \"Стандарт хънт\", което е взело активи, сред които животни за 440 хил. лева и задължения и пасиви за 891 хил. лева. \"Стандарт хънт\" ще се занимава с ловно-стопанска дейност. То е регистрирано на адреса на кантората на Батков на улица \"Алабин\" в София и ще се управлява съвместно от адвоката в същата кантора Димитър Енчев, Борислав Гунов, който е партньор на Батков в други дружества, и Спасимир Владимиров. В плана за преобразуването се вижда, че \"Стандарт хънт\" ще бъде собственост на \"Стандарт нюз\" и ще получи 2.2 млн. лева от активите на издателството, чийто общ размер е 17.5 млн. лева. С най-голяма стойност от тях са автомобили, животни за 440 хил. лева, царевица, зърнени култури, обувки, плодове и малки активи в 9 дружества. Освен активи, новото дружество получава и пасиви и задължения за 891 хил. лева, като над 550 хил. от тях са по заеми отпуснати от самия Тодор Батков Между Русе и Австрия  Документите по създаването на \"Стандарт хънт\" са с печат на нотариус от Русе. Там е и адресът на \"Пресгрупа утро\", което участва в управлението на \"Стандарт нюз\". Русенското дружество e собственост на регистрираното в Австрия \"БГ Приватинвест Гмбх\". Същото е съдружник на Любомир Павлов в дружеството \"БГ Принтмедия\", което е с управители Христо Грозев и Венелина Гочева. Според учредителния акт на \"БГ принтмедия\" Христо Грозев е представител на \"БГ Приватинвест Гмбх\". Гочева пък е управител на дружеството издател на вестник \"24 часа\" - \"Медийна група България – Холдинг\", в което \"БГ принтмедия\" също е съдружник с дружеството \"Нюз про\". През 2011 г. Грозев, Павлов и Огнян Донев купиха от германската компания \"ВАЦ\" Вестникарска група \"България\", която издаваше вестниците \"Труд\", \"24 часа\" и \"168 часа\".  Начинанието им обаче претърпя неуспех  заради разногласия.", "date": "2018.01.09", "title": "Тодор Батков е дарил акциите си от \"Стандарт\" на журналистите във вестника"}
{"url": "https://www.dnevnik.bg/bulgaria/2018/01/09/3109475_sofiiskiiat_universitet_obiavi_che_izplatenite/", "text": "Начислените и изплатените допълнителни възнаграждения в Софийския университет \"Св. Климент Охдирски\" съответстват на вътрешните нормативни актове. Установените пропуски и грешки при изплащането на допълнителни възнаграждения представляват по-малко от 1% от изплатените възнаграждения. Това съобщиха от Софийския университет по повод проверка на Министерството на образованието за възнаграждения в университета през 2016 г. През лятото след сигнал на студенти полицията започна одит за допълнителните възнаграждения, отпускани на администрацията в Ректората през последните години. По-рано днес сайтът \"Офнюз\" цитира одит на министерството, според който има разплатени допълнителни възнаграждения без основание. Сред тях са 2000 лева за допълнителна дейност и над 23 хил. лева за неизползван отпуск при прекратено трудово правоотношение.", "date": "2018.01.09", "title": "Софийският университет обяви, че изплатените допълнителни възнаграждения съответстват на нормативните актове"}
{"url": "https://www.dnevnik.bg/bulgaria/2018/01/09/3109480_prezidentut_radev_se_sreshtna_s_poslanika_na_sasht/", "text": "Президентът Румен Радев разговаря днес с извънредния и пълномощен посланик на САЩ в България Ерик Рубин, съобщи прессекретариатът на държавния глава.", "date": "2018.01.09", "title": "Президентът Радев се срещна с посланика на САЩ"}
{"url": "https://www.dnevnik.bg/sviat/2018/01/09/3109467_s_nov_zakon_izrael_moje_da_ogranichava_turgoviiata_v/", "text": "Парламентът в Израел прие с крехко мнозинство закон, който ограничава възможността за търговия в събота, съобщиха \"Ройтерс\" и израелски медии. Текстът дава на вътрешния министър възможност да отменя наредби на местни власти, които разрешават отваряне на магазини и ресторанти по време на шабат. Законодателството, лансирано от  вътрешния министър  Ариех Дери от ултраортодоксалната  партия \"Шас\" , ще засегне всички нови магазини, които биха искали да останат отворени на шабат. За действащите сега обекти обаче нищо няма да се промени, а те са малък брой: повечето търговски обекти, държани от евреи, традиционно затварят врати от петък по залез слънце за следващите 24 часа. Дери, цитиран от в. \"Йедиот ахронот\", казва, че това не е \"победа на ултраортодоксалните\", а на \"мълчаливото мнозинство в Държавата Израел, което иска да запази еврейския характер на страната и да се почива в деня за почивка.\" \"Шас\" и друга ултраортодоксална организация дори заплашиха, че ще напуснат кабинета, ако не се наложат ограничения върху търговията в събота, и поставиха на изпитание крехката коалиция на Нетаняху. Миналата седмица кнесетът прие още един закон - налагащ по-сериозен праг на гласуванията за подябла на Ерусалим -  който беше свързан с  ортодоксална партия. Според \"Ройтерс\" Нетаняху е казал на групата на партията си \"Ликуд\" в парламента, че всеки глас срещу законодателството би представлявал вот на недоверие в правителството. Най-малко един от собствените му депутати обаче не подкрепя законодателството. Министърът на отбраната Авигдор Либерман, който води националистическата (но светски ориентирана) партия \"Израел - наш дом\", каза, че партията му няма да подкрепи вота и определи законопроекта като \"абсурден\". Кнесетът прие текста с мнозинство само от един глас - 58 депутати гласуваха \"за\", а 57 \"против\".", "date": "2018.01.09", "title": "С нов закон Израел може да ограничава търговията в събота"}
{"url": "https://www.dnevnik.bg/video/novinite_na_bnt/2018/01/09/3109482_video_drugite_novini/", "text": "Другите новини е рубрика за уеб новини на БНТ. Ето съдържанието на днешната емисия: Електромобили ще превозват делегатите на българското председателство. Земните жители с Wi-Fi по рождение Европейската програма \"Еразъм+\" ще бъде представена в Софийския университет. Игра на марки в очакване на развръзката. \"Агент Скъли\" получи звезда на Алеята на славата. Гуинет Полтроу е сгодена официално.", "date": "2018.01.09", "title": "Видео: Другите новини"}
{"url": "https://www.dnevnik.bg/zelen/2018/01/09/3109391_polovin_bulgariia_disha_opasno_mrusen_vuzduh_ot/", "text": "Опасни нива на запрашаване на въздуха и превишения на допустимата норма на замърсяване (50 mg/m3) показват измервателните станции в половин България в дните от началото на 2018 г.  Най-сериозен е смогът в столицата,  се вижда и  на европейската карта  за качество на въздуха, и от данните и архива на сайта  н а Изпълнителната агенция по околна среда  (ИАОС). Фините прахови частици (ФПЧ10 и ФПЧ2.5) и озона (О3) са най-проблемните замърсители, когато става дума за човешкото здраве, отбелязват от българската екоагенция  в годишния си доклад  за състоянието на въздуха. По данни на европейската карта в 18 ч. в София, Плевен и Русе въздухът е \"много лош\" (very poor), което е най-високата степен в скалата от пет нива. Причини за превишенията на средноденонощната норма за ФПЧ10 – 50 mg/m3, е масово използване на твърдо гориво в битовия и в обществения сектор и емисии от автомобилния транспорт, съчетани с неблагоприятни метеорологични условия (мъгла и безветрие, обичайно през зимния сезон, бел. ред.), посочват от агенцията по околната среда. До пет пъти над допустимата норма В повече от половината (17) от общо 28 областни града в България в момента има превишения на позволеното замърсяване с прах. Пунктовете за мониторинг на качеството на въздуха са разположени в 34 населени места в страната, в някои от градовете има повече измервателни станции (за страната те са общо 50). Измерванията за понеделник показват в някои точки в  запрашаване близо пет пъти над допустимата норма. Около три пъти над допустимото е замърсяването в  (3.39),  (2.8) и  (2.88), около два пъти и половина –  ,  ,  , два пъти - в  и  . В редица други градове проблемът също остава сериозен (поне един път над допустимата норма). Вчера в квартал \"Хиподрума\" в София замърсяването с прах е скочило с 4.7 над допустимото, в \"Павлово\" превишението е било 3.99, в \"Надежда\" – 3.7. Данните за \"Младост\" показват превишение на нормата с 2.69. В същото време от събота до вторник системата на общината за прогнозиране нивата на запрашаване, поддържана от Националния институт по метеорология и хидрология (НИМХ) на БАН,  обещава чист въздух . Смогът: софийско всекидневие (видео) В София ще се мият улиците, ако не е студено Като спешна мярка срещу замърсяването  Столичната община ще започне да мие улиците , стана известно от фейсбук статус на кмета Йорданка Фандъкова днес. Изявлението й беше публикувано след вълна от недоволство в социалните мрежи от бездействието на местната власт и заявки за нови протести срещу мръсния въздух. Миенето ще бъде извършвано, когато температурите не са твърде ниски, за да се избегне опасност от поледици. Още днес е започнало метене на булевардите \"Черни връх\" и \"Ботевградско шосе\". В коментар на данните за замърсяването на столицата днес Фандъкова, цитирана от БТА, обясни, че през последната седмица на територията на цяла България по официални данни всекидневно се регистрира двойно превишение на допустимите норми за фини прахови частици. Аварийният план - към края на месеца Кметът подчерта, че ще настоява Столичният общински съвет възможно най-бързо да разгледа краткосрочните мерки, предложени за такива именно дни на тежко замърсяване. Аварийният план, който  предвижда мерки  като ограничаване на движението в центъра на града, по-скъпи синя и зелена зона и по-евтини билети за градския транспорт, не може да влезе в сила преди да бъде одобрен от общинските съветници. Очаква се следващата седмица той да бъде обсъждан от екокомисията на общината, а най-скорошното заседание на общинския съвет е на 25 януари. Ефектът върху здравето  Продължителното дишане на мръсен въздух може да се отрази и на най-здравия организъм, смятат лекарите. Петте най-сериозни здравни риска от мръсния въздух са остри респираторни заболявания на долните дихателни пътища, хронична обструктивна белодробна болест (ХОББ), рак на белия дроб, исхемична болест на сърцето и инсулт. Специалистите коментират, че \"спасение по единично\" от мръсния въздух няма и са нужни мерки на държавно ниво, за да се реагира на проблема. И все пак най-често даваните от специалистите съвети е в дните с повишено замърсяване на въздуха хората, които имат здравословни оплаквания,", "date": "2018.01.09", "title": "Половин България диша опасно мръсен въздух от началото на годината (обобщение)"}
{"url": "https://www.dnevnik.bg/biznes/2018/01/09/3109498_dvanaiset_sa_kandidatite_da_stroiat_otsechkata/", "text": "Дванайсет са отворените оферти за избор на изпълнител при изготвянето на техническия проект и строителството на пътна отсечка между граничния пункт Калотина и пътния възел при Драгоман, съобщи агенция \"Пътна инфраструктура\".  Проектът е с пълно наименование \"Модернизация на път І-8 Калотина – Софийски околовръстен път от км 1+000 до км 15+500 и етапна връзка\". Общата дължина на участъка е 14.5 км. Прогнозната стойност е 141.668 млн. лв. без ДДС като част от", "date": "2018.01.09", "title": "Дванайсет са кандидатите да строят отсечката Калотина - Драгоман"}
{"url": "https://www.dnevnik.bg/sviat/2018/01/09/3109392_gurciia_predlaga_na_makedoniia_ime_koeto_da_ia/", "text": "Гърция ще предложи на Македония съставно име от две части, което да я отличава географски от гръцкия регион Македония. Това обяви външният министър Никос Коциас в интервю за телевизия \"Антена 1\", цитиран от агенциите АНА-МПА и МИА. Според него кабинетът е решил какви предложения да направи за името и ще ги даде на македонските преговарящи. \"Не мисля, че трябва да обсъждаме едно или друго име сега,\" каза Коциас на водещия, отказвайки да отговаря конкретно в ефир. Часове преди срещата си с македонския вицепремиер по евроинтеграцията Буяр Османи първият дипломат на Гърция припомни, че Скопие и Атина първо трябва да се разберат за името, ако Македония иска да влезе в НАТО. Той каза, че в страната му няма да е необходим референдум по въпроса, но добави, че възможността да има такова допитване в северната съседка е \"вътрешен въпрос\" за страната. Същевременно той подчерта, че ако ново предложение за името бъде отхвърлено на референдум, \"цената ще е по-голяма, отколкото някой би могъл да си представи днес.\" Македонски и гръцки представители вече обявиха, че след подновяването на  преговорите в Брюксел  се очаква решение рано тази година. Позицията, споделяна и от Коциас, обаче е проблемна за колегата му Панос Каменос, министър на отбраната от  коалиционния партньор  в правителството, \"Независими гърци\". Каменос, от чиято подкрепа зависи мнозинството на премиера Алексис Ципрас, настоява, че новото име на Македония не трябва да съдържа последната дума, защото самото ѝ включване отправя претенция към Гърция. Според Коциас министърът на отбраната желае единствено това име да не се употребява на гръцки език. Според първия дипломат е грешка да се иска съвършено ново име за Македония: \"Тези подходи за размисъл съдържат следната грешка: смята се, че сме на кръщене, че бебето сега се е родило и трябва да го кръщаваме. За съжаление бебето вече е на 25 години, кръстено е и това бебе сега е млада девойка.\"", "date": "2018.01.09", "title": "Гърция предлага на Македония име, което да я \"отличава географски\", обяви външният министър"}
{"url": "https://www.dnevnik.bg/razvlechenie/2018/01/09/3109390_opra_uinfri_da_kazvame_istinata_e_nai-silnoto_ni_orujie/", "text": "\"Дневник\" предлага пълния текст на словото на Опра Уинфри. Като малко момиченце през 1964 г. седях на балатума в къщата на майка ми в Милуоки и гледах как Ан Банкрофт връчва оскар за най-добър актьор на 36-ите награди на Академията. Тя отвори плика и изрече четири думи, които буквално сътвориха история: \"Победителят е Сидни Поатие\". На сцената се изкачи най-елегантният мъж, когото някога бях виждала. Спомням си, че вратовръзката му беше бяла и разбира се, кожата му беше черна, и никога досега не бях виждала такава почит, оказвана на чернокож мъж. Опитвала съм се много, много пъти да обясня какво означава това за едно малко момиче, хлапе, което гледа от евтините места в салона, докато майка му се прибира, капнала от умора след цял ден чистене на чужди къщи. Но всичко, което е по силите ми, е да опиша този момент и да го обясня с ролята, която направи Сидни в \"Лили в полето\". Амин, амин, амин. През 1982 г. Сидни получи наградата \"Сесил Б. ДеМил\" за цялостно творчество тук, на сцената на \"Златен глобус\". И не забравям, че в този момент някъде има други малки момиченца, които гледат как аз ставам първата чернокожа жена, удостоена с тази награда. За мен е чест - чест и привилегия да споделя вечерта със всички тях и също с невероятните мъже и жени, които са ме вдъхновили, които са предизвиквали най-доброто у мен, които са ме поддържали в пътешествието ми до този момент. Денис Суонсън, който пое риска и ме назначи в A.M. Chicago Куинси Джоунс, който ме видя на екрана и каза на Стивън Спилбърг: \"Ето това е твоята София в \"Цвят лилав\". Гейл, която е самото определение на думата \"приятел\", и Стедман, който е моята опора - това са само няколко от хората, за които говоря. Искам да благодаря на Асоциацията на чуждестранните журналисти в Холивуд, защото всички знаем, че журналистиката е под обсада тези дни. Знаем и невероятното упорство, необходимо за разкриването на абсолютната истина, която не ни позволява да извърнем очите си от корупцията и несправедливостта, от тираните и техните жертви, от тайните и лъжите. Ценя журналистиката повече от всякога сега, когато се опитваме да си проправим път през сложни времена. Което пък ме води до следната мисъл - да казваме истината е най-силното оръжие, с което разполагаме. И съм особено горда и вдъхновена от всички жени, които намериха в себе си силата да проговорят и да споделят личните си преживявания. Всяка от нас в тази стая е известна заради историите, на които дава живот, а тази година ние се превърнахме в историята. Но тази история не засяга само развлекателната индустрия. Тя засяга всяка култура, район, раса, религия, политически възгледи и работно място. Затова искам тази вечер да изразя благодарностите си на всички жени, които са понесли години тормоз и посегателства. Защото те, както майка ми, са имали деца, които да хранят, сметки, които да плащат, мечти, които да преследват. Това са жените, чиито имена ние никога няма да узнаем. Домашни помощнички, земеделски работнички. Жени, които работят във фабрики, в ресторанти, в университети, жени инженери, лекари, учени... Жени от IT индустрията, от политиката и от бизнеса. Жени, които се състезават в олимпийските игри и които служат в армията. Има и още един човек. Реси Тейлър - име, което аз знам и смятам, че вие трябва да знаете също. През 1944 г. Реси Тейлър е млада съпруга и майка, която се прибира от църквата си в Абивил, Алабама, когато е отвлечена от 6 въоръжени бели мъже, изнасилена, и изоставена с вързани очи край пътя. Те я заплашват, че ще я убият, ако проговори, но все пак историята й стига до NAACP*, където млада работничка на име Роза Паркс се захваща със случая й и заедно търсят справедливост. Но няма справедливост в епохата на Джим Кроу. Мъжете, които се опитаха да унищожат Реси, никога не са били преследвани. Реси почина преди 10 дни, на прага на 89-ия си рожден ден. Тя живя, както и ние, дълги години, в едно общество, разядено от брутално могъщи мъже. Твърде дълго никой не чуваше, никой не вярваше на жените, които се опитваха да кажат истината в очите на властта. Но времето на тези мъже изтече. Времето им изтече.** Изтече. И просто се надявам - надявам се, че Реси Тейлър почина със знанието, че нейната истина, както и истината на много други жени, измъчвани през тези години, измъчвани и днес, продължава да живее. Тя е била някъде в сърцето на Роза Паркс 11 години по-късно, когато тя отказа да стане от мястото в онзи автобус в Монтгомъри и е с всяка жена, която избира да признае: \"И аз също\". Истината живее у всеки мъж, който избира да я чуе. В кариерата си винаги съм се стремяла към едно нещо, независимо дали чрез телевизията или на големия екран - да покажа как ние, мъжете и жените, дейтствително се държим. Да разкажа как преживяваме срама, как обичаме и се гневим, как се проваляме, как ближем раните си, как продължаваме напред и преодоляваме препятствията. Интервюирала съм и съм показвала хора, преживели някои от най-грозните неща, които животът може да предложи, но качеството, което всички те имат, изглежда е вярата, че светлината идва дори след най-тъмната нощ. Затова искам всички момичета, които гледат в момента, да знаят, че на хоризонта се задава нов ден! И когато най-сетне се зазори, ще бъде заради многото забележителни жени, част от които са с нас тази вечер, и някои доста забележителни мъже, които се борят, за да се превърнат в лидерите, които ще ни доведат до деня, в който на никого повече не се налага да казва \"Случи се и на мен\".", "date": "2018.01.09", "title": "Опра Уинфри: Да казваме истината е най-силното ни оръжие"}
{"url": "https://www.dnevnik.bg/bulgaria/2018/01/09/3109356_kato_niama_kislorod_-_dishaite_vuglerod_socialnite/", "text": "Обгазението прави астмата.  #EU2018BG \" Това е само един от духовитите коментари в социалните мрежи на проблема с превишените норми на фини прахови частици, които се отчитат в различни градове на страната в последните дни. Днес, за пореден ден, въздухът в столицата е опасно замърсен, а превишения на фините прахови частици над допустимите норми са засечени в още 14 областни града на страната. Като една от мерките срещу проблема кметът на София  Йорданка Фандъкова обяви, че започва м иене на улиците , като това ще става в дните, в които няма опасност от заледяване. В друга своя публикация в микроблог мрежата той обобщава: \"Софийският въздух днес е толкова гъст, че подозирам, че е пълен с калории. Забравете да отслабнете след празниците\". \"Можете да джапате в ледените реки, ама не можете да дишате мръсен въздух. К'ви патреоти сте вие бе?\"", "date": "2018.01.09", "title": "Като няма кислород - дишайте въглерод (социалните мрежи за мръсния въздух)"}
{"url": "https://www.dnevnik.bg/sport/2018/01/09/3109471_tuitur_shte_se_vkljuchi_v_izluchvaneto_na_svetovnoto/", "text": "Туитър\" ще се включи в излъчването на световното първенство по футбол. Компанията се е споразумяла с Fox Sports да предава на живо шоу от Червения площад в Москва, съобщава \"Ройтерс\". Услугата ще бъде достъпна само за потребителите на социалната мрежа в САЩ. Партньорството между двете компании предвижда излъчването на спортна програма всеки ден по време на световното в Русия. Шоуто, което ще се предава на живо в \"Туитър\", включва предварителни материали, обзори и репортажи от мачовете, както и реакции на потребители в социалната мрежа. Излъчванията на живо са една от основните стъпки, която \"Туитър\" следва в стремежа да привлече повече потребители. Преди година социалната мрежа подписа сделка с Американската футболна лига за 30-минутно покритие. Споразумението на Fох с \"Туитър\" е продължение на политиката на телевизионната компания, насочена към развитие на дигиталните си услуги. От този сезон  телевизията започна да излъчва двубои от Шампионската лига  във \"Фейсбук\". Fox продължава да предава на живо срещи от Мейджър лигата по бейзбол (MLB), Мейджър сокър лигата (MLS), както и двубои от мексиканското първенство в най-популярната социална мрежа в света. Световното първенство ще се проведе от 14 юни до 15 юли. Мачовете от шампионатът на планетата ще се играят на 12 стадиона в 11 руски града.", "date": "2018.01.09", "title": "\"Туитър\" ще се включи в излъчването на световното първенство по футбол"}
{"url": "https://www.dnevnik.bg/evropa/2018/01/09/3109241_samouveren_populist_i_privetliv_uchen_-_koi_sa/", "text": "Контрастите в президентските избори в Чехия тази седмица едва ли може да бъдат по-очевидни. В единия ъгъл е действащият президент Милош Земан, обвиняван, че раздухва страх от мюсюлманите и бежанците, и преди време сравнил Европейския съюз с Варшавския договор. В другия ъгъл главният му опонент е Иржи Драхош, 68-годишен професор по химия, който се придържа към умерен академичен тон. Земан, който направи заявка за втори петгодишен мандат, изразява увереност, че отново ще победи. Преди първия тур в петък и събота неговият предизборен екип не използва реклами по телевизията. 73-годишният президент освен това отказва да участва в телевизионни дебати между претендентите. \"Неговата кампания е различна. Тя е нетрадиционна\", казва уважаваният изборен експерт Ян Херцман. По време на първия си мандат Земан посети всички региони на страната сякаш беше на непрекъсната предизборна обиколка. Той води също \"сравнително мащабна кампания\" чрез социалните медии, казва Херцман. \"С известно преувеличение човек може да си каже, че неговите поддръжници и онези, които гласуваха за Доналд Тръмп, много си приличат\", добавя политическият анализатор. Пенсионерите и хората с по-ниска научна квалификация клонят към подкрепа за кандидатурата на Земан. За разлика от действащия президент Драхош не е цял живот политик. Името му стои върху дузина патенти, а от шест години той оглавява Чешката академия на науките. Негови опоненти го окачествяват като Този имидж на сдържан човек обаче вероятно е култивиран съзнателно. \"Ако има някой, който може да победи Милош Земан на втория тур, това не е някой с много поддръжници, а по-скоро някой, който си е създал възможно най-малко врагове\", казва Херцман. Центърът за изследване на общественото мнение отрежда на Земан 32 процента на първия тур, а на Драхош 21.5 на сто, при очакван балотаж между двамата на 26 и 27 януари. На първия тур има още седмина кандидати, които може да всеят объркване. Сред тях е бившият премиер Мирек Тополанек, чието правителство падна от власт през март 2009 г., докато страната беше ротационен председател на Съвета на ЕС. Михал Хорачек, предприемач и автор на текстове за песни, спечелил състояние чрез компания за залози, и бившият президент на автомобилните заводи \"Шкода\" Вратислав Кулханек също са кандидати. Земан се обръща повече на изток, отколкото на запад, през последните години, казва политологът Иржи Пехе. Най-скорошната му среща с руския президент Владимир Путин бе през ноември в Сочи. Ако бъде преизбран, Земан ще направи мощен екип с  премиера Андрей Бабиш  - популист, който през декември миналата години пое властта и нееднократно е критикувал германския канцлер Ангела Меркел за благосклонността й към бежанците. В рождественското си послание Земан повтори своите критики към ЕС, че не е съумял да опази външните си граници. \"Убеден съм, че концепцията за миграционните квоти ще свърши на бунището на историята\", каза той, обръщайки се по телевизията към нацията. \"Никой няма право да ни диктува кого да допускаме на наша територия\", заяви чешкият президент. Главният му съперник Драхош също се изказва срещу Но за разлика от действащият президент той е твърдо против произвеждането на референдум за членството на Чехия в съюза, а подкрепя и въвеждането на еврото, въпреки че наскоро анкета установи, че 85.2 на сто от чехите са против приемането на единната валута. Държавният глава на Чехия има до голяма степен представителни функции и не разполага с политическа власт. Наблюдатели обаче смятат, че президентът, чийто портрет виси във всяка класна стая, оказва голямо влияние върху общественото мнение. \"Президентът е смятан по-скоро за монарх\", казва Пехе. \"Предполага се, че той е не само представител, но и задава тона в дебатите по обществени въпроси\", добавя той. Драхош даде знак, че осъзнава колко много чехи биха предпочели човек от народа за държавен глава вместо учен, откъснат от живота. \"Ще каня от време на време на по бира важни политици\", каза той./БТА", "date": "2018.01.09", "title": "Самоуверен популист и приветлив учен - кои са основните опоненти на президентските избори в Чехия"}
{"url": "https://www.dnevnik.bg/bulgaria/2018/01/09/3109541_cvetanov_dopusna_ubiistvoto_na_petur_hristov_da_e/", "text": "Лидерът на парламентарната група на ГЕРБ Цветан Цветанов допусна, че вчерашното убийство на великотърновския бизнесмен Петър Христов е ответна реакция на групата \"Наглите\", задържана в годините, когато самият Цветанов беше вътрешен министър. \"Когато бях вътрешен министър и вицепремиер, имахме възможност с неговата гражданска позиция да се подпомогне разкриването на тежки криминални престъпления\", коментира Цветанов. \"В тази връзка смятам, че може би в момента има ответна реакция, допълни Цветанов и уточни, че самият Христов е споделял с него притесненията си от това, че съдействието му за разкриването на \"Наглите\" е станало публично достояние. Той изрази убеденост, че извършителят ще бъде задържан и посочи, че най-важното е да се разбере мотивът. \"Ако мотивът за това престъпление е ответна реакция на групата \"Наглите\", смятам, че това не е добър знак за държавата и обществото\", заяви Цветанов. Общо девет членове на групата за отвличания \"Наглите\"  бяха осъдени  на различни години затвор през 2012 г. благодарение на показанията на защитен свидетел - Валентин Михайлов – Ихтиманския, който, според някои медийни публикации, се свързал с разследващите чрез посредничеството на убития вчера Христов.  Цветанов, който е депутат от Велико Търново, уточни, че Петър Христов не е бил член на ГЕРБ, а само симпатизант и е направил дарение през 2007 г. в първата европейска кампания. Петър Христов беше един достоен човек, заяви Цветанов. По думите му Петър Христов никога не е искал охрана и не е имал притеснения за това, което е правил всекидневно в бизнеса си. Цветанов каза, че бизнесменът е участвал в много благотворителни акции и не е търсел публичност за това. Той информира, че в четвъртък парламентарната комисия по вътрешна сигурност ще изслуша министър Валентин Радев, който ще запознае депутатите с факти и обстоятелства около престъпленията в последните дни. Премиерът Бойко Борисов не е коментирал убийството.", "date": "2018.01.09", "title": "Цветанов допусна убийството на Петър Христов да е ответна реакция на престъпния свят"}
{"url": "https://www.dnevnik.bg/sviat/2018/01/09/3109528_liderut_na_partiiata_na_puchdemon_i_bivsh_katalunski/", "text": "Бившият каталунски премиер Артур Мас подаде оставка като лидер на Каталунската демократична европейска партия (PDeCAT), предадоха испански и каталунски издания. Мас, който оглавява партията на уволнения премиер Карлес Пучдемон (и заместник-председател на PDeCAT), по-рано реши да направи стъпката, за да подпомогне преговорите между партиите на независимостта, които съвкупно спечелиха мнозинство на изборите в Каталуня. Според източници на няколко издания той се опитва с действията си да запази баланса сред онези представители на PDeCAT (гръбнака на листата на Пучдемон \"Заедно за Каталуня\", събрала най-много гласове на вота), които са в спор за бъдещото управление на страната и за това кой би могъл да стане премиер, ако Пучдемон все пак не се върне от Белгия, за да стане кандидат. Точно преди две години, няколко месеца след предишните предсрочни избори, Мас подаде оставка като кандидат за премиер, за да даде възможност за пакта с крайнолявата Кандидатура за народно единство (CUP), която не приемаше той да оглавява правителството. Това и даде възможност на Карлес Пучдемон да стъпи по-здраво на каталунската политическа сцена отвъд местната си позиция като кмет на Жирона и да оглави регионалния кабинет. Официалните причини, които посочи Мас, цитиран от \"Ел паис\" и \"Ел насионал\", бяха две. \"Първата е най-важна и е силно политическа - резултатът на \"Заедно за Каталуня\" на 21 декември е много добър. Вместо да занижим очакванията си, ги повишихме,\" каза той. Това по думите му означава, че \"комбинацията между базата на PDeCAT и \"Заедно за Каталуня\" има нужда от нови лидери. Има нужда от свободно пространство, за да може нови лица да водят проект на бъдещето.\" Като втора причина Мас изтъкна делата, които испанското правосъдие води срещу него, след като организира първия референдум за независимост на Каталуня на 9 ноември 2014 г. Миналата година той загуби временно правото си да се кандидатира на изборни длъжности заради организацията на референдума. Днес той обясни пред журналисти, че е получил ново решение от Върховния съд, което означава, че той се изправя пред правосъдието и заради последния референдум миналата година. \"Това не бива да се тълкува като отдалечаване от проекта. Ще продължа да съм част от него, на много по-скромна позиция, която ми се полага. Ако взема решението, ще е за да го подсиля, не да го отслабя.\" По време на кампанията за референдума местни медии писаха, че Мас е имал ключова съветническа роля в решенията на уволненото правителство след референдума за отделяне от Испания.", "date": "2018.01.09", "title": "Лидерът на партията на Пучдемон и бивш каталунски премиер подаде оставка"}
{"url": "https://www.dnevnik.bg/politika/2018/01/09/3108789_prezidentut_svikva_suveta_za_nacionalna_sigurnost/", "text": "Президентът Румен Радев свиква днес заседание на Консултативния съвет за национална сигурност. Темата е \"Роля на Република България за развитието на Общата политика за сигурност и отбрана на ЕС в контекста на българското председателство на Съвета на Европейския съюз 2018\". През октомври м.г. и държавният глава, и премиерът Бойко Борисов, и лидерът на БСП Корнелия Нинова се  обявиха за обща европейска отбрана . В края на м.г. президентът Радев обяви, че смята да постави темата за модернизацията на армията. По думите му решенията се вземали хаотично и \"на парче\". Заседанието на Консултативния съвет за национална сигурност ще се проведе два дни преди парламентът да започне работа след зимната ваканция на депутатите. За 11 януари е насрочено и официалното откриване на европредседателството. В края на м.г. имаше две заседания на Консултативния съвет за национална сигурност заради корупцията, но консенсус не бе постигнат. Мнозинството в парламента прие предложения от правителството антикорупционен закон, а преди три дена президентът наложи вето върху него, което се очаква да бъде отхвърлено.", "date": "2018.01.09", "title": "Президентът свиква съвета за национална сигурност заради ролята на страната за европейската сигурност и отбрана"}
{"url": "https://www.dnevnik.bg/bulgaria/2018/01/09/3108899_lidl_osudi_pik_zaradi_publikacii_s_neverni_tvurdeniia/", "text": "Търговската верига \"Лидл България\" е осъдила жълтия сайт ПИК за неимуществени вреди след две онлайн публикации, които съдържат неверни твърдения. Съдия Десислава Джарова от Софийския районен съд е осъдила ПИК да заплати на засегната страна обезщетение от 10 100 лв. заедно със законната лихва след две статии от 2015 г., в които се твърди, че \"Лидл\" мами клиентите с фалшиви промоции. Решението е от лятото на миналата година и от портала за съдебни актове на ВСС се разбира, че то не е обжалвано и следователно е влязло в сила. ПИК ще трябва да плати и разноските по делото в размер на 749 лв. Едната статия е от 12 май 2015 г, със заглавие \"Ексклузивно в ПИК! \"Лидл\" продължава да се подиграва с хората! Клиенти обикалят като гламави магазините, за да търсят измислени промоции! Къде е евтината сьомга?!\". Статията представя мнението на недоволна потребителка, взето от страницата на веригата магазини в социалната мрежа \"Фейсбук\", тъй като дружеството обявило продажба на сьомга на промоционални цени, но стоката била изчерпана още първия ден - петък. \"В статията не се споменават дати, но се създава впечатлението, че се касае за актуално събитие - \"ексклузивно в ПИК\". Коментарът е в смисъл, че \"това е една от поредните злоупотреби във веригата, които заблуждават хора с измислени промоции и кресливи реклами, които имат за цел да прилапат българския потребител и после да опразнят джоба му докато се усети\", се вижда още от съдебното решение. Ищецът твърди, че в статията е Защитата на ответника се аргументира, че ищецът не може да претендира обезщетение за неимуществени вреди по Закона за задълженията и договорите, ако по неправомерен начин е накърнено неговото добро име и търговска репутация, след като е юридическо лице. \"Защото фирма не може да твърди морални вреди\". Съдът приема  че изнесеното в тази статия е невярно. Икономическа експертиза по делото е установила, че в периода от 8 до 9 май 2015 г. е имало промоция на сьомга във филиалите на \"Лидл\". През първия ден са продадени на промоционална цена 12 237 броя сьомга, а на следващия - 8 337 броя. Като продажби са извършени във всички магазини. Съдия Джарова не се съгласява с аргумента на защитата на ПИК, че фирма не може да иска неиумществени вреди със съдебна практика от България и на Европейския съд, както и от законите и актовете на ЕС. \"Налага се изводът, че сьомгата, пусната за продажба на промоционална цена, не е била изчерпана на 08.05.2015 г. и изнесеното в първата статия, че клиентите са били излъгани с тази промоция е невярно\", аргументира се съдия Джарова. Втората статия, заради която \"Лидл\" осъжда ПИК за 5050 лв. - колкото е обезщетението и за първата, е от 6 май 2015 г. Тя носи заглавието: \"Скандал! \"К.\" и \"Л.\" масово лъжат с промоции, вижте мръсната схема, с която мародерстват хората!\", посетена по данни на сайта от 219 824 потребители. , че втората публикация също съдържа непрофесионални и обидни квалификации, вменяващи противоправни действия и вина на фирмата, които вредят на търговската ѝ репутация. Веригата е обвинена, че продавала краставици през пролетта на 2015 г. изгодно за почти два лева килограма, но когато потребителите стигали до касата са разбирали, че са били \"завлечени\".  , че фирма не може да претендира неимуществени вреди. Съдът приема, твърденията във втората статия на интернет сайта на ответника са неверни. Икономическата експертиза по делото е установила, че в периода от 9 до 15 март 2015 г. са продавани краставици на промоционални цени - 3.19 лв. за килограм, при стандартна цена 3. 99 лв.. А от началото на месеца до 8 март не са продавани краставици на промоционални, както и в периода от 16 март 2015 до 6 май 2015 г.", "date": "2018.01.09", "title": "\"Лидл\" осъди ПИК заради публикации с неверни твърдения"}
{"url": "https://www.dnevnik.bg/analizi/2018/01/09/3100359_2018_-_brjukselsko_vreme_do_juni_i_burenosni_oblaci/", "text": "- С брюкселско време през първата половина на годината и буреносни облаци наесен. - Важно е, не на последно място заради провинциалните представи, с които продължаваме да живеем. България има проблем със собствената си идентификация, доста по-сложно оплетена от \"брюкселската дантела\". - Малко прекалено е да се възлагат всички надежди на \"адвокатстването\" на София. Но, да, Западните Балкани имат по-голям шанс за европейска видимост. Във втория случай импулсът е дори повече от Анкара към София, отколкото от София към Анкара.  - Едва ли с течовете в НДК (на които станах свидетел) ще \"оттече\" и европредседателството. - Възможно е, ако в преконфигурирането на ЕС се създаде периферия, която вече не подлежи на строг контрол. Но това няма да е сигнал за напредъка на България, а за изоставането на обединена Европа. - Това е въпросът на годината. И по \"развръзката\" ще разберем за Брюксел или за Москва сме се вързали. - За голямо съжаление на президента Радев стана ясно, че Владимир Путин няма да може да дойде в страната ни на 3 март. Може би посещението ще се състои в периода между 6 и 9 септември. От историята знаем, че това е другият период, в който руснаците имат навика да посещават България.  - При условие че здравият разум в демократичния спектър надделее, което е редно да се случи не по-късно от началото на пролетта. И, второ, ако формирането на тази \"нова десница\" стане на базата на принципи, а не на механичното съшиване на отломки от стари партии. - Алтернатива на ГЕРБ могат да бъдат тъкмо тези около 500 000 граждани, които не са представени в сегашния парламент. А казуси като АЕЦ \"Белене\" са червената разделителна линия в политическото поле. - Може би най-правилно е българската политика да се наблюдава в \"негатив\": какво най-вече притеснява Бойко Борисов, кое е нещото, срещу което основно гласува ДПС или докарва до бяс медиите на Делян Пеевски. Сборният отговор ни дава и профила на политическите фигури, които би трябвало да наблюдаваме с оглед на обществения интерес. ", "date": "2018.01.09", "title": "2018 - брюкселско време до юни и буреносни облаци наесен"}
{"url": "https://www.dnevnik.bg/skorost/avtomobilna_industriia/2018/01/09/3108427_vsiaka_deseta_nova_kola_v_bulgariia_e_luksozna/", "text": "Луксозните автомобилни марки формират около 10% продажбите на нови коли в България, показват данните за регистрацията, водени от Пътната полиция. Брандове като БМВ, \"Ауди\", \"Мерцедес\", \"Порше\", \"Ленд Роувър\", \"Ягуар\", \"Инфинити\", \"Лексус\", Волво\" и т.н. са намерили 3852 купувачи. Общият брой  купени нови автомобили в страната за миналата година е 39 094 . Най-популярни сред луксозните марки са моделите на БМВ (979 сделки), следват \"Ауди\" (860) и \"Мерцедес\" (826). Автопаркът от луксозни автомобили в България през миналата година се е увеличил и със скъпи и рядко срещани коли, които дори нямат официални дилъри в страната. От Пътна полиция отчитат регистрация на 12 чисто нови електромобила \"Тесла\", 6 ферарита, четири бентлита, три ламборгинита, два ролс-ройса и по един \"Астън Мартин\", \"Макларън\" и \"Лотос\". Поршетата са 118, но трябва да се има предвид, че марката е официално представена в България. Като цяло намерила 4286 купувачи на моделите от леката и лекотоварната си гама, следват \"Рено\" (3719) и \"Тойота\" (2978). Поглед към данните за всички регистрирани автомобили показва, че от която в страната има 461 803 моторни превозни средства. Следват \"Опел\" (371 603) и \"Мерцедес\" (278 068). Общо регистрираните МПС са над 3.44 млн. Към 1 януари тази година луксозният автопарк на България включва 3070 поршета, 180 бентлита, 72 ферарита, 61 тесли, 53 ролс-ройса, 26 ламборгинита и 23 астън мартина.", "date": "2018.01.09", "title": "Всяка десета нова кола в България е луксозна"}
{"url": "https://www.dnevnik.bg/evropa/2018/01/09/3108891_polskiiat_premier_shte_obiavi_promeni_v_kabineta/", "text": "Новият полски премиер Матеуш Моравецки ще обяви промени в управлявалото две години консервативно правителство във вторник, преди да замине за Брюксел, за да обсъжда спорните правосъдни реформи в страната, предизвикали критиките на международната общност, предаде \"Ройтерс\". Дългоочакваните промени вероятно ще включват назначаването на нови министри на финансите, външните работи, околната среда и здравеопазването, твърдят няколко източника, близки до управляващата партия \"Право и справедливост\". \"Полагането на клетвите ще се състои по обед\", заяви говорителят на Моравецки. Тереса Червинска, заместник-министър на финансите, отговорна за бюджета, вероятно ще замени самия Моравецки като финансов министър според два източника. Други два източника твърдят, че или външнополитическият съветник на президента Анджей Дуда Кшиштоф Шчерски, или зам.-председателят на горната камара на парламента Адам Белан ще бъде новият външен министър на мястото на Витолд Вашчиковски. Моравецки напусна поста финансов министър,  за да замени Беата Шидло  като премиер миналия месец, докато \"Право и справедливост\" се готви за  местни избори  в края на 2018 г. и за парламентарни и президентски избори през 2019 г. и 2020 г. Червинска е смятана за лоялна към Моравецки и вероятно ще продължи икономическите му политики.  Предстои да е види обаче дали премиерът ще подобри отношенията на Варшава с Брюксел. Полша, която някога бе смятана за защитник на демократичните промени след падането на комунизма, сега е  в остър спор с Европейския съюз  заради промени в държавните институции, които според критиците подкопават демокрацията и законността. Моравецки ще се срещне с председателя на Европейската комисия Жан-Клод Юнкер в Брюксел във вторник. Еврокомисията започна  безпрецедентна наказателна процедура  срещу Полша през декември, призовавайки другите държави членки да подготвят санкции, ако Варшава не се откаже от серията спорни правосъдни реформи. Санкциите може да доведат до отнемане правото на глас на Полша в евроинституциите. Според полското правителство реформите ще подобрят бавните и неефективни съдилища. Брюксел обаче смята, че те политизират съдебната система и противоречат на ключови европейски ценности.", "date": "2018.01.09", "title": "Полският премиер ще обяви промени в кабинета"}
{"url": "https://www.dnevnik.bg/sport/2018/01/09/3109073_severna_koreia_obiavi_che_shte_izprati_otbor_na_igrite/", "text": "Международният олимпийски комитет (МОК) удължава срока за регистрация на спортисти от Северна Корея за олимпийските игри в Пьончан. Точно месец преди началото на игрите страната обяви, че ще прати отбор. Това се случи след първите преговори между Северна и Южна Корея, които се проведоха в демилитаризираната зона Панмунджом. От  МОК  не съобщиха до кога е удължен срокът, но вероятно се чака потвърждение от Пхенян, че Северна Корея ще има свои представители в Пьончан. До момента фигуристите Риом Тае-Ок и Ким Жу-Сик са единствените севернокорейски атлети, които си осигуриха квоти. \"Ние приветстваме дискусиите между двете страни и смятаме, че това е една положителна стъпка\", каза говорител на МОК. \"Ние оставяме играта отворена, удължавайки срока за регистрация. По този начин подкрепяме севернокорейските спортисти\". Режимът на Ким Чен-Ун планира да изпрати на игрите официални представители, спортисти, репортери, както и майстори по бойни изкуства, които ще направят демонстрации по таекуондо. Южнокорейските делегати предложиха двете страни да се представят под общия флаг на Корейския полуостров. Олимпийските игри в Пьончан започват на 9 февруари.", "date": "2018.01.09", "title": "Северна Корея обяви, че ще изпрати отбор на игрите в Пьончан"}
{"url": "https://www.dnevnik.bg/evropa/2018/01/09/3108806_ungarskata_diaspora_v_ukraina_se_boi_ot_prinuditelna/", "text": "Слушайки как си приказват клиенти с продавачи по главната улица в Берегово, човек би помислил, че е в Унгария. Градчето обаче се намира в Украйна и жителите му днес са разтревожени от намеренията на Киев,  който гласува закон , засилващ мястото на украинския език в училищата. \"Киевските управляващи направиха глупост!\", възмущава се Федир Шандор, преподавател от Университета в Ужгород, главния град на Закарпатска област. Осем на сто от хората в Закарпатието - близо 100 000 души, смятат за свой основен език унгарския и много табели по улиците са изписани на двата езика. В унгарските училища децата учат на унгарски, а украинският се преподава като учебен предмет. Член 7 от новия закон обаче разпорежда повечето дисциплини в гимназиите и колежите да се преподават занапред на украински. Текстът впрочем не уточнява някои подробности и неяснотата създава възможност за всякакви тълкувания. \"Никой не може да ни обясни как да става това на практика!\", оплаква се Стела Кеслер, директорка на унгарско училище в Ужгород. \"Дали децата ще учат четири години на унгарски, а после изведнъж ще минават на украински\", чуди се тя. В Закарпатието, изолирано географски от другите части на Украйна, има над 70 унгарски училища (четвърт от общия брой), в които ходят почти 10 на сто от учениците в региона - близо 16 хил. души. \"Училищата с преподаване на унгарски ще затворят врати\", предрича Олександър Шпеник от Украинско-унгарския учебно-научен институт в Ужгородския университет, който подготвя преподаватели за унгарските гимназии и колежи в Украйна. Просветното министерство, напротив, уверява, че законът ще затвърди правата на малцинствата, по-специално улеснявайки за тях достъпа до висше образование. Добрата оценка по украински от средното училище наистина е необходима за кандидатстващите в който и да било университет. Но през последните години Закарпатска област показва най-нисък успех от всички региони. Има села, в които нито един ученик не си е взел изпита. Изоставени от Киев \"Повечето наши ученици, щом завършат, работят в семейните фирми\", отбелязва Стела Кеслер. \"А който иска да следва в украински университет, намира начин\", например взема частни уроци по езика, обяснява тя. Експерти на Съвета на Европа отбелязаха наскоро в доклад, че усилията на Киев да разпространява украинския са \"похвални\", но твърде мъглявите законови разпоредби трябва да се конкретизират с оглед защитата на малцинствата и въвеждането на позакъснелите нови правила. Според някои критици недоволството от Киев се дължи на това, че изолираният регион години наред е бил забравен от централната власт след провъзгласяването на независима Украйна през 1991 г. А вакуумът често е бил запълван от Будапеща - Унгария е предоставяла на своята диаспора в Закарпатието финансова и материална помощ, по-специално в образованието, страдащо от хронично недофинансиране. \"Унгария дари учебници по история, утвърдени от нейното просветно ведомство\", а не от Киев, разказва Федир Шандор. Според него в местните унгарски училища към половината учебници са унгарски. Деликатна ситуация  Регионалното напрежение се появява в деликатен момент за Украйна, където от 2014 г. тече война между националната армия и проруските сепаратисти в източните региони. В началото на конфликта много чувствителен бе въпросът за статута на руския език. Бунтовниците обвиняват Киев, че иска да ограничи употребата на руския, на който говори голяма част от населението, но властите отричат. За мнозина украинци разпространението на езика им е символ на защитата на националната им идентичност след анексирането на Крим от Русия. Но през октомври унгарски крайни националисти демонстрираха пред посолството на Украйна в Будапеща под лозунга \"Самоопределение за Закарпатието\". Месец по-късно украински националисти организираха шествие по улиците на Берегово, свалиха унгарското знаме от сградата на кметството и обвиниха Будапеща, че \"подкрепя сепаратизма\". \"Тук няма никакви сепаратистки нагласи\", заявява обаче твърдо пред АФП Йосип Резеш, служител в регионалната администрация, също с унгарско потекло./БТА/", "date": "2018.01.09", "title": "Унгарската диаспора в Украйна се бои от принудителна езикова асимилация"}
{"url": "https://www.dnevnik.bg/sport/2018/01/09/3108849_mats_vilander_pred_dnevnik_grigor_dimitrov_ima_golemi/", "text": "- Мисля, че ще стигне до №2. В момента той е един от играчите, които другите трябва да победят. Не съм сигурен дали е готов да спечели титла от Големия шлем заради начина, по който играе. Той може да победи почти всички играчи, но все още е малко непостоянен в ударите си. Що се отнася до ранглистата, той има перфектната игра, защото е постоянен по отношение на физиката способност, движението по корта, отношението към играта, в това да разбере кой е най-добрият начин да играе срещу конкретен съперник. Това са уменията, които трябва да имаш, за да станеш №1, защото всичко зависи от постоянството. Що се отнася до спечелването на титла от Големия шлем, трябва да бъдеш малко по-постоянен в ударите. Титлата в Лондон повиши значително увереността на Григор. При него въпросът е да играе по-добре в големите мачове срещу най-големите играчи и да не губи срещу по-ниско класираните. Но да бъдеш малко по-пасивен, по-дефанзивно настроен срещу по-ниско класираните играчи, за да си сигурен, че ще спечелиш, и след това да можеш да си по-освободен и да тръгнеш напред срещу играчи като Федерер и Надал, е доста трудна за постигане комбинация. По отношение на ранглистата обаче има много голям шанс да бъде №1, №2 или №3 в края на сезона. Наистина го вярвам. - Мисля, че е основа за това да не губи срещу играчи, срещу които не трябва да губи. Мисля, че той успя да разреши проблема срещу играчи като Давид Гофен, Александър Зверев. За мен проблемът при него си остава как да победи най-големите - Федерер, Надал, Джокович, когато се завърне. Трябва да видим каква ще е нагласата му срещу тях сега. Той не може да влезе в тези мачове с мисълта, че няма какво да губи, а може само да спечели. Защото с тази нагласа можеш да играеш добър тенис срещу най-добрите, но не можеш да ги победиш. За мен това е най-голямата въпросителна при Григор. Но що се касае до тенисистите от неговата черга, в много голяма степен той успя да разреши този проблем в Лондон.", "date": "2018.01.09", "title": "Матс Виландер пред \"Дневник\": Григор Димитров има големи шансове да завърши сезона като №1"}
{"url": "https://www.dnevnik.bg/zdrave/2018/01/09/3109088_obshtinski_bolnici_reshavat_dali_da_organizirat/", "text": "Ръководството на сдружението на общинските болници се събира, за да обсъди финансовото състояние на лечебните заведения, съобщи БНТ. От сдружението ще решават и дали да излязат на национален протест на 15 януари. Най-малко 12 общински болници са заплашени от фалит, защото разходите им са по-високи от приходите, които получават от здравната каса. Много от тях вече имат и натрупани дългове. Според болнични директори тази година проблемът се задълбочава още повече заради ръста на минималната заплата и непроменените стойности на клиничните пътеки. Сред застрашените от фалит лечебни заведения са болниците в Свищов, Белоградчик, Омуртаг, Тутракан, Петрич и Гоце Делчев.", "date": "2018.01.09", "title": "Общински болници решават дали да организират национален протест"}
{"url": "https://www.dnevnik.bg/intervju/2018/01/09/3107636_kornelius_adebahr_analizator_v_dgap_ako_vsichki_v_es/", "text": "- Първото имаше значение. Организирахме тези събития в големите градове, а не в селските райони, и работихме чрез установени структури както на DGAP, така и на партньорски организации - в един град беше търговска камара, в друг беше университет, а в трети – Европа директ център, така че това са организации, които са основната си част подкрепят европейския проект. Вероятно това доведе на дискусиите хора, които имат обща положителна нагласа. Но въпреки положителното отношение те също така критикуваха, така че това не бяха дискусии, където всеки се съгласяваше колко велик е ЕС. - Ако ги попитате, вероятно ще има някои, които биха казали: \"Е, аз съм баварец, но аз също съм немец и европеец.\" Можете да имате различни слоеве на идентичност и една идентичност не изключва другата. Това, което имаме, е и този вкоренен елемент на Германия в Европа. Хората рядко говорят за Германия като нещо отделно, винаги ще правят този европейски контекст. Те виждат, че процесът на интеграция в ЕС е от полза за Германия, понякога могат да посочат конкретна полза, но дори само фактът, че ние живеем в мир през последните десетилетия и сме приятели с всички наши съседи, е достатъчен. Но това е така, защото сме израснали, знаейки това или научавайки това и виждайки ЕС по този начин. Това е може би повече на ниво осъзнаване, отколкото на ниво идентичност. Бих казал, че повечето от хората, които участваха в дискусиите, се смятат повече или по-малко европейци, дори да са критични към много неща, които ЕС е направил, или предпочитат да имат отново ЕС с 12 или 15 страни членки. - По този въпрос има разлики в самата Германия, в зависимост от това дали става дума за западната или за източната част. В Източна Германия съществува това чувство на \"заедност\" спрямо страните от Централна и Източна Европа, доколкото всички те са живели под съветска власт. Хората от Източна Германия по-лесно могат да разберат колко труден може да е преходът. Докато хората в западната част - някои от тях не биха отишли дори на почивка в страните от ЦИЕ. Това, което намерихме за впечатляващо, беше идеята да упрекнем Унгария или Полша за това, което се случва в тези страни. На дискусиите в Германия хората показаха, че са загрижени за стойностите и упрекват липсата на общи ценности, която те констатират на база на последното развитие в тези страни. Може би това е свързано с чувството, че Германия е основател на ЕС - знаем за какво става въпрос, ние установихме правилата и приехме всички, които играят по правилата, но тези страни започват да играят по други правила и това не ни харесва. Така че има усещане от рода \"ние сме били тук достатъчно дълго\" и на негова база казваме на другите как трябва да се държат. Дали това помага или не, не зная, но изглежда, че това чувстват гражданите в Германия. - Определено. Това е нещо, от което гражданите, изглежда, се интересуват. Ако всички правят каквото искат, тогава това не е съюз. Това правило се огъва, точно сега е съсредоточено върху Унгария и Полша, но преди това беше Гърция, която изкривяваше правилата, подправяше числата и трябваше да бъде спасена от германските пари и германските банки. Разбира се, това е различна история, но е лесно да го видим, че някои играят по правилата - германците обичат да се възприемат като такива, докато други не играят по правилата, но искат да получат ползи. И дали Гърция иска да бъде спасена или дали Полша иска да получи структурни фондове, но не приема същите ценности - солидарност в кризата с бежанците – тези неща създават имидж, на базата на който германците ще изградят подкрепата си за европейската интеграция. Ако не видят, че нещата се подреждат, има голяма вероятност евроскептицизмът им да се повиши или поне да останат твърде критични.  - Интересно е, че питате за това, защото не германците искат това ядро. Има достатъчно германци, които казват \"не, всеки който е в лодката сега, трябва да остане в лодката и трябва да се движим заедно\". Но липсва разбиране дали една или друга страна иска да напредва, както британците никога не са искали да приемат общата валута. Хората наистина не могат да оценят това. Предполагам, идеята е, че всички трябва да напреднем. Тя е базирана на основното чувство на германците, че европейската интеграция е нещо добро за нас. Ако тя е добро за нас, тя е добро и за другите страни. Защо тогава те не искат това допълнително ниво на интеграция? Мартин Шулц вече предложи Съединени щати на Европа през 2025 г. Той беше остро критикуван точно за това - че всеки, който иска да продължи, може да остане, а онези, които не искат, трябва да напуснат. Съществува силно усещане, че Европа трябва да напредва като цяло, за това става дума, това е общ проект. Моята собствена критика вероятно би била, че хората не виждат защо гражданите, а не само правителствата, но и гражданите в други страни, не искат да имат същото ниво на интеграция, каквото ние, германците, искаме да имаме. Ние сме склонни да пренебрегваме, че французите са много по-малко ентусиазирани за интеграцията, може би искат европейския финансов министър и бюджета, но има и други елементи, в които те са много колебливи. - Първо, мисля си защо не го каза преди половин година, когато провеждаше кампания. Ако го беше повдигнал, това едва ли би променило драстично резултатите, но се оказа, че след изборите много хора попитаха: \"Защо не говорихте за Европа? Защо не го повдигнахте този въпрос, можехте да се отличите от канцлера?\" Второ, считам, че това е доста амбициозно. Защо той предложи 2025? Тъй като през 1925 г. социалдемократическата партия в манифест заявява, че се стремим към Съединени щати на Европа - така той всъщност се заиграва с тази годишнина. Ето защо той не каза 2030. Когато се замислям за начина, по който се опитахме да имаме европейска конституция през 2004 г., 2005 г. - това са вече 12 години и сега той иска да има нещо съвсем различно след осем години. Времевият хоризонт е много амбициозен. Мисля, че има личен елемент в това.", "date": "2018.01.09", "title": "Корнелиус Адебахр, анализатор в DGAP: Ако всички в ЕС правят каквото искат, това не е съюз"}
{"url": "https://www.dnevnik.bg/sport/2018/01/09/3109087_rafael_nadal_zapochna_2018_g_sus_zaguba/", "text": "Световният №1 в тениса Рафаел Надал загуби първия си двубой за годината, като отстъпи на Ришар Гаске 4:6, 5:7 на  демонстративния турнира \"Куйонг класик \". Това беше първи двубой за испанеца от няколко месеца, след като той се оттегли от финалите на АТП през ноември заради контузия в коляното. Надал се  отказа от участие в Бризбейн  в началото на 2018 г., изтъквайки, че все още не е готов на 100% за сезона. В момента испанецът продължава подготовката си за първия турнир от Големия шлем Australian open. Водачът в световната ранглиста допусна доста грешки в срещата с Гаске, като играта му беше на приливи и отливи. Във втория сет Надал беше пробит три пъти, но въпреки това успя да изравни резултата при 5:5. Гаске взе последните два гейма и спечели двубоя. \"Това беше една добра тренировка за мен. Чувствам се добре и е хубаво, че участвам, за да се готвя за Australian open. Идеята ми е просто да продължавам да тренирам здраво и да навляза във форма\", каза Надал. Според него умората от дългата 2017 г. му е попречила за началото на сезона, но смята, че има достатъчно време да навлезе във форма. За Ришар Гаске това беше първа победа над Надал след 16 поредни загуби. Успехът на французина обаче няма да влезе в официалната статистика на АТП, защото мачът беше с демонстративен характер.", "date": "2018.01.09", "title": "Рафаел Надал започна 2018 г. със загуба"}
{"url": "https://www.dnevnik.bg/biznes/2018/01/09/3109089_energiiniiat_regulator_shte_kontrolira_borsata_za_tok/", "text": "Вбъдеще Комисията за енергийно и водно регулиране (КЕВР) ще контролира борсата за търговия на електроенергия. Такива промени в Закона за енергетиката готви ресорното министерство, съобщи пред БНТ министър Теменужка Петкова. Тя допълни, че такъв вид регулация предвижда европейска директива, но досега тя не е имало основание да се въведе, защото не цялото количество на ток се е продавало през борсата. Срокът за изготвянето на промените бил до края на следващата седмица. В края на 2017 г. в Народното събрание спешно бяха приети промени, с които всички производители на ток с мощност над 5 мегавата бяха задължени да продават енергията през борсата. Измененията станаха под натиска на участници на пазара, които сигнализираха за картелни сделки, непазарни спекулации и други нарушения, които никой държавен орган не санкционираше. Оплакванията продължиха и от началото на тази година като беше подчертано, че нарушителите нито има кой да контролира, нито има изграден механизъм те да бъдат санкционирани. Днес министърът на енергетиката посъветва при нарушения да се сезира Комисията за защита на конкуренцията, която била компетентният орган към момента. Петкова не можа да обясни на какво се дължи поскъпването на тока на борсата при положение, че има по-голямо предлагане отколкото търсене. Тя съобщи и данни, които показаха, че тази ситуация се запазва и в началото на годината. На няколко пъти подчерта, че конкурентоспособността на българската индустрия била приоритет на правителството. Обясни, че електроенергията е стока като всяка друга и цената й се диктува от пазара, а няма свободен пазар, при който държавата да се намесва.", "date": "2018.01.09", "title": "Енергийният регулатор ще контролира борсата за ток"}
{"url": "https://www.dnevnik.bg/photos/2018/01/09/3109093_snimka_na_denia_sniag_v_sahara/", "text": "Сняг падна в пустинята Сахара, близо до алжирския град Айн Сефра. Снежната покривка е достигнала 40 см., но бързо се е стопила, защото нормалната температура в града през януари варира между 6 и 12 градуса.", "date": "2018.01.09", "title": "Снимка на деня: Сняг в Сахара"}
{"url": "https://www.dnevnik.bg/na_put/2018/01/09/3108563_zabravenite_veshti_veche_sa_beleg_za_cennostta_na/", "text": "Зарядно за телефон, гребен, четка за зъби, пижама - това обикновено са най-често забравяните от посетителите на хотелите вещи. Понякога обаче разсеяността излиза действително скъпо, пише   Business Traveller. Британско-ирландската верига Travelodge, която обединява над 500 хотела, 37 хил. стаи и посреща годишно по 19 млн. клиенти, направи равносметка на това какво забравят хората. Сред трудните за прежалване \"загуби\" са сертификати за акции на стойност 500 хил. паунда, писалка \"Монблан\" за 8 хил. и 24-каратова златна верижка със смеещия си Буда. По-неочакваните са вана, пълна с картофи, урна с праха на любим покойник и живи домашни любимци - котка на име Баскин и йоркширският териер Робинс. Списъкът се допълва от 50-годишно плюшено мече, сценарий за филм, печеливш билет за лотарията, един брой рейндж роувър спорт с ключовете и билети за \"Ориент експрес\". Едновременно с това клиентите имат собствена ценностна скала - притежателят на мечето - играчка се оказал бизнесмен, който не може да заспи без плюшения Рупърт. Заради изгубената писалка друг негов колега се върнал от Холандия в Англия да си я вземе, защото от суеверие подписвал всички документи само с нея. Животът става толкова забързан и напрегнат, че времето е над всичко, затова и ценните вещи често се забравят, коментира говорителят на веригата. Все пак списъкът на най-често забравяните вещи звучи банално - в него влизат електронни устройства, тоалетни принадлежности, книги, дрехи.", "date": "2018.01.09", "title": "Забравените вещи вече са белег за ценността на времето"}
{"url": "https://www.dnevnik.bg/evropa/2018/01/09/3109095_frenskata_prokuratura_razsledva_epul_za_planiranata/", "text": "Френската прокуратура започна разследване срещу американската високотехнологична компания \"Епъл\", обвинявайки я в измама във връзка с нейната производствена практика за т.нар. планирана амортизация, чрез която съзнателно било забавяно функционирането на по-старите модели \"Айфон\", съобщи \"Франс прес\", цитирайки съдебни източници. С разследването, започнало в петък, ще се занимава Главното управление по въпросите на конкуренцията, потребителите и борбата с измамите (с френска абревиатура DGCCRF), което е част от системата на министерството на икономиката. Съдебното производство е започнато по искане на обществената организация \"Стоп на планираната амортизация\", която обвинява \"Епъл\" в умишлено понижаване на производителността на мобилните устройства и съзнателно съкращаване на срока им на експлоатация. През декември \"Епъл\" потвърди, че забавя работата на старите модели на своя смартфон поради това, че литиево-йонните батерии, с които те са снабдени, с течение на времето губят мощност и капацитетът им може да се окаже недостатъчен, например ако устройството се използва в студено време. За да се избегне внезапното му изключване, корпорацията внесла промени в операционната система IOS, които забавят изпълнението на определени функции при недостиг на ресурси.", "date": "2018.01.09", "title": "Френската прокуратура разследва \"Епъл\" за планираната амортизация на стари модели \"Айфон\""}
{"url": "https://www.dnevnik.bg/zelen/stil_na_jivot/2018/01/09/3109107_vodorodniiat_nekso_stava_nai-visokotehnologichniiat/", "text": "Хюндай\" избра изложението за потребителска електроника в Лас Вегас (CES), за да представи своя най-високотехнологичен модел. \"Нексо\" се задвижва от водород, който в горивни клетки влиза във взаимодействие с кислорода от въздуха, като се получава ток. С едно зареждане на резервоарите кросоувърът изминава над 800 километра. \"Нексо\", който ще започне да се предлага на избрани пазари от пролетта, става вторият сериен водороден модел на \"Хюндай\" след  ix35 FCEV . Новият автомобил обаче е по-пъргав и предлага по-голям запас от ход. В \"Нексо\" дебютира и първата в сериен автомобил система за предотвратяване на сблъсък с превозно средство в мъртвата зона на огледалата, която разчита на камери, за да покаже пълна картина на зоната зад и отстрани на колата. Картините от камерите се проектират на централния дисплей в салона. \"Хюндай Нексо\" е снабден и със система за активно поддържане на избраната лента на движение, която позволява в дълги периоди от време колата да следва автомобилния поток без намесата на водача. На разположение е и система за самостоятелна паркиране, която работи дори когато водачът не е в колата. От \"Хюндай\" посочват, че \"Нексо\" е поредният модел на компанията, част от плана за лансиране на 18 екологични модела до 2025 година.", "date": "2018.01.09", "title": "Водородният \"Нексо\" става най-високотехнологичният модел на \"Хюндай\""}
{"url": "https://www.dnevnik.bg/evropa/2018/01/09/3109100_ne_sme_vuv_voina_s_polsha_no_iskame_da_budem_chuti/", "text": "Европейският съюз и Полша трябва да вземат под внимание гледната точка на другия. Това заяви председателят на Европейската комисия Жан-Клод Юнкер преди разговори с полския премиер Матеуш Моравецки, предаде ДПА. \"Не сме във война с Полша - далеч съм от тази мисъл\", каза Юнкер в Брюксел. \"Но ние приемаме сериозно безпокойствата на полската страна и аз бих искал и нашите полски приятели да приемат сериозно нашите.\" През декември срещу Полша  беше задействан чл. 7 от Договора за ЕС  заради безпокойство за независимостта на полската съдебна система. Това бе безпрецедентна мярка в историята на съюза. Днес Моравецки ще има работна вечеря с Юнкер в Брюксел. Очаква се наред с другите въпроси да обсъдят и задействането на правната процедура срещу Варшава. Вчерашното си изказване Юнкер направи по време на конференция за бюджета на ЕС. Преди това пред германската телевизия той изрази очакване Полша да покаже разбиране към позицията на съюза. Юнкер посочи в интервюто, че ЕС ще настоява за върховенство на закона, разделение на властите и свобода на словото. Той също така изрази надежда между него и Моравецки да се създаде климат на разбирателство, който да направи по-лесно намирането на компромис. Юнкер изтъкна и отговорността на Полша и другите централноевропейски страни в приема на бежанци.", "date": "2018.01.09", "title": "Не сме във война с Полша, но искаме да бъдем чути, заяви Юнкер"}
{"url": "https://www.dnevnik.bg/zdrave/2018/01/09/3109108_produljava_da_namaliava_broiat_na_medicinskite_sestri/", "text": "Намалява броят на медицинските сестри в България заради ниското заплащане. Средната заплата е до 900 лева с всички добавки, а средната възраст е 58 години. Една четвърт от медицинските сестри трябва да се пенсионират през тази година, съобщава БНТ. До 10 години хората от тази професия могат да изчезнат. Завършващите все по-често гледат към други държави за реализация, понеже заплащането там е 10 пъти по-високо. А и медицински персонал от България е доста търсен извън страната. Около 1500 лева е нормална заплата за начален работник в сферата, смятат медицински специалисти. По данни на Асоциацията на професионалистите по здравни грижи повече от 20% от медицинските сестри вече са в пенсионна възраст. Общият им брой е малко над 26 000, а средната възраст - 58 години. Във Видин, например, се назначават само пенсионери. Работещите продължават да напускат заради по-добро заплащане в чужбина или други градове в страната. 216 са действащите медицински сестри и лаборанти във Видин по справка на Асоциацията на професионалистите по здравни грижи. Повечето от останалите в системата са със стаж от десетки години. От около 15 години нови медицински кадри не са постъпвали на работа, каза пред БНТ Диана Богомилова, председател на регионалното дружество на Българската асоциация на професионалистите по здравни грижи. В отделението, в което тя работи, вече има една работеща сестра в пенсионна възраст. Предстои и на още три да се пенсионират тази година. Ако напуснат, отделението няма да функционира. Около 500 лева получават медицинските сестри във Видин без данъците и осигуровките. Затова се налага да работят на две, дори на три места по някога. Липсата на нови кадри пречи на работата в екипите. Според лекари, алтернатива на професията \"медицинска сестра\" няма. Според работещи в системата за да има нови попълнения, заплащането трябва да е поне двойно.", "date": "2018.01.09", "title": "Продължава да намалява броят на медицинските сестри"}
{"url": "https://www.dnevnik.bg/sport/2018/01/09/3109079_donald_trump_beshe_osvirkan_po_vreme_na_finala_na/", "text": "Президентът на САЩ  Доналд Тръмп  беше освиркан по време на финала от колежанската лига по американски футбол (NCAA) между университетите на Алабама и Джорджия. Срещата се игра на  стадион \"Мерцедес-Бенц арена\"  в Атланта, а още при пристигането си американският президент се сблъска с вълна на недоволство. Заради пристигането на кортежа на Тръмп феновете бяха оставени извън стадиона доста време. Тези, които чакаха да влязат, на входовете бяха забавени заради мерки за сигурност, а всичко това доведе до нерви и късно влизане на доста от зрителите. При преминаването на Тръмп край тълпата президентът получи освирквания. За началото на двубоя американският президент беше на игрището за изпълнението на националния химн. Само малка част от зрителите аплодира държавния глава, а мнозинството отново го засипа с освирквания. Това е първа поява на Тръмп на спортно събитие след големите протести на състезателите по американски футбол. През миналата година  футболистите от НФЛ  подновиха демонстрациите си, коленичейки по време на националния химн, с което показаха несъгласието си с расовото неравенство и полицейското насилие. Тогава Тръмп призова всеки протестиращ да бъде уволнен.", "date": "2018.01.09", "title": "Доналд Тръмп беше освиркан по време на финала на колежанското първенство по американски футбол"}
{"url": "https://www.dnevnik.bg/biznes/2018/01/09/3109111_chujda_kompaniia_shtiala_da_poluchi_dvoina_suma_za/", "text": "Сумата, платена на БАН за изготвянето на анализа за АЕЦ \"Белене\", щеше да е същата, но в евро, ако беше изготвена от чужда компания. Това обяви в сутрешния блок на Би Ти Ви Александър Тасев, ръководител на екипа, изготвил документа. Тук става въпрос за възлагане на най-мащабния проект от 1989 г. насам, допълни той. Експертът уточни, че договорът за изработване на доклада е за 2.5 млн. лв. Участвали са 46 експерти плюс 7 института на БАН. В началото на миналата седмица  анализът на БАН бе публикуван , след като породи много спорове какво всъщност съдържа. Тасев уточни, че при взимането на решение дали да се строи АЕЦ \"Белене\" трябва да се помисли и за това, че след години енергийният пазар ще бъде напълно либерализиран и всяка централа трябва да предлага конкурентна цена. В анализа на учените се очаква цената на тока от \"Белене\" да варира от 60 до 85 евро към 2040 г. при заложен експлоатационен живот на централата до 2085 г.", "date": "2018.01.09", "title": "Чужда компания щяла да получи двойна сума за доклада за АЕЦ \"Белене\""}
{"url": "https://www.dnevnik.bg/evropa/2018/01/09/3109109_junker_prizova_stranite_ot_es_da_zapulniat_dupkata_v/", "text": "Председателят на Европейската комисия Жан-Клод Юнкер отхвърли идеята, че Великобритания може да промени мнението си за Брекзит, и призова останалите 27 държави членки да се съгласят да платят повече пари, за да запълнят бъдещата дупка от 13 милиарда евро на година в бюджета на съюза, предаде \"Гардиън\". Изказването му идва на фона на проучване, според което 51% от британците подкрепят оставането в ЕС срещу 41% поддръжници на Брекзит. \"Разбира се, че ще има Брекзит\", подчерта Юнкер. \"Не вярвайте на тези, които казват, че това няма да се случи и че хората във Великобритания са осъзнали грешката си\", допълни той. \"Моята работна хипотеза е, че британците ще ни напуснат на 30 март 2019 г. Така че между сега и тогава трябва да направим всичко по силите ни, за да намерим средства за реакция на загубата на значителна сума пари\", каза Юнкер. Според еврокомисията за покриването на дупката след излизането на Великобритания от седемгодишната финансова рамка на ЕС ще са необходими \"свежи пари\" и съкращения в съотношение 50 на 50. Юнкер иска държавите членки да договорят план до месец май, предвиждащ да харчат повече от сегашния 1% от БВП за поддържане на по-голямата част от сегашни програми и за отговор на бъдещи предизвикателства като тероризъм и климатични промени. \"Трудно е, когато един нетен вносител напуска бюджета на Европа. Аз не подкрепям изцяло идеята Европа да стане място, където има безплатна бира за всеки, без да се проверява първо за какво точно се плаща. Но подкрепям силно идеята да се разгледат много подробно всички политики. Това, от което се нуждаем, трябва да остане, трябва да бъде финансирано. То струва на европейските данъкоплатци една чаша кафе на ден, това е всичко. И мисля, че Европа (струва) много повече от чаша кафе на ден\", допълни той.", "date": "2018.01.09", "title": "Юнкер призова страните от ЕС да запълнят дупката в евробюджета след Брекзит"}
{"url": "https://www.dnevnik.bg/citat_na_deniia/2018/01/09/3109112_citat_na_denia_evropa_struva_mnogo_poveche_ot_chasha/", "text": "Европа (струва) много повече от чаша кафе на ден.\" Това заяви председателят на Европейската комисия Жан-Клод Юнкер  по повод дупката в бюджета на Европейския съюз , която ще се появи, след като Великобритания напусне блока. \"Трудно е, когато един нетен вносител напуска бюджета на Европа. Аз не подкрепям изцяло идеята Европа да стане място, където има безплатна бира за всеки, без да се проверява първо за какво точно се плаща. Но подкрепям силно идеята да се разгледат много подробно всички политики. Това, от което се нуждаем, трябва да остане, трябва да бъде финансирано. То струва на европейските данъкоплатци една чаша кафе на ден, това е всичко. И мисля, че Европа (струва) много повече от чаша кафе на ден\", допълни Юнкер.", "date": "2018.01.09", "title": "Цитат на деня: Европа струва много повече от чаша кафе на ден"}
{"url": "https://www.dnevnik.bg/sport/2018/01/09/3109135_amazon_planira_da_uchastva_v_turga_za_televizionnite/", "text": "Американската компания \"Амазон\" планира да наддава на търга за  телевизионните права на Висшата лига . Конкурсът ще бъде през следващия месец, а \"Амазон\" има желание да излъчва двубоите на територията на Великобритания. В момента срещите от най-скъпото футболно първенство в света се излъчват от телевизионните компании BskyB (SkySports) и BT (British Telecom), които през 2015 г. платиха общо 5.1 милиарда паунда (6.9 млрд. долара) за правата. Sky излъчва 126 двубоя през сезона, а останалите 42 са в ефира на BTSport. \"Амазон\" обаче не е единственият технологичен гигант, който има намерение да се намеси на пазара. \"Фейсбук\" също проучва въпроса и участваше в първоначалните разговори. Участието на двете технологични компании най-вероятно ще доведе до сериозно увеличение на цената за телевизионните права, прогнозират анализаторите на Citi. Очакваният скок е с 40% на цената от 5.6 милиарда долара, която Sky плати за по-голяма част от пакетите преди близо три години. Друг проект на американската компания, който трябва да я популяризира на Острова, е  създаването на документална поредица за \"Манчестър сити\" . \"Гражданите\", които са лидер във Висшата лига и поставиха рекорд по поредни победи (18), подписаха договор с \"Амазон\" през ноември за излъчването на поредица, която да покаже поглед отвътре за представянето на тима. \"Фейсбук\" вече  договори излъчването на мачове от германската Бундеслига онлайн . Потребителите на социалната мрежа в Полша ще могат да гледат безплатно срещата между \"Байер\" (Леверкузен) и шампион \"Байерн\" (Мюнхен). Защо \"Амазон\" се намесва на пазара Планираното навлизане на телевизионния пазар в Обединеното кралство за излъчване на Висшата лига само продължава дългосрочния проект на американската компания. Тя прави всичко възможно да увеличи броя на абонатите си във Великобритания, където доскоро не беше особено популярна. Според експертен доклад евентуално излъчване на двубоите от футболното първенство ще увеличи двойно приходите от абонати. Статистиката сочи, че потребителите, които ползват абонамент Prime, харчат два пъти повече годишно от всички останали. През 2017 г. във Великобритания 43% от абонатите на \"Амазон\" са били във втората категория. Очаква се срещите от Висшата лига да бъдат включени в пакета Prime, с което да се стимулират повече приходи. Компанията вече се намеси сериозно в страната, след като през август 2017 г. финализира сделка за излъчването на веригата турнири по тенис от  световния тур на АТП . \"Амазон\" даде по-висока оферта на търга от Sky, който до момента излъчваше турнирите от сериите \"Мастърс\". Американската компания предложи по 10 милиона паунда на година, за да вземе правата. Освен това \"Амазон\" излъчи и десет мача в четвъртък вечер от сезона в Националната футболна лига (НФЛ) от първенството по американски футбол. Компанията навлиза все повече на спортния пазар, водейки се от числата на последните проучвания в Щатите. Според тях потребителите на телевизионни услуги се обвързват с кабелни оператори главно заради предлагането на спортни събития на живо.", "date": "2018.01.09", "title": "\"Амазон\" планира да участва в търга за телевизионните права на Висшата лига"}
{"url": "https://www.dnevnik.bg/evropa/2018/01/09/3109131_makron_prizova_kitai_i_es_da_izbiagvat_klopkite_na/", "text": "Френският президент Еманюел Макрон предложи Франция да се отвори за китайските инвестиции в замяна на по-голям достъп на френските компании до китайските пазари и предупреди, че съществуващите търговски дисбаланси може да доведат до протекционизъм, предаде \"Ройтерс\". Изказването на Макрон дойде  на втория ден от тридневната му визита в Китай  с делегация от лидерите на 50 компании. Френският президент се надява, че  посещението му ще помогне  за намаляване на възлизащия на 30 милиарда евро търговски дефицит с Китай. \"Имаме достъп до пазарите, който е небалансиран, незадоволителен\", посочи Макрон пред членовете на френската и китайската бизнес общност в Пекин. \"Ако не се справим с този проблем отговорно, първата естествена реакция ще бъде и двете страни да се затворят\", допълни президентът. Макрон, който се срещна с китайски си колега Си Цзинпин в понеделник вечерта, подчерта, че и двете страни ще загубят, ако продължаващите ограничения за чуждестранни фирми в Китай накарат Франция и Европа да сложат спирачка на китайските инвестиции в Европа, и призова вместо това и двете страни да се отворят.", "date": "2018.01.09", "title": "Макрон призова Китай и ЕС да избягват клопките на протекционизма"}
{"url": "https://www.dnevnik.bg/bulgaria/2018/01/09/3109138_avariia_ostavi_bez_parno_niakolko_kvartala_v_pernik/", "text": "Авария остави без парно част от Перник. От местното топлофикационно дружество уточняват, че работят по отстраняването на проблема, но не посочват конкретен срок, в който да приключат. Определената от дружеството като \"крупна авария\" обхваща всички жилищни и обществени сгради в централната градска част, както и в кварталите \"Проучване\", \"Димова махала\", \"Хумни дол\" и \"Твърди ливади\". По данни на БНТ част от детските градини в Перник работят, като се отопляват на електрически печки.", "date": "2018.01.09", "title": "Авария остави без парно няколко квартала в Перник"}
{"url": "https://www.dnevnik.bg/zelen/2018/01/09/3109149_sofiia_otnovo_e_pod_pohlupak_ot_opasno_mrusen_vuzduh/", "text": "Четвърти ден поред софиянци дишат опасно замърсен с фини прахови частици въздух. Тежък смог има и в други градове от страната, показват данните в реално време, подавани от българската екоагенция и отразявани в реално време от края на миналата година  в европейската карта   за замърсяването на въздуха. Въпреки че това е пореден януари с тежък проблем с въздуха в София, от Столичната община заявиха за \"Дневник\", че не могат да предприемат никакви мерки. В 11 ч. на 9 януари според картата въздухът в София е \"много лош\" (very poor), което е най-високата степен в скалата от пет нива. В редица други точки, където се измерва въздухът в страната, данните са за една степен по-слабо замърсяване и \"лош\" въздух (poor). Мъглата и безветрието допринасят за влошаването на ситуацията. Данните на сайта  на Изпълнителната агенция по околна среда  показват много сериозни превишения с фини прахови частици в цялата страната и за предходния ден. В половината от всички общо 28 областни града в България на практика има в момента превишения. Вчера запрашаването в София е било В столицата измерванията за понеделник показват в дадени точки запрашаване   над допустимата норма. Причина за превишенията на средноденонощната норма за ФПЧ10 – 50 mg/m3, е масово използване на твърдо гориво в битовия и в обществения сектор и емисии от автомобилния транспорт, съчетани с неблагоприятни метеорологични условия, посочват от Изпълнителната агенция по околната среда (ИАОС). Най-тежка е била вчера ситуацията в кварталите \"Хиподрума\" – замърсяването с прах е скочило с 4.7 над допустимото, в \"Павлово\" е било 3.99, в \"Надежда\" –3.7. Данните за \"Младост\" показват превишение на нормата 2.69. Около три пъти над допустимото е било замърсяването в Пловдив (3.39), Кърджали (2.8) и Горна Оряховица (2.88), около два пъти и половина – Благоевград, Видин, Смолян, два пъти - в Плевен и Бургас. В редица други градове проблемът е сериозен (поне един път над допустимата норма). Смогът в София е бил особено тежък в малките часове на нощта срещу 9-ти, като опасно високите нива на запрашаване са останали такива до сутрешните часове, показват осреднените едночасови стойности, публикувани на  сайта на Столична община. В \"Хиподрума\" в 1 часа станцията отчита 500 mg/m3 като в следващите часове нивото спада постепенно до 300 mg/m3 в 9 ч. Сутринта. В \"Павлово\" данните сочат, че нивата на прах са били много високи през цялата нощ досега – около 350 mg/m3 от 1 до 11 ч. В тези часове в квартал \"Дружба\" нивото на прахово замърсяване е било около 150 mg/m3, а към 10 ч. Е 100 mg/m3 . В \"Надежда\" замърсяването през нощта се е задържало между 150-200 mg/m3 и остава такова и в 10 ч. Пределно допустимата концентрация за фини прахови частици е 50 µg/m3 и се отнася към средноденонощната концентрация, осреднена за 24 часа (от 0 до 24 часа) Общината ще реагира най-рано в края на месеца От пресцентъра на Столичната община коментираха, че в момента няма какви мерки да вземат срещу замърсения въздух, тъй като все още не е приет официалният авариен план за подобни случаи. Планът предвижда мерки  като ограничаване на движението в центъра на града, по-скъпи синя и зелена зона и по-евтин билет за градския транспорт и беше приет под натиска на протести в няколко софийски квартала в края на миналата година. За да влезе в сила обаче, той трябва да бъде одобрен от Столичния общински съвет. Следващото заседание на съвета се очаква да бъде на 25 януари, казаха от пресцентъра на общината. От началото на декмеври служители на Столичният инспекторат правят проверки дали  старите автомобилни гуми и масла се изхвърлят на определените места  и не се използват за горене. Общината купи и 7 газ анализиратори за КАТ, които ще помогнат  спирането от движение на коли, които замърсяват въздуха над допустимото. Кметът на София Йорданка Фандъкова говори за спешно приемане на мерки  от февруари миналата година . На сайта на общината се публикуват данни за запрашаването по часове в шестте пункта, където има автоматизирани измервателни станции. Оттам обаче повтарят, че не могат да се правят заключения на базата на едночасови прогнози, а данните трябва да се гледат в цялост за 24 часа, т.е. на следващия ден. От събота до вторник системата на общината за прогнозиране нивата на запрашаване  обещава чист въздух . Какво причинява мръсният въздух Продължителното дишане на мръсен въздух може да се отрази и на най-здравия организъм, смятат лекарите. Петте най-сериозни здравни риска от мръсния въздух са остри респираторни заболявания на долните дихателни пътища, хронична обструктивна белодробна болест (ХОББ), рак на белия дроб, исхемична болест на сърцето и инсулт. Спасение поединично Специалистите коментират, че \"спасение по единично\" от мръсния въздух няма и са нужни мерки на държавно ниво, за да се реагира на проблема.", "date": "2018.01.09", "title": "София отново е под похлупак от опасно мръсен въздух"}
{"url": "https://www.dnevnik.bg/detski_dnevnik/2018/01/09/3109161_frenski_grad_zabraniava_uchilishtnite_menjuta_bez/", "text": "Крайнодесните местни власти в южния френски град Бокер в понеделник отмениха програмата за храна без свинско месо в училищното меню, предаде \"Гардиън\". Мярката веднага бе определена като \"антимюсюлманска\" и \"антиеврейска\". Кметът Жюлиан Санчес, който е член на партията Национален фронт, премахна схемата, въведена от предшественика му, в първия ден от новия училищен срок. Мярката засяга около 150 ученици, основно мюсюлмани, които получават \"заместващите менюта\". Общият брой на местните ученици е около 600. Френският министър за равенството между половете каза, че решението е \"типичен пример за някой, който размахва секуларизма като антимюсюлманско политическо оръжие или антиеврейско\". Според кмета обаче менютата, които не съдържат свинско месо, са \"антирепубликански\". Лидерът на опозицията в Бокер Лор Кордьоле определи мярката като \"атака срещу правата на децата\", която \"стигматизира общността от Магреба (Северна Африка) и по никакъв начин не може да се оправдае със секуларизма\". Спорът последва друг подобен случай през 2015 г., когато кметът републиканец на Шалон сюр Саон премахна заместващото меню в местните училищни лавки. Дижонският административен съд блокира решението през август 2017 г., защото сметна, че то е против \"интересите на децата\".", "date": "2018.01.09", "title": "Френски град забранява училищните менюта без свинско месо"}
{"url": "https://www.dnevnik.bg/sport/2018/01/09/3109176_tehnologiiata_za_videopovtoreniia_shte_bude_izpolzvana/", "text": "Полуфиналният мач за Купата на лигата между  \"Челси\" и \"Арсенал\"  в сряда ще бъде първият в историята на турнира, в който ще бъде използвана технологията за видеоповторения. Видео асистент съдии (VAR) ще помагат на Мартин Аткинсън за лондонското дерби на \"Уембли\". От Английската футболна лига уточниха, че технологията ще се използва и за финалния двубой на 25 февруари. \"Опитът в много страни в Европа показва, че грешките сериозно намаляват благодарение на технологиите, затова ние решихме да експериментираме. Ще видим как ще се приеме това и какво ще бъде мнението на футболисти, мениджъри и съдии\", каза шефът на реферите в Англия Майк Райли. От сезон 2017-2018 видеоповторения се използват в италианската Серия А, както и в Бундеслигата. Технологията беше изпробвана миналото лято на Купата на конфедерациите и ще присъства на световното първенство в Русия. През следващия сезон VAR ще се използва и в  испанската Ла Лига , където в последните месеци зачестиха грешките, най-вече при преминаване на топката зад голлинията. За първи път в историята на английския футбол видеоповторенията влязоха в употреба на срещата между \"Брайтън\" и  \"Кристъл палас\"  от третия кръг на ФА къп в понеделник вечер. \"Чайките\" победиха с 2:1 след късен гол на Глен Мъри, при който имаше съмнения, че нападателят играе с ръка. Въпреки това повторение в ситуацията не беше използвано.", "date": "2018.01.09", "title": "Технологията за видеоповторения ще бъде използвана в мача между \"Челси\" и \"Арсенал\""}
{"url": "https://www.dnevnik.bg/sport/2018/01/09/3109180_minesota_nanese_nai-tejkata_zaguba_na_klivland_za/", "text": "Кливланд кавалиърс\" претърпя най-тежкото си поражение от началото на сезона в Националната баскетболна асоциация (НБА). Вицешампионите загубиха с 99:127 при гостуването на \"Минесота тимбъруулвс\". \"Кавалерите\" изоставаха в резултата от началото до края, а в един момент разликата достигна 41 точки. Леброн Джеймс изигра един от най-слабите си мачове в последните години. Звездата на \"Кливланд\" вкара само десет точки и записа загуба срещу \"Минесота\" за пръв път от февруари 2015 г. Той завърши срещата с най-ниския коефициент на ефективност в кариерата си -39. \"Ако спечеля мач и имам лош коефициент, какво от това? Не ми пука за никакви плюсове и минуси\", каза Джеймс след двубоя. \"Кливланд\" допусна шеста загуба в последните си девет мача и общо 14-а в 40-те си мача този сезон. Айзея Томас също имаше разочароваща вечер. 175-сантиметровият гард пропусна осем от 11-те си стрелби от игра, вкара само девет точки и престоя на игрището 19 минути. Той беше изгонен в третата четвърт за неспортсменско нарушение, след като удари в гърлото Андрю Уигинс при опита си да му открадне топката. Другите лидери на \"Кливланд\" също се представиха далеч от очакванията. Кевин Лав пропусна шест от седемте си стрелби и завърши с едва три точки. Джей Ар Смит дори не вкара кош от игра при шестте си опита и остана само с две точки от два наказателни изстрела. Джеф Грийн с 22 точки и Кайл Корвър с 19 точки бяха най-резултатни в състава на \"кавалерите\". Корвър вкара пет тройки от опита и измести Пол Пиърс от четвъртото място във вечната класация по точни попадения от далечна дистанция. Той вече има 2147 тройки в кариерата си, а с повече са само Джейсън Тери (2244), Реджи Милър (2560) и Рей Алън (2973). Джими Бътлър беше най-полезен за победата на \"Минесота\" с 21 точки, девет асистенции, осем борби и три откраднати топки. Уигинс вкара 25 точки, а Карл-Антъни Таунс и Тадж Гибсън се отличиха с дабъл-дабъл. Таунс завърши с 19 точки и 12 борби, а Гибсън - с 16 точки и 13 борби. \"Минесота\" постигна 26-ата си победа от 42 мача през сезона. \"Горските вълци\" заемат четвъртото място в Западната конференция. Пред тях са \"Сан Антонио спърс\" (28-14), \"Хюстън рокетс\" (28-11) и шампионът \"Голдън стейт уориърс\" (33-8). \"Бостън селтикс\" води на изток с 33 победи от 43 мача. \"Торонто раптърс\" заема второ място с 28 спечелени от 38 изиграни срещи. Шампионът в конференцията \"Кливланд\" е на трета позиция. Всички резултати от деня \"Индиана пейсърс\" - \"Милуоки бъкс\" 109:96 \"Бруклин нетс\" - \"Торонто раптърс\" 113:114 \"Чикаго булс\" - \"Хюстън рокетс\" 107:116 \"Минесота тимбъруулвс\" - \"Кливланд кавалиърс\" 127:99 \"Ню Орлиънс пеликанс\" - \"Детройт пистънс\" 112:109 \"Сакраменто кингс\" - \"Сан Антонио спърс\" 100:107 \"Голдън стейт уориърс\" - \"Денвър нъгетс\" 124:114 \"Лос Анджелис клипърс\" - \"Атланта хоукс\" 108:107", "date": "2018.01.09", "title": "\"Минесота\" нанесе най-тежката загуба на \"Кливланд\" за сезона"}
{"url": "https://www.dnevnik.bg/bulgaria/2018/01/09/3109181_kratki_novini_sled_mesec_moje_da_zapochne_procedurata/", "text": "Опасните и сухи дървета в Борисовата градина ще бъдат премахнати От днес започва премахването на сухите и опасно наклонени дървета, разположени до 25 метра от алеите в столичната Борисова градина, намиращи се в карето между бул. \"Цариградско шосе\", бул. \"П. Ю. Яворов\", бул. \"Драган Цанков\" и централната алея покрай обсерваторията на СУ \"Св. Климент Охридски\". От общината уточняват, че всичко това ще се случва само в рамките на работния ден. Изрязаните дървета и клони ще бъдат извозвани до Инсталацията за компостиране на биоразградими отпадъци \"Хан Богров\". В Стара Загора ще бъдат поставени умни светофари Новата система за управление на градския транспорт, чието изграждане започва, предвижда поставянето на видеонаблюдение на 37 кръстовища, т.нар. умни светофари и автоматизирана система за таксуване и ремонт на транспортни отсечки. Това съобщи зам.-кметът на Стара Загора Йордан Николов, цитиран от БТА. Проектът е на стойност 3.4 млн. лева без ДДС, като срокът за изпълнението му е 30 месеца. Изпълнител е консорциум от фирми. Китай кани български фирми на международно изложение за вносни стоки International Import Expo ще се проведе в периода 5-10 ноември 2018 г. Компаниите могат да представят своите продукти и услуги в иновативното оборудване, ИТ услуги, потребителска техника и оборудване, автомобилостроене, текстил и облекло, аксесоари и потребителски стоки, храни и селскостопански продукти, медицинско оборудване, култура, образование, креативен дизайн и други. Процедурата за концесията на софийското летище може да се поднови след месец Това обяви транспортният министър Ивайло Московски, като уточни, че новият срок за пускането на концесията е бил изяснен на работна среща с консултантите от Световната банка и Европейската банка за възстановяване и развитие. Процедурата беше прекратена с решение на Министерския съвет по време на служебното правителство на Огнян Герджиков с мотива, че не защитава достатъчно добре публичния интерес. Столичната полиция издирва 43-годишна жена  Елена Димитрова е в неизвестност от 19 декември миналата година, когато е напуснала дома си. Тя е висока около 160 см, с кафяви очи, черна, дълга до раменете коса. Била е облечена в оранжево яке, сив панталон, обута в тъмно кафяви ботуши. Умоляват се всички, които могат да дадат информация за нея, да се обадят на тел.112, тел. 02/ 9821260, 02/ 9821290, 02/ 9821179 или в най-близкото поделение на МВР. Евакуация в Химическия факултет Полицията проверява сигнал за изоставен багаж във Факултета по химия и фармация на Софийския университет. Сградата е евакуирана, съобщи БНТ. На място има екипи на полицията и пожарната, а екипи на съответните служби правят оглед на мястото.", "date": "2018.01.09", "title": "Кратки новини: След месец може да започне процедурата за концесията на столичното летище"}
{"url": "https://www.dnevnik.bg/bulgaria/2018/01/09/3109186_novata_putna_vruzka_kum_terminal_2_shte_spesti/", "text": "Новата пътна връзка към Терминал 2 на столичното летище ще спести допълнителни вредни емисии. Освен това ще облекчи до голяма степен движението в кв. \"Дружба\" и в района на бизнес зоната около аерогарата. Това обяви кметът на София Йорданка Фандъкова при откриването на пътния възел от бул. \"Брюксел\" към Терминал 2, съобщава \"Фокус\". Днес е четвърти поред ден, в  който въздухът в София е с опасно високи нива на фини прахови частици . От Столичната община обаче ще могат да вземат мерки най-рано в края на януари. Трасето е с дължина малко повече от километър и беше изградено за близо 2 години. Стойността на проекта е 13.7 млн. лв., като финансирането е през бюджета на транспортното министерство. \"Довърши се един от занемарените в миналото обекти. Едно пространство в София, покрай което не ни се искаше да минаваме, но ни се налагаше\", заяви Фандъкова. Тя допълни, че новото трасе ще помогне много на София за развитието на туризма. Столичният кмет подчерта, че от летището вече може да се стигне бързо до центъра на града както с метро, така и с автомобил. \"Това е пътна естакада с висока сложност на изпълнение. Няма много такива правени в България\", каза от своя страна министърът на транспорта Ивайло Московски.", "date": "2018.01.09", "title": "Новата пътна връзка към Терминал 2 ще спести допълнителни вредни емисии, смята Фандъкова"}
{"url": "https://www.dnevnik.bg/bulgaria/2018/01/09/3109192_i_policaite_shte_protestirat_v_denia_na_oficialnoto/", "text": "И полицейските служители подготвят протест в деня, в който официално ще бъде открито българското председателство на Съвета на ЕС – 11 януари. Това се разбира от съобщение на най-големия полицейски синдикат – Синдикалната федерация на служителите в МВР (СФСМВР). Полицейските служители подготвят серия от протести, първият от които ще бъде в четвъртък между 16.30 и 17 часа. Те ще \"посрещат\" делегациите на членовете на Европейската комисия с винили на кръстовището на бул. \"Брюксел\" и бул. \"Цариградско шосе\" и на Орлов мост. Протестните действия ще продължат в 18.15 часа в района на Народния театър \"Иван Вазов\", където от 19.30 ч. ще се състои церемонията по откриването на Българското председателство на Съвета на ЕС. От СФСМВР настояват за увеличение с 15% на основните възнаграждения на работещите в системата, обвързване на заплатите със социалноизмерим показател и нов Закон за МВР. За 11 януари в столицата са насрочени и други протести. Сутринта, докато Народното събрание заседава, пред сградата му ще се проведе мирна демонстрация в подкрепа на  Истанбулската конвенция , а вечерта природозащитници  за четвърти път ще демонстрират в центъра на София  срещу промените в плана за управление на Пирин. Същевременно привържениците на промените в плана, които досега организираха контрапротести в Банско, ще проведат демонстрация в София. Следващият полицейски протест ще бъде на 25 януари, когато в София е планирана среща на министрите на вътрешните работи от ЕС. Протестът ще започне в 11.00 часа в района на НДК. Успоредно с това от полицейския синдикат продължават кампанията  с билбордове с послания, насочени към пристигащите европейски делегации .", "date": "2018.01.09", "title": "И полицаите ще протестират в деня на официалното откриване на председателството на ЕС"}
{"url": "https://www.dnevnik.bg/photos/2018/01/09/3109129_fotogaleriia_opasnata_pelena_nad_sofiia/", "text": "Четвърти ден поред софиянци дишат опасно замърсен с фини прахови частици въздух, тежък смог има и в други градове от страната, показват данните в реално време, подавани от българската екоагенция и отразявани от края на миналата година в европейската карта за замърсяването на въздуха.", "date": "2018.01.09", "title": "Фотогалерия: Опасната пелена над София"}
{"url": "https://www.dnevnik.bg/sviat/2018/01/09/3109198_uvolnen_injener_sudi_gugul_za_diskriminaciia_kum/", "text": "Бивш инженер на \"Гугъл\" съди компанията, че го е дискриминирала заради това, че е бял мъж, и заради консервативните му политически възгледи. Миналата година Джеймс Дамор възмути колегите си с вътрешна паметна бележка, в която приписваше разликите в позициите и заплащането при жените и мъжете на биологическите им характеристики. \"Гугъл\" го уволни, задето разпространява  полови стереотипи . В последвалите месеци наказанието бе широко обсъждано сред десните американските блогъри, а по-късно негов адвокат стана член на Републиканската партия. Според иска компанията не е успяла да защити свои служители, особено  бели мъже , от тормоз заради подкрепата им към  президента Доналд Тръмп  или консервативните им убеждения. \"Гугъл\" е обвинена и че има таен \"черен списък\" на консервативни медийни личности, които не допуска в офисите си. Искът е колективен и в него участва още един служител на компанията, уволнен през декември. През 2017 г. американското Министерство на труда обвини фирмата в \"екстремна  дискриминация в заплащането \" и група жени също заведоха колективен иск срещу системното подценяване на труда им, припомня в. \"Гардиън\". Документите, представени от Дамор, са над 100 страници копия от вътрешната комуникация. Един от цитатите на мениджър гласи: \"Има определени \" алтернативни възгледи , включително различни политически възгледи\" и не желая хората да ги споделят спокойно тук () Можете да си мислите, че жените или малцинствата са неквалифицирани () но ако го кажете на глас, тогава си заслужавате последиците.\" Друг: \"Имам черен списък с хора, които никога няма да позволя да влязат в или да се доближат до екипа ми заради възгледите и отношението им към колегите. Днес списъкът стана малко по-дълъг.\" Защо бе уволнен Дамор Паметната бележка на Дамор обвиняваше \"Гугъл\", че общуването в компанията се е изродило до \" ехо стая \", която възпрепятства откровените дискусии, и твърдеше, че опитът да се изравни броят на  мъжете и жените в работната сила  и на ръководните постове е довел до екстремни възгледи и авторитарни мерки. Той твърдеше още, че проблемът се дължи и на биологическите разлики между двата пола. Дамор даваше няколко препоръки за увеличаване на броя на жените в техническата индустрия, сред които: понеже жените са по-емпатични и склонни да работят в екип, този тип дейности могат да бъдат разширени; жените са по-склонни към тревожност, тоест стресът на високите постове трябва да бъде намален, за да могат те да се развиват спокойно на тях; стереотипите по отношение на ролята на мъжете също трябва да бъдат разчупени – ако те имат право да са \"по-женствени\", разликата между двата пола ще намалее, което ще намали и пропастта в представянето им на работния пазар. Инженерът критикуваше компанията за досегашните политики, които предоставят допълнителни обучения само на хора от определен пол или раса и дават предимство на кандидати с различен произход. След вътрешен скандал бележката бе разпространена публично и два дни по-късно Дамор бе уволнен. Изпълнителният директор на \"Гугъл\" Сундар Пичай отвърна, че \"предположенията, че група наши колеги имат черти, които ги правят по-малко пригодни биологически за работата, са обидни и неприемливи\".", "date": "2018.01.09", "title": "Уволнен инженер съди \"Гугъл\" за дискриминация към белите мъже и привържениците на Тръмп"}
{"url": "https://www.dnevnik.bg/bulgaria/2018/01/09/3109218_azerski_kompanii_iskat_da_gazificirat_domakinstvata_v/", "text": "Президентът Румен Радев и държавният глава на Азербайджан Илхам Алиев са обсъдили възможността азерски компании да участват в газификация на домакинства в България. Двамата са коментирали темата в телефонен разговор днес, съобщиха от администрацията на държавния глава. От там припомнят, че интересът към газификация на българските домакинства е бил заявен от президента Алиев още през октомври 2017 г., по време на официалното посещение на българския държавен глава в Азербайджан. \"Работим в тази насока и очакваме специалисти от вашата страна, за да обсъдим темата на експертно ниво\", е казал днес Румен Радев. Той е потвърдил подкрепата на страната за изграждането на Южния газов коридор, в чиято реализация Азербайджан има ключова роля. \"Този проект има важно значение не само за България, но и за енергийната диверсификация на Европа\", смята Радев. По време на телефонния разговор двамата са коментирали и предстоящото откриване на  директна самолетна линия София-Баку , което бе договорено през октомври м.г. Президентите са изразили увереност, че пряката въздушна линия между България и Азербайджан ще донесе не само икономически ползи за двете страни и ще развие туристическите и бизнес връзки, но и ще насърчи двустранното сътрудничество.", "date": "2018.01.09", "title": "Азерски компании искат да газифицират домакинствата в България"}
{"url": "https://www.dnevnik.bg/sport/2018/01/09/3109213_video_tainata_zad_renesansa_na_rodjur_federer/", "text": "След седем месеца извън кортовете и първата по-тежка контузия в кариерата си Роджър Федерер направи изумително завръщане през 2017 г. На 35 години и под №17 в световната ранглиста, швейцарецът беше отписан от големите сметки. Той обаче опроверга всички прогнози и спечели първата си титла в Големия шлем от 2012 г. след епичен финал с Рафаел Надал на Australian Open. Федерер промени коренно нагласата си и започна да играе свръхагресивен тенис с цел да съкрати максимално точките и да не дава възможност на съперниците си да си поемат въздух. Един елемент от неговата игра се открояваше над всичко - бекхендът. В най-новия епизод на поредицата \"Спортът отблизо\" \"Евроспорт\" показва как рекордьорът по титли от Големия шлем успя да превърне удара, който беше считан за най-голямата му слабост, в едно от най-силните си оръжия. Федерер започна да атакува много по-бързо топката от бекхенд. Той взима топката рано, като по този начин дава на противника по-малко време да се пласира и да подготви своя удар. Това се оказа много ефективно оръжие срещу бруталния топспин форхенд на Надал, който измъчваше швейцареца през цялата му кариера. През 2013 г. на Australian Open Федерер изигра само 26% от бекхендите си, а през 2017 г. - цели 40%. Средната скорост на бекхендите му беше със 7% по-висока в сравнение с 2014 г. и с 10% по-висока в сравнение с 2012 г.", "date": "2018.01.09", "title": "Видео: Тайната зад ренесанса на Роджър Федерер"}
{"url": "https://www.dnevnik.bg/bulgaria/2018/01/09/3109226_britanskiiat_poslanik_bulgarite_sa_mnogo_pragmatichni/", "text": "Най-доброто на европредседателството е, че \"останалата част от континента ще види какво има да предложи страната ви – и природата, и хората, и храната, и културата\", каза британският посланик  Ема Хопкинс  в интервю пред \"Нова телевизия\". Тя посочи, че тепърва ще се обсъждат отношенията между  Великобритания и ЕС-27  след Брекзит, \"така че България до някаква степен ще е на горещото столче. () Ще трябва да играе роля на страна, която изгражда консенсус.\" Българите са много прагматични хора, особено когато става дума за Европа. Общуват с лекота, имам предвид, че стигат лесно до разговор, от който да излязат решения, посочи още тя. По думите ѝ най-добрите черти на българите са, че са иновативни и работливи, а добро впечатление са ѝ направили дигиталните възможности и неправителственият сектор в страната. По въпроса за корупцията  посланикът призна, че е получавала сигнали от английския бизнес. \"Но това е въпрос, с който България се бори като всяка страна в света. Да имаш ефективна стратегия  да се бориш с корупцията , това е важното, да имаш ресурсите и политическата воля. България обръща внимание на това, придвижва законодателство. Виждала съм работата и на прокуратурата, и на криминалната полиция. Има някои успехи напоследък в  борбата с организираната престъпност .\" Посланик Хопкинс нарече  посещението на българския премиер Бойко Борисов  в Лондон миналия месец \"много ползотворно\". \"Пихме чай, ядохме кекс,  обсъждахме  сигурността, Брекзит, българския акцент върху Западните Балкани\", обобщи тя и каза, че ще препоръча на премиера  Тереза Мей, която ще дойде в България през май , да види храм-паметника \"Александър Невски\" и да опита гювеч. За българите на Острова след Брекзит \"Можем да уверим  българите, които сега са там , че могат да имат статут на уседналост и това ще остане. И на всеки, който е във Великобритания, до самия момент, в който излезем през март 2019 г., ще е позволено да остане, дори да няма престой от 5 години, докато направи 5 години. Имат право да си вземат и семейството\", каза посланикът. За Истанбулската конвенция \"Бях разочарована, когато прочетох част от  обсъжданията \", заяви тя. \"Това не е конвенция за  признаването на нови форми на сексуалност , не е за това да разбива  семейните устои . И усетих, че част от коментарите представиха  невярно съдържанието на документа . Във Великобритания имаше изследване, в което 7-годишни трябваше да нарисуват как изглеждат боен пилот, инженер и лекар. 95% от децата рисуват мъже за всички тези три социални роли. Не искам моите две дъщери да израснат с мисълта, че не могат да правят тези неща. Трябва да разбием тези  стереотипи за половете , че  жената трябва да си стои вкъщи , а мъжът да носи прехраната. Можеш да правиш всичко, което искаш, като човешко същество. Много важна отправна точка е това за България. () Мисля, че с конвенцията се злоупотребява с политически цели.\"", "date": "2018.01.09", "title": "Британският посланик: Българите са много прагматични хора, особено когато става дума за Европа"}
{"url": "https://www.dnevnik.bg/biznes/2018/01/09/3109238_ot_april_uiz_er_shte_leti_mejdu_varna_i_viena/", "text": "От 28 април нискотарифната авиокомпания \"Уиз ер\" (Wizz Air) започва да лети между Варна и Виена. Полетите ще са два пъти седмично – във вторник и събота, а цената на билетите в посока ще започва от 29.99 евро с включен ръчен багаж, съобщиха от превозвача. До откриването на новия маршрут се стигна, след като компанията обяви, че вече има нова база в австрийската столица. Тя е на стойност 331 млн. долара. През март  \"Уиз ер\" започва да изпълнява полети по още няколко нови линии.  Те ще свързват София с Атина, Ница, Лисабон и Малага. В същото време от сайта на превозвача се разбира, че полетите от София към Малмьо вече са спрени. Те бяха пуснати през май 2014 г., но от компанията не посочват кога точно са решили да се откажат от тази линия.", "date": "2018.01.09", "title": "От април \"Уиз ер\" ще лети между Варна и Виена"}
{"url": "https://www.dnevnik.bg/sport/2018/01/09/3109239_tom_djumulen_se_priceli_v_dubul_djiro_i_tur_za_2018_g/", "text": "Шампионът от Обиколката на Италия  Том Дюмулен  обмисля преследване на титлата в \"Джирото\" и \"Тур дьо Франс\" през 2018 г. Холандецът обяви, че ще защитава трофея си от миналата година, но си оставя и вратичка за участие в Обиколката на Франция. През този сезона паузата между двете обиколки е шест седмици, а не както досега пет. Това е добре дошло за състезателите, които ще са в Италия и така ще имат повече време да се възстановят. \"Тур дьо Франс\" беше изместен назад, за да няма дублиране с финала на световното първенство по футбол в Русия. \"Дубъл определено е опция за мен. Мисля, че не е невъзможно двете обиколки да се комбинират и да се гони силно представяне. Една седмица повече за възстановяване в съвременното колоездене е доста\", каза Дюмулен пред холандския вестник \"Телеграаф\". Участие на звездата на \"Сънуеб\" по шосетата на Италия и Франция може да доведе до дуел между него и Крис Фрум. Шампионът от Тура и \"Вуелта Испания\" вече заяви, че ще  преследва исторически дубъл , който да му позволи да държи трите фланелки едновременно. Фрум обаче още не е сигурен за участието си, след като очаква развитие по  положителната си проба за салбутамол . Ако се размине с наказание, британецът ще гони първа титла от \"Джирото\", с която да спечели трета поредна голяма обиколка за по-малко от 12 месеца. Фрум вече заяви, че спечелване и на  пета титла от Тура остава основна цел за 2018 г . В последните няколко години доста състезатели опитаха да участват в Италия и Франция, но се провалиха, най-вече заради малкото време между двете състезания. През 2015 г. Алберто Контадор спечели \"Джирото\", но остана пети в Тура. През 2017 г. Найро Кинтана остана втори в Обиколката на Италия след Дюмулен, а в Тура се представи много слабо, завършвайки едва 12-и. \"Видяхме, че има и положителни примери и аз имам Микел Ланда като вдъхновение. Той беше в отлична форма в Италия, а после помогна много на Фрум в Тура\", обясни Дюмулен. Холандецът добави, че ще се готви основно за защитата на розовата фланелка и едва след това ще се насочи към Тура. Маршрутът в Италия приляга повече на характеристиките на Дюмулен заради наличието на повече километри по часовник в сравнение с \"Тур дьо Франс\" - 44 срещу 31. Последният колоездач, успял да спечели двете обиколки една след друга, е Марко Пантани през 1998 г.", "date": "2018.01.09", "title": "Том Дюмулен се прицели в дубъл Джиро и Тур за 2018 г."}
{"url": "https://www.dnevnik.bg/sviat/2018/01/09/3109246_vashington_post_specialniiat_prokuror_v_sasht_iska_da/", "text": "Специалният прокурор  Робърт Мюлър  е поискал да разпита президента  Доналд Тръмп  във връзка с разследването за  руската намеса  в изборите в САЩ. За това съобщава в. \"Вашингтон пост\", позовавайки се на двама свои източници, запознати с разговорите. Според експерти такъв разпит може да е сигнал, че разследването наближава своя край. Мюлър  е повдигнал въпроса на среща с двама от адвокатите на президента през декември. Възможно е разпитът да се случи в идните няколко седмици, казва близък до държавния глава, според когото \"това се развива по-бързо, отколкото хората осъзнават\". Той твърди още, че Тръмп е готов да говори пред Мюлър с надеждата, че краят на разследването ще бъде и краят на подозренията, че се е качил на власт с  помощта на Кремъл . Адвокатите на президента обаче предпочитат да избегнат неограничен разпит лице в лице, казват други източници на вестника. Те обсъждат възможността Тръмп да даде писмени показания под клетва, на което той също е готов. \"Няма сътрудничество, не е извършено престъпление и на теория всички ми казват, че аз не съм разследван. Може би Хилъри (Клинтън, бел. ред.) е, но не и аз\", заяви президентът пред репортери наскоро. \"Но ние сме много открити. Можехме да действаме по два начина. Можеше да сме много затворени и  това да отнеме години . Но, нали знаете, като не си направил нищо лошо, нека сме открити и да приключим. Защото, честно, това е много, много лошо за страната. Страната изглежда глупаво. А аз не искам тази страна да изглежда глупаво. И няма да изглежда глупаво, докато съм тук.\" Разследването на Мюлър  започна  през пролетта , след като президентът уволни дотогавашния ръководител на процедурата, директора на ФБР  Джеймс Коми . В показанията си пред Конгреса Коми обяви, че Тръмп е поискал  обещание за лоялност  и го е молил да отърве от последици членове на администрацията, за които стана известно, че са лъгали пред Сената за връзките си с Русия. Мюлър вече е повдигнал обвинения на някои близки съратници на Тръмп, сред които бившият мениджър на предизборната му кампания  Пол Манафорт . Разпитани бяха и членове на семейството на президента.", "date": "2018.01.09", "title": "\"Вашингтон пост\": Специалният прокурор в САЩ иска да разпита Тръмп"}
{"url": "https://www.dnevnik.bg/biznes/imoti/2018/01/09/3109244_ofis_ploshtite_shte_sa_fokusut_na_investitorite_v/", "text": "След продажбите на големи търговски центрове през миналата година през 2018 фокусът на инвеститорите в имоти се измества към офис площите. Очакванията са придобиванията на първокласни офис сгради да са двигателя на пазара, прогнозират от консултантската компания Cushman & Wakefield Forton. Със сделки с бизнес имоти за близо 1 млрд. евро 2017 беше пикова за инвестиционния пазар. От тях около 870 млн. евро е стойността на придобиванията с инвестиционна цел – управление и реализиране на доходност от наеми. Пазарът на бизнес имоти едва ли ще стигне нивата на 2017 г. Прогнозата на Cushman & Wakefield Forton е, че през 2018-а пазарът на бизнес имоти няма как да достигне обема от предходната година заради ограниченото предлагане на първокласни активи. Доходността по сделките ще продължи плавно да намалява през следващите месеци, като към момента тя се движи около 7% за търговските площи и между 7.5 и 8% за офис площите. Силен остава и интересът за строителство на нови проекти, като най-силно изразен е той при офис площите и на жилищния пазар. Сериозни инвестиции вероятно ще привличат и мултифункционални проекти, които съчетават различни видове площи. Ще се появят нови 178 000 кв.м офис площи  През тази година се очаква завършването на нови 178 000 кв.м офис площи при 116 000 кв.м през 2017-а. Наемните нива остават стабилни на 13.5 евро/кв.м за първокласна офис площ. Раздвижване има и на пазара на търговски площи, където през 2018 г. се очаква откриването на нови търговски центрове – Delta Planet във Варна и Plovdiv Plaza в Пловдив. В столицата нови търговски площи не са планирани на пазара тази година. Раздвижване при логистичните проекти Смяната на собствеността в големите търговски центрове обаче се очаква да доведе до промени в търговските им миксове и наемните нива. Към момента наемите на първокласна площ в софийските молове са средно 31 евро/кв.м с тенденция към лек ръст през годината. По-осезаемо покачване на наемните нива се наблюдава на търговските улици, където към момента средният наем на обект от 100 кв.м с добро изложение е 48 евро/кв. м. През 2018 г. се очаква завършването на нови етапи от няколко големи логистични проекта, които ще извадят на пазара близо 50 000 кв.м площи и определено ще раздвижат наемната активност. Нивата на наемите остават стабилни около 4.5 евро/кв.м за столицата и близките индустриални зони.", "date": "2018.01.09", "title": "Офис площите ще са фокусът на инвеститорите в имоти тази година, прогнозират от \"Фортън\""}
{"url": "https://www.dnevnik.bg/razvlechenie/2018/01/09/3109232_koi_sa_nominiranite_za_nagradite_bafta/", "text": "Фантастиката \"Формата на водата\" на мексиканеца Гийермо дел Торо води по номинации за наградите BAFTA (БАФТА) с шансове в цели 12 категории, включително за най-добър филм, сценарий, режисура, главна женска роля, операторско майсторство, костюми и визуални ефекти. Наградите на Британската академия за телевизионно и филмово изкуство, известни със съкращението БАФТА, ще бъдат връчени на 12 февруари в Лондон. На второ място по шансове да спечелят са биографията за Уинстън Чърчил с Гари Олдман \"Най-тъмният час\" и черната комедия \"Три билборда извън града\" на Мартин Макдона, която вчера спечели  4 златни глобуса . И двата филма имат по 9 номинации. \"Дюнкерк\" - военната драма на Кристофър Нолан, и продължението на \"Блейд рънър\" - \"Блейд рънър 2049\", на Дени Вилньов са следващи с по 8 номинации. \"Формата на водата\", \"Най-тъмният час\", \"Три билборда...\", \"Дюнкерк\" и любовният \"Призови ме с твоето име\" (Call Me by Your Name) се състезават за най-добър филм. Франсис Макдорманд, която вчера взе \"Златен глобус\" за главна женска роля в черната комедия на Макдона, е номинирана и тук заедно със звездата на \"Формата на водата\" Сали Хокинс. В категорията се състезават още Анет Бенинг за Film Stars Don't Die in Liverpool (\"Филмовите звезди не умират в Ливърпул\"), Марго Роби за \"Аз, Тоня\" и Сирша Ронан от \"Лейди Бърд\", която също си тръгна с награда от вчерашната церемония. При мъжете статуетката си оспорват Даниел Дей Луис за Phantom Thread, Гари Олдман за \"Най-тъмният час\", Тимъти Чаламет за \"Призови ме с твоето име\", Даниел Калууя за Get Out и Джейми Бел за Film Stars Don't Die in Liverpool. В режисьорската категория са номинирани Дени Вилньов за \"Блейд рънър\", Лука Гуаданино за \"Призови ме с твоето име\", Нолан за \"Дюнкерк\", Макдона за \"Три билборда...\" и Дел Торо за \"Формата на водата\". Мексиканецът спечели вчера в аналогичната категория на \"Златен глобус\". Кристофър Плъмър отново бе номиниран за поддържащата роля, в която замени в последния момент Кевин Спейси, в All the Money in the World - филма за отвличането на внука на бизнесмена Д. Пол Гети на Ридли Скот. Комедията \"Смъртта на Сталин\" бе номинирана за британски филм на годината редом с \"Макбет\", God’s Own Country, \"Падингтън 2\", \"Най-тъмният час\" и \"Три билборда извън града\".", "date": "2018.01.09", "title": "Кои са номинираните за наградите BAFTA"}
{"url": "https://www.dnevnik.bg/sviat/2018/01/09/3109253_seul_i_phenian_vuzstanoviavat_voennata_telefonna/", "text": "Северна и Южна Корея  решиха днес, в първите си разговори от две години, да възстановят военната телефонна връзка помежду си, съобщи южнокорейски представител, цитиран от агенция \"Франс прес\". Агенцията припомня, че преди няколко дни бе възстановена цивилна телефонна линия между Сеул и Пхенян. Северна Корея съобщи, че е завършила техническата поддръжка за възобновяване на работата на военната линия на западното крайбрежие при границата с Южна Корея, заяви южнокорейският заместник-министър на националното обединение Чхун Хе-сун. \"Решихме да започнем отново да ползваме тази военна телефонна линия от утре в 08.00 ч. сутринта\", уточни той./ БТА", "date": "2018.01.09", "title": "Сеул и Пхенян възстановяват военната телефонна връзка помежду си"}
{"url": "https://www.dnevnik.bg/evropa/2018/01/09/3109268_polskiiat_prezident_smeni_kljuchovi_ministri_v_opit_da/", "text": "Полският президент Анджей Дуда смени няколко министри в правителството на фона на опитите на Варшава да подобри отношения си с Европейския съюз, предаде \"Ройтерс\". Дуда смени министрите на отбраната Антони Мачиеревич, на външните работи Витолд Вашчиковски, на околната среда Ян Шишко и на здравеопазването Константи Радживил и на цифровизацията Анна Стрежинска. Новите министри на външните работи и на отбраната са съответно Яцек Чапутович, досегашен заместник-външен министър, и Мариуш Блашчак, който до днес бе министър на вътрешните работи и администрацията. Министър на вътрешните работи стана Йоахим Бруджински. Новият министър на околната среда е Хенри Ковалчик, а на здравеопазването - Лукаш Шумовски, предаде БТА, позовавайки се на ТАСС. Министър на инвестициите и развитието ще бъде Йежи Квечински. Създава се ново министерство по въпросите на предприемачеството и технологиите начело с Ядвига Емилевич. Тереса Червинска бе назначена за министър на финансите - пост, който досега бе заеман от премиера Матеуш Моравецки. Миналия месец Моравецки бе назначен за нов министър-председател, сменяйки  Беата Шидло.  Страната, която някога бе смятана за защитник на демократичните промени след падането на комунизма, сега е  в остър спор с Европейския съюз  заради промени в държавните институции, които според критиците подкопават демокрацията и законността. Еврокомисията започна  безпрецедентна наказателна процедура  срещу Полша през декември, призовавайки другите държави членки да подготвят санкции, ако Варшава не се откаже от серията спорни правосъдни реформи. Санкциите може да доведат до отнемане правото на глас на Полша в евроинституциите. Според полското правителство реформите ще подобрят бавните и неефективни съдилища. Брюксел обаче смята, че те политизират съдебната система и противоречат на ключови европейски ценности. Кои са новите лица Новият полски външен министър Яцек Чапутович е завършил през 1986 г. Главното училище за статистика и планиране във Варшава, отбелязва ТАСС. Автор е на труда \"Системата на европейската сигурност след края на Студената война\". Доктор на хуманитарните науки. През 2016 г. става професор по социални науки. През 70-те години е сътрудничил на демократичната опозиция в Полша и е бил член на профсъюза \"Солидарност\". В периода на военното положение е бил интерниран за 11 месеца. През 90-те години започва работа във външното министерство. Чел е лекции във водещи университети в Полша и е работил също като редактор в редица вестници. На 15 септември миналата година тогавашният полски премиер Беата Шидло го назначи за заместник-външен министър. Промените в полското правителство бяха направени в момент, когато новият премиер се опитва да подобри обтегнатите отношения между страната и Европейската комисия. За целта по-късно днес Моравецки заминава за Брюксел, отбелязва \"Франс прес\". Агенцията припомня, че отстраненият външен министър Витолд Вашчиковски бе начело на полската дипломация по време на преизбирането на бившия полски премиер, либерала Доналд Туск, за втори мандат като председател на Европейския съвет. Полша бе единствената страна членка на ЕС, която гласува против Туск. По времето на Вашчиковски освен това се обтегнаха отношенията на Полша с Германия и Франция. Отстраненият министър на отбраната Мачеревич пък е заклет антикомунист, харизматичен оратор и бе подкрепян от част от консервативния електорат на управляващата консервативна националистическа партия \"Право и справедливост\". Той обаче бе полемична фигура заради някои свои изненадващи изказвания и влезе в открит конфликт с президента Анджей Дуда заради дълбоките различия помежду им по въпроса за реформата на въоръжените сили, отбелязва \"Франс прес\". Смененият министър на околната среда Ян Шишко бе в центъра на международен скандал,  касаещ сечта в Беловежката гора . Смененият министър на здравеопазването Константи Радживил пък трябваше да се справи с лекарски протести. По повод промените в полското правителство \"Асошиейтед прес\" отбелязва, че страната се опитва да възприеме по-отстъпчив подход спрямо ЕС. Министърът на правосъдието Збигнев Жобро, автор на спорната реформа на съдебната система, породила протести в Полша и критики от страна на Еврокомисията, обаче не бе сменен. Това е индикация, че премиерът подкрепя тази реформа.", "date": "2018.01.09", "title": "Полският президент смени ключови министри в опит да смекчи тона към Брюксел"}
{"url": "https://www.dnevnik.bg/biznes/2018/01/09/3109275_okei_supertrans_pak_se_oplaka_na_komisiiata_za/", "text": "Столичната таксиметрова компания \"О'Кей Супертранс\" е пуснала две жалби до Комисията за защита на конкуренцията (КЗК), в които се оплаква от фирми имитатори. Исковете са за нелоялна конкуренция и са срещу \"О.К. Супертайм\" и \"О.К. Суперстарс\". От \"О'кей Супертранс\" често се оплакват от фирми, които се опитват да ги имитират. Най-често това става с имена, звучащи близки до нейното. Освен това нелоялната конкуренция използва стикери, които наподобяват тези на компанията. В края на април 2016 г. КЗК глоби \"СК Стил Транс\" ЕООД с 50 хил. лв. за това, че стикерите на нейните таксита наподобяват твърде много логата именно на \"О'Кей Супертранс\" АД. През май 2015 г.  таксиметровата фирма подаде жалба в КЗК и за дейността на Uber в България.  По това искане две години по-късно регулаторът отсъди, че компанията за споделено пътуване нарушава конкуренцията на пазара, което доведе до спиране на дейността на компанията в страната.", "date": "2018.01.09", "title": "\"О'Кей Супертранс\" пак се оплака на комисията за конкуренция от фирми имитатори"}
{"url": "https://www.dnevnik.bg/skorost/2018/01/09/3109274_gostite_za_evropredsedatelstvoto_shte_budat_vozeni_s/", "text": "Електрическите автомобили  \"Рено Зое\"  ще превозват делегатите на българското председателство на Съвета на ЕС. 15-те коли на ток ще бъдат използвани от експерти в работните групи и участници в сесиите от парламентарното измерение, съобщиха от пресцентъра на председателството. Гостите с по-висок ранг ще разчитат и на  по-висок клас автомобили . Електромобилите и шофьорите за тях се осигуряват от \"Рено Нисан България\". За целите на трансферите на летище \"София\" са инсталирани и три нови зарядни станции. След председателството те ще могат да бъдат използвани от всички, които искат да заредят електромобилите си, докато изчакват пристигащите пътници. Въпреки липсата на сериозни стимули за покупката на електрически превозни средства в България те намират своето място на пазара. В началото навлязоха като транспорт в куриерските фирми, последваха ги  таксиметрови компании , а наскоро с такива коли беше оборудвана и  първата услуга за споделени автомобили в страната . По данни на Пътна полиция към 1 януари  в България се движат 384 електромобила .", "date": "2018.01.09", "title": "Гостите за европредседателството ще бъдат возени с електромобили"}
{"url": "https://www.dnevnik.bg/video/2018/01/09/3109016_video_uraganite_i_pojarite_koito_prichiniha_shteti_za/", "text": "Бедствия, причинени от екстремно време и климатични промени, са нанесли през миналата година на САЩ щети за рекордните 306 млрд. долара, изчисли Националната служба по океанография и изследване на атмосферата (NOAA). Най-големият застраховател в света  Munich Re  обяви преди дни, че в световен мащаб щетите от природни бедствия наближават 330 милиарда долара и значителна част от тях се падат на Северна Америка. Горските пожари в западната част на страната, както и бързата поредица от урагани \"Харви\", \"Мария\" и \"Ирма\", са виновни миналата година да е с рекордни загуби. Досега този антирекорд се падаше на 2005 г., когато ураганите \"Катрина\", \"Уилма\" и \"Рита\" връхлетяха американските брегове на Мексиканския залив. Тогава общите щети за САЩ бяха за 2015 млрд. долара. В отчета на NOAA се казва още, че 2017 г. е била третата най-топла, откакто се води статистика от 1895 г. Средната годишна температура е била 12.6 градуса по Целзий, което подрежда годината след 2012 г. и 2016 г. Преди няколко седмици американската аерокосмическа агенция NASA показа видео за това какво се е случвало с атмосферата на тази половина от планетата между 31 юли и 1 ноември. Това е визуализация, основана на сателитни данни и математически модели, с които суперкомпютър позволява по-добре да се разбере динамиката на въздушните и морските потоци. Клипът демонстрира не само периода на най-разрушителните урагани, но също така и огромните димни облаци от горските пожари в западната част на САЩ и Канада, пресичащите почти целия Атлантик вълни от пустинен прах от Сахара, както и промените в солеността на океанската вода. Едно от впечатляващите наблюдения е колко далеч могат да достигат отделни частици - например как дим от горските пожари в Калифорния преминава целия Атлантически океан и се разпростира над Европа. Ясно се виждат продължителните горски пожари в Португалия, превърнали се в най-смъртоносното подобно бедствие в историята на страната. Едно от любопитните изключения, наблюдавани през тези месеци, е ураганът \"Офелия\". Той се заражда край западните брегове на Африка, но вместо да потегли на запад, поема на североизток, повличайки със себе си прах от Сахара и дим от Иберийския полуостров, и ги стоварва върху Ирландия и Британските острови.", "date": "2018.01.09", "title": "Видео: Ураганите и пожарите, които причиниха щети за $306 млрд."}
{"url": "https://www.dnevnik.bg/bulgaria/2018/01/09/3109273_istanbulskata_konvenciia_shte_podkrepi_1_mln_bulgarki/", "text": "Около един от общо четири милиона жени в България са жертви на тромоз у дома си. 70% от децата между 13 и 16 години лично познават деца и възрастни, които са жертва на домашно насилие. Същевременно обаче за една година (2015 г.) държавните отдели за закрила на детето са работили по по-малко от 2000 случая. Това показват данните от национално представително прочуване на фондация \"Партньори-България\" от 2016 г. от изследвания на \"Алфа рисърч\" и на \"Алианса за защита от домашно насилие\" от 2011 г. и на Националната програма за превенция на насилието и злоупотребата с деца (2017-2020 г.). Статистиката беше обобщена на пресконференция днес от представители на няколко неправителствени организации и сдружения, работещи в областта на домашното насилие и закрилата над деца. С отворени писма до Нардоното събрание, правителството и всички засегнати институции десетки неправителствени организации обявиха, че се обединяват с настояване да бъде ратифицирана и приложена Конвенцията на Съвета на Европа за превенция и борба с насилието над жени и домашното насилие, по-известна като Истанбулската конвенция.  Одобрението й от Министерския съвет миналата седмица  предизвика остър дебат вътре  в кабинета , както и  сред депутатите . Днес организациите в сферата, сред които Сдружение \"Алианс за защита от насилие, основано на пола\", Фондация ПУЛС - Перник, Фондация \"Български център за джендър изследвания\", Националната мрежа за децата и други обявиха, че споровете произлизат само от недоброто познаване на текста и терминологията, а реалният проблем, с който се опитва да се бори документът - домашното насилие - е със сериозни и подценени мащаби в България. По-голяма част от мерките, които изисква Истанбулската конвенция, вече са заложени в българското законодателство, но приложението им от органите на реда е недобро, смятат експертите от Българския център за джендър изследвания и Алианса за защита от насилие, основано на пола. Точно с това може да допринесе ратифицирането на конвенцията - ще надгради законодателството и ще възложи отговорности на държавата за защитата на пострадалите от домашно насилие с финансово обезпечени конкретни мерки. Например изграждането на консултативни центрове за психическа помощ на жертвите и рехабилитация на агресорите, предложиха експертите. От Националната мрежа за децата коментираха, че приложението на конвенцията срещу домашното насилие ще има ефект и върху насилието в училищата, защото децата, които са свидетели на агресия в дома си, са уязвими да я пренесат и сред връстниците си.", "date": "2018.01.09", "title": "Истанбулската конвенция ще подкрепи 1 млн. българки - жертви на домашно насилие, съобщиха експерти"}
{"url": "https://www.dnevnik.bg/sviat/2018/01/09/3109229_bezplaten_transport_pochivka_za_bremennite_-_kakvi/", "text": "Докато София и други градове изчакват да се вземат  мерки срещу мръсния въздух , в Скопие отговорът на тази ситуация се е превърнал в рутина. Замърсяването там се повтаря почти всяка зима заради печките с дърва и газовете от старите коли. По данни на македонската държавна агенция МИА концентрацията на фини прахови частици в големите градове постоянно се надхвърля - \"Лисиче\" и \"Ректорат\" - отчетоха стойности от над 200 mg/m3 на 8 януари (в частност за \"Лисиче\" над 300 mg/m3 на 6 и 7 януари, а в отделни моменти от празничните дни - до 500 микрограма и дори 600 около Нова година). Европейската  карта за замърсяване на въздуха  посочва стойността 356.7 към 14 ч. българско време (според картата във всички други големи градове на Македония стойностите са над европейската норма и качеството се измерва като \"много лошо\", но те са под националната норма). Този праг съгласно наредби, приети от Министерството на околната среда и пространственото планиране на Македония, е 4 пъти по-висок от българския (и европейския) от 50 микрограма. Мерките влизат в сила тогава, когато средноденонощната концентрация на ФПЧ10 надмине националния предел в рамките на 48 часа в най-малко 2 станции. Още вчера, след измерванията за 6 и 7 януари,  министерството обяви , че мерките, които трябва да се вземат, включват: - временно   на няколко групи хора, включително бременните жени и служителите над 60-годишна възраст, както и тези с хронична астма, преживян инфаркт или мозъчен удар независимо от възрастта - промяна на   (само 6 часа, от 11 до 17 ч.) за хората, които се трудят на открито - забрана за   на открито - осигуряване на условия за засилена  , включително за домашни посещения на спешните екипи - контрол на режима за  , чиято крайна дестинация не е Скопие и които сега ще трябва да търсят обиколни пътища. Освен това ще трябва местните власти да регулират   (обученията да стават само между 9:30 и 14:30 и след 18:00 ч.) и да осигурят   или да намалят цената на билета за периода на извънредните условия, за да подтикнат жителите да ползват такъв транспорт вместо автомобилите си. При това колите на градския транспорт трябва да извършват курсове на по-малки интервали, продължава министерството. Кметът на Скопие Петре Шилегов, цитиран от агенция \"Мета\" и НОВА ТВ, каза, че мярката ще бъде в сила дотогава, докато нивата на ФПЧ10 не паднат под прага, указан от властите. Улиците и пешеходните пътеки трябва също така да се чистят всеки ден и да се засили контролът на строителните дейности, както и на сервизите, които сменят маслото на автомобилите.   трябва да използват вода, за да намаляват запрашаването при всякакви строителни дейности (например гумите да се мият при входа и изхода от обектите) и да гарантират, че машините им (багери, булдозери и пр.) ще са достигнали обектите най-късно в 7 ч. сутринта. Освен това всички органи на държавната власт и агенциите и компаниите, които са под неин контрол,   използването на служебни автомобили. Мерки срещу смога се взимат и в съседна Гърция, където стойностите прехвърлят европейската норма от години (но не са достъпни в реално време). За столицата Атина още през есента се въведоха мерки, с които се ограничава трафикът в центъра, като коли с четни регистрационни номера могат да се придвижват в него само на четни дни и обратното. Отделно, подобно на други градове в Европа, властите в Атина обещаха да забранят дизеловите автомобили до средата на следващото десетилетие.", "date": "2018.01.09", "title": "Безплатен транспорт, почивка за бременните - какви мерки взе Скопие срещу мръсния въздух"}
{"url": "https://www.dnevnik.bg/sport/2018/01/09/3109298_mercedes_gotvi_izcialo_promenen_dvigatel_za_noviia/", "text": "Шампионът при конструкторите във Формула 1 за последните четири сезона \"Мерцедес\" ще предложи изцяло променен двигател за сезон 2018. Въпреки че моторът на германския производител е доминиращ в спорта от навлизането на турбохибридните V6 агрегати през 2014 г., за тази година е планирана сериозна промяна. Според директора на департамента по двигателите в \"Мерцедес\" Анди Кауъл германците са амбицирани заради сериозната стъпка напред, която направиха от \"Ферари\" и \"Ред бул\" през сезона. Италианците водеха до средата на сезона, докато \"Ред бул\" успяха да развият болида си в края на годината. \"Ще предложим почти изцяло нов двигател и доста различни неща. Имаме доста идеи как да се качим на следващото ниво, като например подобряване на мощността, както и намаляване на триенето. Също така искаме да намалим загубите на електрическите системи\", обясни Кауъл. Той отказа да коментира дали и през 2018 г. \"Мерцедес\" ще разчита на станалият популярен квалификационен режим на своите мотори. През миналия сезон  Люис Хамилтън  спечели 11 квалификации, а в едва пет случая от 20 надпревари друг пилот, различен от тези на \"Мерцедес\", беше на полпозишън. \"Има много компоненти, където можем да се подобрим. Нашият екип е голям и пълен със специалисти. Работата ни в момента върви с пълна сила, но ще видим истинските резултати по време на тестовете на пистата. Засега данните от завода са добри\", обясни Кауъл. Според непотвърдена информация е възможно през 2018 г. двигателите на \"Мерцедес\" да надхвърлят мощност от 1100 конски сили. През миналия сезон пиковите нива на агрегата на германците бяха около 1000 к.с. От новия сезон във  Формула 1  върху болидите ще бъде прикрепена и системата за сигурност halo (ореол от английски), която ще защитава главите на пилотите. Това ще увеличи теглото на болидите, което ще доведе и до промени при конструирането и адаптирането на двигателите към тях. Традиционно предсезонните тестове ще се проведат на пистата \"Каталуня\" край Барселона. Първите изпитания ще са между 26 февруари и 1 март, а вторите между 6 и 9 март.", "date": "2018.01.09", "title": "\"Мерцедес\" готви изцяло променен двигател за новия сезон във Формула 1"}
{"url": "https://www.dnevnik.bg/biznes/2018/01/09/3109311_aljir_zabrani_vnosa_na_telefoni_i_zelenchuci_zaradi/", "text": "Властите в Алжир временно са забранили вноса на около 900 продукта, включително мобилни телефони, домакински уреди и всички видове зеленчуци. Причината е, че се прави опит да бъде овлядан бързо растящият търговски дефицит на фона на рязко намалели приходи от износа на петрол и природен газ, съобщи \"Ройтерс\". Агенцията се позовава на официален документ, чиято автентичност е потвърдена от независими източници. С него се заменя системата за лицензиран от държавата внос, създадена преди две години. Бизнесът се оплака, че тези правила са прекалено бюрократични, и държавата прие, че те не работят достатъчно добре и дори са довели до повишаване на цените на някои стоки. Забраната е влязла в сила в неделя и засяга също вноса на мебели, някои видове месо и плодове, сирена, шоколади, макаронени изделия, натурални сокове и бутилирана вода, както и някои строителни материали. Почти 60% от приходите в държавния бюджет идват от петрол и газ. Тези енергийни суровини съставляват 95% от алжирския износ, но след като цените им започнаха да намаляват в средата на 2014 г., приходите от тях се стопиха наполовина. Властите казват, че бюджетът им излиза балансиран при 70 долара за барел, а в момента цената е малко над 60 долара. \"Замразяването на вноса е временно и ще бъде отменено постепенно заедно със или без поддържането или увеличаването на данъци и мита\", се казва в документа. Според официални данни за първите 11 месеца на 2017 г. вносът в Алжир е намалял с 2.1% на годишна база до 42.8 млрд. долара. С новата забрана е поставена цел годишният внос за 2018 г. да намалее до 30 млрд. долара. През 2016 г. този показател бе 46.7 млрд. долара, а очакванията за миналата година са за 45 млрд. долара. В опит да стабилизира финансите правителството повиши от 1 януари с 30% някои данъци и митата за определени продукти и реформира системата от субсидии, засягаща практически всички стоки и услуги в страната.", "date": "2018.01.09", "title": "Алжир забрани вноса на телефони и зеленчуци заради търговския дефицит"}
{"url": "https://www.dnevnik.bg/photos/2018/01/09/3109290_snimka_na_denia_bul_dondukov_prenarejdane/", "text": "Работници пренареждат паветата по столичния бул. \"Княз Александър Дондуков\". Мащабната реконструкция на булеварда приключи в средата на ноември, като на няколко пъти срокът беше удължаван.", "date": "2018.01.09", "title": "Снимка на деня: Бул. \"Дондуков\", пренареждане"}
{"url": "https://www.dnevnik.bg/zdrave/2018/01/09/3109304_zdravniiat_ministur_pohvali_maichin_dom_za_dobriia/", "text": "Като икономист и финансист не мога да не кажа, че финансовото състояние на \"Майчин дом\" е много добро, с положителен финансов резултат и без никакви задължения към доставчици, заяви министърът на здравеопазването Кирил Ананиев днес по време на откриването на реновирано отделение в болницата. \"Майчин дом\" е водещо лечебно заведение в нашата страната, в което работят изключителни професионалисти. Тук се съчетава високият професионализъм, наличието на съвременна апаратура и техника, невероятно отношение към пациентите и в същото време един прекрасен и успешен мениджмънт от страна на ръководството на болницата\", похвали още Ананиев. С официална церемония с ръководството на здравното министерство и на АГ болницата днес беше открита реновираната Послеродова клиника на \"Майчин дом\". Инвестицията за ремонта на клиниката е на стойност близо 600 хил. лв., отпуснати от Министерството на здравеопазването. От тях ремонтът на помещенията е около 400 хил. лв., а с останалите 200 хил. лв. е закупено ново оборудване. Болницата е с традиции, най-голямата е в страната, а само през миналата година са се родили над 3900 деца, каза още здравният министър и увери, че подобни инвестиции ще продължат. Директорът на \"Майчин дом\" доц. Иван Костов коментира, че Послеродовата клиника е най-голямата и най-модерната в страната. По думите му през годините \"Майчин дом\" е била основен фактор за развитие на акушерството и гинекологията в страната. \"Амбицията ни е да се развиваме още, имаме достатъчно високо подготвени специалисти, обучават се десетки студенти и специализанти\", каза той, цитиран от БНТ.", "date": "2018.01.09", "title": "Здравният министър похвали \"Майчин дом\" за добрия мениджмънт и финансовото състояние"}
{"url": "https://www.dnevnik.bg/bulgaria/2018/01/09/3109258_vsichki_sdelki_v_sofiia_veche_se_vpisvat_v_ramkite_na/", "text": "От началото на тази година всички сделки, входирани в службата по вписванията в София, се вписват в рамките на съответния ден. Актовете по всички сделки в срок до 3 дни са готови за получаване и на разположение на нотариусите. За издаване на удостоверение за извършени вписвания, отбелязвания и заличавания за един имот се събират два различни вида такси. За издаване в срок до 7 работни дни е 10 лв., а за издаване в срок до 3 работни дни - 30 лв., което се спазва абсолютно стриктно и всяка друга искана сума от нотариус например е неправомерна, уточняват от агенцията. През май миналата година бе сменен изпълнителният директор на Агенцията по вписванията и на мястото на уволнената Елена Маркова бе назначена Зорница Даскалова. Новината за рокадата дойде ден след  ареста на съдия по вписванията заради корупция.  Йордан Раденков бе обвинен от прокуратурата за два подкупа на обща стойност 400 лв. от представители на две различни нотариални кантори и за пране на пари, тъй като в дома му били открити 34 хил. лв., скрити зад картини. Това според прокуратурата е признак, че са придобити от престъпна дейност, и затова задържаният ги укрива. Повече четете  тук . От агенцията обясниха за \"Дневник\", че бързината при вписването на сделките е следствие на добрата организация, наложена от новия директор. За първите няколко дни на тази година не са входирани критично много сделки на ден, но от агенцията изразиха надежда, че ще се справят и през по-натоварените дни. Иначе днес се съобщава за дейността на службата в София, защото в другите градове няма проблеми с бавно вписване.", "date": "2018.01.09", "title": "Всички сделки в София вече се вписват в рамките на ден"}
{"url": "https://www.dnevnik.bg/sport/2018/01/09/3109291_grigor_dimitrov_e_chetvurti_sred_favoritite_za_titlata/", "text": "Григор Димитров е четвърти сред фаворитите на букмейкърите за титлата от Australian Open. Първият за годината турнир от Големия шлем започва в понеделник. Залози за триумф на българския тенисист, който е поставен под №3, се приемат при коефициенти между 10.00 и 11.00. С абсолютно същите шансове е оценен и четвъртият в схемата Александър Зверев. Димитров ще участва за осми пореден път в Australian Open. Миналата година световният №3 направи най-доброто си представяне в Мелбърн. Той достигна до полуфиналите, където беше спрян от бъдещия №1 Рафаел Надал в епичен петсетов мач. Другото много силно участие на българския тенисист в Австралия беше през 2014 г., когато на пътя му отново застана Надал, този път в четвъртфиналите, след обрат в четири сета. Зверев все още търси своя пробив в турнирите от Големия шлем. 20-годишният германец ще играе за трети път в Мелбърн, като при досегашните си две участия загуби срещу бъдещия финалист. При дебюта си през 2016 г. той отпадна на старта от Анди Мъри, а миналата година беше спрян от Надал в третия кръг. Зверев успя да стигне до втората седмица в турнир от Големия шлем само веднъж при досегашните си десет участия. Това се случи в миналогодишния \"Уимбълдън\", когато германецът отпадна в осминафиналите след петсетова битка с Милош Раонич. Шампионът от 2017 г. Роджър Федерер е големият фаворит на букмейкърите тази година. 36-годишният швейцарец, на когото предстои 19-о участие в Мелбърн, е оценен с коефициент 2.75. Маестрото ще преследва 20-ата си титла от Големия шлем и шеста от Australian Open, която ще го изравни с рекордьорите Новак Джокович и Рой Емерсън. Лидерът в световната ранглиста Рафаел Надал е втори в списъка на букмейкърите с коефициенти между 5.50 и 6.00. Веднага след миналогодишния финалист се нарежда шесткратният шампион Новак Джокович. Залози за титла на сърбина се приемат при коефициенти между 6.00 и 7.00. Шампионът от Бризбейн Ник Кириос и Хуан Мартин дел Потро разделят шестата позиция с коефициенти около 15.00. След тях са Давид Гофен (19.00), Стан Вавринка (23.00), Доминик Тийм (23.00), Милош Раонич (29.00) и Марин Чилич (34.00).", "date": "2018.01.09", "title": "Григор Димитров е четвърти сред фаворитите за титлата в Australian Оpen"}
{"url": "https://www.dnevnik.bg/sport/2018/01/09/3109260_neftohimik_shte_igrae_s_cska_v_chetvurtfinalite_za/", "text": "Волейболният шампион \"Нефтохимик\" ще се изправи срещу ЦСКА в най-интересния мач от четвъртфиналите за Купата на България. Победителят ще срещне дебютанта в Суперлигата \"Хебър\" (Пазарджик) или \"Миньор\" (Перник) в двубой за място на финала. Носителят на Купата на България за 2017 и 2015 г. \"Добруджа\" ще защитава трофея срещу водача в първенството \"Пирин\" (Разлог). Във вторник тимът от Добрич се класира за финалната фаза на турнира след драматична победа с 3:2 гейма срещу \"Левски\". \"Добруджа\" е най-успешният отбор в последните четири години, в които неизменно стигаше до финал. Последният четвъртфинал ще противопостави отборите на \"Марек\" (Дупница) и \"Монтана\".  Финалите за Купата на България ще се проведат в зала \"Младост\" в Монтана. Турнирът започва в петък с четвъртфиналите. Полуфиналите са в събота. Финалът е в неделя от 18.30 часа, а мач за трето място няма да има.", "date": "2018.01.09", "title": "\"Нефтохимик\" ще играе с ЦСКА в четвъртфиналите за волейболната купа"}
{"url": "https://www.dnevnik.bg/evropa/2018/01/09/3109352_magazin_na_epul_v_cjurih_be_evakuiran_zaradi_pregriala/", "text": "Прегряла батерия на \"Айфон\" нарани човек в магазин на \"Епъл\" в Цюрих и наложи евакуацията на около 50 души заради дима, предаде \"Ройтерс\". Според швейцарската полиция инцидентът се е случил, докато сервизен служител е отстранявал батерията, която е прегряла и е изгорила леко ръката му. \"В същото време имаше и малко дим, което принуди около 50 клиенти и служители да напуснат временно магазина\", допълниха от полицията. \"Служителите реагираха правилно. Те разпръснаха кварцов пясък върху прегрялата батерия, така че димът да бъде спрян и всмукан след включването на вентилацията\", се казва в съобщението. Седем души са получили медицинска помощ, но не се е наложило да бъдат хоспитализирани.", "date": "2018.01.09", "title": "Магазин на \"Епъл\" в Цюрих бе евакуиран заради прегряла батерия на \"Айфон\""}
{"url": "https://www.dnevnik.bg/video/2018/01/09/3109134_smogut_sofiisko_vsekidnevie_video/", "text": "София се събуди днес с  въздух, опасно замърсен с фини прахови частици . От началото на годината смог има и в други градове от страната. Вижте как изглеждаше София в началото на миналата седмица и тази сутрин ( ).", "date": "2018.01.09", "title": null}
{"url": "https://www.dnevnik.bg/bulgaria/2018/01/09/3109362_mvr_shte_sloji_utre_krai_na_vsichki_spekulacii_okolo/", "text": "На специална пресконференция утре ръководството на МВР ще сложи края на всички спекулации около  шесторното убийство в Нови Искър , каза днес след Консултативния съвет по национална сигурност в президентството министърът на вътрешните работи Валентин Радев. Той допълни, че по него, както и по  самоубийството на извършителя  има назначени 96 експертизи, като най-важните от тях вече са готови. Радев посочи, че през миналата година МВР е разкрило 94 от 95 убийства в страната. По повод вчерашната  стрелба по бизнесмена Петър Христов  министърът каза, че мотивите се търсят основно в бизнеса му и личния живот. Според Радев не е важно кой е убитият, а фактът, че е извършено убийство. Убитият Петър Христов бил само симпатизант на ГЕРБ По същия повод заместник-председателят на ГЕРБ Цветан Цветанов посочи, че Христов е бил достоен човек. Той не е членувал в партията, а е бил неин симпатизант. Той е правил дарение за ГЕРБ през 2007 година покрай изборите за евродепутати. Според Цветанов бизнесменът не е имал политически амбиции. \"Към времето, когато бях министър на вътрешните работи, за Христов нямаше никакви данни да е свързан с престъпления\", каза още той.", "date": "2018.01.09", "title": "МВР ще сложи утре край на всички спекулации около убийствата в Нови Искър, обяви министър Радев"}
{"url": "https://www.dnevnik.bg/sport/2018/01/09/3109325_atakata_sreshtu_avtobusa_na_borusiia_e_bila_izcialo_za/", "text": "Задържаният за бомбената атака срещу автобуса на \"Борусия\" (Дортмунд) през април 2017 г. Сергей В. се яви пред съда в Германия по  28-те обвинения в опит за убийство . Атентаторът, който е с руско и германско гражданство, твърди, че не е искал да убие или нарани никого. Той обясни, че атаката му е била изцяло по финансови причини. През миналия април Сергей В. заложи бомба край Хьохстен в покрайнините на Дортмунд, откъдето минаваше автобусът на \"Борусия\" на път за двубой с \"Монако\" в Шампионската лига. Заради последвалите три експлозии и пострадалия футболист Марк Бартра срещата беше отложена с 24 часа. Впоследствие прокуратурата разкри, че целта на нападението е била да падне цената на акциите на футболния клуб. Извършителят е очаквал  да се облагодетелства при срив на акциите , залагайки 5900 евро. 28-годишният електротехник е очаквал да спечели над 500 хиляди евро. Това беше първото изслушване на Сергей В. по делото, като все още не е ясно каква ще бъде присъдата му. Законът в Германия предвижда минимум 10 години в затвора, но тъй като става въпрос за по-сериозно провинение, при което са засегнати повече от едно лице, е възможно той да лежи в затвора доста по-дълго.", "date": "2018.01.09", "title": "Атаката срещу автобуса на \"Борусия\" е била изцяло за пари, заяви атентаторът пред съда"}
{"url": "https://www.dnevnik.bg/sport/2018/01/09/3108868_sestrite_koito_se_otkazaha_ot_svetovnite_titli_v_shaha/", "text": "Те не са модели, нито певици или пък момичета от типа \"Ким Кардашиян\", но са в основата на най-популярния пост в украинския сегмент на \"Фейсбук\". В края на миналата година сестрите Ана и Мария Музичук привлякоха вниманието, като обявиха, че няма да се състезават на  световното по блиц и ускорен шах в Саудитска Арабия , в което бяха сред фаворитите. Ана Музичук заяви в профила си, че няма да позволи да се чувства като \"второстепенно същество\". Резултатът? Тя загуби световните си титли на блиц и ускорен шах, спечелени година по-рано, както и възможността да вземе до около 150 хил. евро. Заедно със сестра ѝ обаче получиха окуражителни и поздравителни послания от целия свят. А постът, с който 27-годишната състезателка обяви решението си, вече има близо 170 хиляди харесвания, хиляди коментари и беше споделен над 77 хиляди пъти, което е рекорд за Украйна по данните на Watcher. \"След няколко дни ще загубя двете световни титли - една след друга. Само защото реших да не отида в Саудитска Арабия, да не играя по нечии правила, да не нося абая (широка, дълга до земята роба), да не бъда придружавана, когато излизам навън, и  \", написа на 23 декември Ана Музичук. Тя каза, че преди година е била най-щастливият човек в шаха при спечелването на двете титли, но сега е наистина тъжна. Украинките посочиха, че жертват турнира, за да защитят принципите си. \"Най-разочароващото нещо е, че почти на никого не му пука. А за тези, на които им пука - ние ще се върнем\", завърши публикацията им. Ана Музичук заяви преди дни в интервю за испанския \"Мундо\", че основната причина да не отиде на световното е била да насочи вниманието към защитата на правата на жените. \"Смятам, че само аз трябва да избирам как да се обличам\", каза украинката. Преди време по-малката сестра - Мария, отказа да отиде и на световното в Иран. Тогава обаче Ана Музичук се състезава. \"Иран беше първият ми опит в страна с подобни закони към жените. След като бях там, си дадох сметка колко зле се чувствах в това положение.   дали в Иран или в Саудитска Арабия е по-зле. Просто вече ми беше достатъчно\", обясни третата в световната ранглиста пред \"Мундо\". Всъщност, в крайна сметка състезателките на световното по блиц и по ускорен шах в Саудитска Арабия не бяха задължени да носят абая. \"Това е положителна стъпка, но както се видя от социалните мрежи, състезателките все пак е трябвало да се покриват при излизането на залата за игра или при обиколка на града (Рияд). Рано е да кажем, че положението в Саудитска Арабия е приемливо.\" В последните месеци на 2017 г. страната даде знак, че започва промени в отношението към жените. В края на септември  с аудитският крал Салман издаде указ, позволяващ на жените да карат коли . После дойде и информацията, че през 2018 г.  жените ще бъдат допуснати като зрители на футболните стадиони . Положението с домакинствата на големите турнири в шаха обаче остава проблемно. През декември  състезатели от Израел и Катар не бяха допуснати до световното в Рияд . Международната федерация обяви, че през 2019 и 2020 г. първенството ще се проведе в Иран, което може да донесе нови ограничения. Един от първите, които се обявиха срещу избора на домакини, беше американският гросмайстор Хикару Накамура. \"Да организираш шахматен турнир в страна, в която основните човешки права не са ценени, е ужасно. Шахът е игра, в която напълно различни хора могат да се съберат заедно, а не е игра, която да разделя хората заради религията или произхода им\", написа Накамура в \"Туитър\" преди два месеца. Ана Музичук посочи, че решението ѝ струва скъпо и не обвинява останалите гросмайстори, избрали друг път. \"Смятам, че нашият избор ще бъде компенсиран. Да не отидеш на световното е въпрос на достойнство, на защита на правото на избор и  . Ако утре със сестра ми подпишем спонсорски договор с някоя голяма компания, която оценява и следва тези ценности, може би нашите колеги ще си дадат сметка, че да защитаваш своите принципи си струва в дългосрочен план. Очаквам да се случи нещо подобно\", каза 27-годишната украинка. И добави: \"Във всеки случай като елитни спортисти трябва да даваме пример\". Тя посочи, че черпи вдъхновение от сънародника си Сергей Бубка, който е олимпийски шампион от Сеул '88 и има 35 поправки на световния рекорд в овчарския скок. Ана и Мария Музичук вече дадоха пример. Вероятно съвкупността от позицията им на фаворити в световното първенство и вълненията около темата за правата на жените в световен мащаб, заедно с развитието на  кампанията #MeToo (\"И на мен\") , осигуриха огромен отзвук за решението на двете сестри. Украинките получиха хиляди окуражителни послания в социалните мрежи и бяха обявени за героини.", "date": "2018.01.09", "title": "Сестрите, които се отказаха от световните титли в шаха, за да се борят за правата на жените"}
{"url": "https://www.dnevnik.bg/politika/2018/01/09/3109233_suvetut_za_nacionalna_sigurnost_reshi_da_ima_nova/", "text": "Консултативният съвет за национална сигурност при президента реши днес да бъде подготвена нова програма за развитие на отбранителните способности на въоръжените сили на Република България, която да обхване периода от 2020 до 2030 г. Държавният глава Румен Радев обяви, че новата стратегия трябва да \"реши проблемите относно неокомплектоваността, относно мотивацията, подготовката, професионалното развитие и персонално оборудване на българските военнослужещи и да гарантира ефективен процес на придобиване на нова бойна и обслужваща техника и поддържането на старата такава\". Консултативният съвет за национална сигурност заседава около 4 часа днес за роля на България за развитието на Общата политика за сигурност и отбрана на ЕС в контекста на българското европредседателство. След заседанието президентът обяви, че приветства приетия от правителството план, според който до 2024 г. разходите за отбрана трябва да бъдат до 2% от БВП. \"Ние стигнахме до много важен консенсус - че този план остава открит и трябва своевременно да бъде прегледан и надграждан, така че България да преследва развитието на адекватни отбранителни способности\", обяви още Радев. От думите му се разбра, че до 30 септември т. г. трябва да бъде извършен преглед и при необходимост актуализиране на плана за повишаване на разходите за отбрана по-рано. България иска международен институт за устойчиви технологии в региона  България ще представи идея за изграждане на международен институт за устойчиви технологии и научен център за Югоизточна Европа, реши още съветът за национална сигурност. Според президента това ще даде тласък за засилено сътрудничество в областта на науката, образованието и медицината и ще привлича и ще задържа младите хора от Западните Балкани. Решено е да се направи каталог на възможностите за образование и обучение в България в сферата на сигурността и отбраната, както и за общи учения.  Властите са се обединили около позицията, че европредседателството предоставя възможности на България за ефективно ръководство на процесите за изграждане на обща европейска отбрана, за интеграция на българските въоръжени сили, промишленост и наука в европейските процеси по консолидиране на отбранителната индустрия, както и за повишаване на сигурността и европейската перспектива на Западните Балкани. За България е важно да гарантира интеграцията си в тези процеси, каза Радев. На заседанието е решено до 30 юни т.г. да се финализира преговорния процес по регламента за изграждане на Европейска програма за промишлено развитие в областта на отбраната. До 31 март изпълнителната власт трябва да разработи каталог на българската отбранителна индустрия, научни звена и областите, които България има потенциал да участва в проекти на постоянно структурираното сътрудничество на Европейския фонд за отбрана и по линия на Европейската агенция за отбрана. Координацията между институциите - гаранция за сигурността  \"Всички тези амбициозни цели могат да бъдат постигнати с отговорни действия и много ефективна координация между съответните институции. Много се радвам, че днес обсъдихме тези въпроси и стигнахме заедно до тези решения. Това е пътят с консолидирани усилия да имаме успех\", обяви Радев. Той пожела успех на европредседателството. \"Обсъдихме и тревожното натрупване на тежки криминални престъпления напоследък. МВР полага всички усилия за тяхното разкриване. Всички се обединихме около позицията, че е необходима още по-добра координация между институциите и усъвършенстване на модела за борба с престъпността, така че да бъде гарантирана сигурността на българските граждани\" , каза още президентът Радев.", "date": "2018.01.09", "title": "Съветът за национална сигурност реши да има нова стратегия за отбраната до 2030 г. (допълнена)"}
{"url": "https://www.dnevnik.bg/bulgaria/2018/01/09/3109364_ministurut_na_vutreshnite_raboti_ne_razbira_zashto/", "text": "Министърът на вътрешните работи Валентин Радев обяви днес, че все още се опитва да бъде толерантен към синдикатите в МВР, но от думите му стана ясно, че не разбира защо  продължават протестите на полицаите . \"Дадохме над 48 млн. лева към заплатите допълнително, за дрехи изплатихме 17.5 млн лева\", допълни той. Радев посочи, че няма да се приеме искането на синдикатите за вдигане на всички заплати с 15%, като е прието да има актуализация в размер между 3 и 12% в зависимост от категорията. По отношение на второто искане - нов закон за МВР, той каза, че ще има промени в сегашния. Валентин Радев посъветва полицаите да си вършат добре работа, защото тогава хората сами ще предложат да им се увеличат заплатите.", "date": "2018.01.09", "title": "Министърът на вътрешните работи не разбира защо продължават протестите на полицаите"}
{"url": "https://www.dnevnik.bg/zelen/2018/01/09/3109367_fandukova_razporedi_miene_na_ulicite_v_sofiia_za_da/", "text": "Започва миене на улиците в София, като това ще става в дните, в които няма опасност от заледяване заради ниски температури. Това обяви столичният кмет Йорданка Фандъкова в профила си във \"Фейсбук\". Тя уточнява, че това е една от краткосрочните мерки за справяне с проблема с мръсния въздух в града. Четвърти ден поред софиянци дишат опасно замърсен с фини прахови частици въздух. Тежък смог има и в други градове от страната, показват данните в реално време, подавани от българската екоагенция и отразявани в реално време от края на миналата година в европейската карта за замърсяването на въздуха. Данните на сайта на Изпълнителната агенция по околна среда показват, че вчера запрашаването в София е било няколко пъти над допустимата норма. В столицата измерванията за понеделник показват в дадени точки запрашаване почти пет пъти над нормата. Фандъкова допълва, че в последните дни основните булеварди в града се метат постоянно. Днес например се метат ул. \"Ботевградско шосе\" и бул. \"Черни връх\". Тя подчертава, че основните усилия на общината били насочени към ограничаването на горенето на отпадъчни материали като гуми, отработено масло, пластмаси, едрогабаритни отпадъци, текстил и др. \"Столична община няма правомощия да извършва проверки вътре в домовете на гражданите за използваното гориво за отопление, но по наше искане Министерството на околната среда и водите стартира процедурата по въвеждане на стандарти за твърдото гориво. Целта ни е на пазара да не бъдат допускани дърва и въглища с високи нива на пепел и сяра, които са основни замърсители в зимните месеци\", пише още Фандъкова.", "date": "2018.01.09", "title": "Фандъкова разпореди миене на улиците в София, за да стане въздухът по-чист"}
{"url": "https://www.dnevnik.bg/bulgaria/2018/01/09/3109140_sluchaiat_novi_iskur_-_vuprosite_ostanali_bez_otgovor/", "text": "Миналата седмица зам. главният прокурор Борислав Сарафов обяви, че \"по категоричен и несъмнен начин е разкрито престъплението в Нови Искър\". Тогава издирваният за шесторното убийство в Нови Искър Росен Ангелов все още не беше открит. В понеделник главният секретар на МВР посрещна въпрос на \"Дневник\" с думите: \"Този случай го приключихме\". Само ден по-рано - в неделя, той обяви, че Ангелов вероятно се е самоубил. Заключение, което щяло да се потвърди официално след експертизата, която трябва да установи самоличността на намереното в неделя тяло. То обаче отговаряло по възраст, описание и дрехи на издирвания Росен Ангелов. Той е и единственият заподозрян за убийствата в новогодишната нощ. Ако вещите лица потвърдят, че намереното тяло е на Ангелов, това наистина ще приключи случая от гледна точка на наказателно производство, защото дело няма да бъде внесено в съда, след като извършителят е мъртъв. Причината - МВР направиха редица будещи съмнение изявления, а в онлайн пространството се появиха други версии за извършване на престъплението, които останаха неопровергани от разследващите. Най-сериозният проблем е, че полицията не можа да обясни достатъчно убедително мотива за извършване на шесторно убийство, придружено с умъртвяване и на семейното куче. Версията за \"синдрома на отхвърления любовник\" може да бъде пришита към всяко престъпление, при което от едната страна стои мъж, а от другата - жена. Това се случва на фона на изключително ниското обществено доверие към МВР. Вътрешният министър измерва рейтинга на ведомството си на 46% и  мечтаел за стигне нивото по времето на бившия вътрешен министър Цветан Цветанов, когато е бил 51% , но не е известно откъде взема данните. Може би това е причината и ведомството да се оплаква, че граждани не му съдействат за разкриване на престъпления и задържане на издирвани хора. Вчера МВР отново се оплака, че  гражданите не информирали за издирвани заподозрени. Същевременно доверието няма как да бъде високо, ако МВР не може да обясни ясно и несъмнено мотива за дадено престъпление. Без него остава чувството на несигурност у обществото и дори усещането, че всеки може да бъде убит без мотив. Отделно от мотива останаха и други въпросителни. Водещо сякаш се откроява твърдението, представено на един от официалните брифинги, Тогава той не беше все още намерен от полицията. Затова двата основни въпроса - откъде разследващите са взели сравнителен материал, за да установят, че този по жертвите и на мястото на убийството е на Ангелов. Както и а на следващия ден главният секретар на МВР Младен Маринов и зам. главният прокурор Борислав Сарафов обявиха, че и ДНК анализът доказва авторството на престъплението. Източници на \"Дневник\" във ведомството заявиха, че не им е известно как става ДНК анализ за 24 часа. \"Дневник\" потърси главния секретар на МВР с тези два въпроса. Маринов не отговори откъде е взет сравнителен материал за анализа с аргумента, че е следствена тайна. Но беше категоричен, че нарушения на правилата няма. \"Има си процедури, които са спазени и няма как да не бъдат спазени, след като това влиза в съд\", заяви той. На настоятелното питане как полицията е направила анализа за 24 часа Маринов заяви: \"Това, което съм казвал официално, заставам зад него. Стъпвам изключително и само на факти. Поради тази причина понякога медиите смятат, че крием нещо, а ние просто искаме съответните резултати да са факт, за да можем да говорим. Всичко, което сме казали, са факти, които стъпват на процедури и на доказани практики в разследването и технологии за изследване на ДНК материал, кръв, следи от огнестрелно оръжие. Всичко е свързано с наука и спазване на процедури\", повтори той. Другият въпрос е Според Сарафов до убийството на петимата се е стигнало, за да заличи извършителят първоначалното си престъпление и защото майка ѝ е знаела за връзката му с Кюхова. Това обаче се оборва от факта, че видимо и други хора са знаели за връзката на двамата, след като МВР разказа за нея, цитирайки и свидетелски показания.  Следващо недоумение буди въпросът По думите на зам. главния прокурор Борислав Сарафов разследващите са знаели за Ангелов още 24 часа след установяване на убийствата, т.е. още на 3 януари. Едва 48 часа по-късно обаче полицията стига до вилата, в която се е криел Ангелов. Според информацията от МВР той е имал лаптоп, смарт телефон и е следял информацията за полицейската акция. Тялото, за което се твърди, че е на Ангелов, било открито в изоставена постройка на метри от вилата, в която е пребивавал. На въпрос защо чак на третия ден полицията стига до постройката, вътрешното ведомство отговаря, че периметърът за претърсване бил разделен на квадрати и редът на въпросната местност дошъл в неделя.", "date": "2018.01.09", "title": "Случаят \"Нови Искър\" - въпросите, останали без отговор"}
{"url": "https://www.dnevnik.bg/zdrave/2018/01/09/3109385_falshivi_shtatni_mesta_i_oshte_problemi_pokazvat/", "text": "При извършени проверки, включително и в държавните болници, на някои места е установено, че персоналът, който трябва да е наличен, не е на работното си място. Навсякъде, където имаме информация за фалшив щат, ще направим проверки, обяви министърът на здравеопазването Кирил Ананиев пред журналисти, цитиран от пресцентъра на ведомството. Министър Ананиев коментира, че при изготвянето на доклада за финансовото състояние на държавните болници, който  министерството обеща с цел да оздрави болниците в лошо финансово състояние , са анализирани потребности от здравни дейности и грижи във всяка от 28-те области в страната. На тази база Министерството на здравеопазването ще предложи на общините варианти за преструктуриране на техните лечебни заведения, но самото извършване на оптимизирането трябва да стане с решение на съответните общински съвети. По думите му по една наредба ведомството може да отпусне до 6 млн. лв. на болница за това. Като друг отчетен проблем Ананиев посочи това, че в някои от действащите медицински стандарти има изисквания, които не отговарят на актуалното състояние на системата. Ето защо всички стандарти ще бъдат обсъдени с Българския лекарски съюз по време на преговорите за НРД, заяви той.  През  декември Областната болница на Белоградчик обяви, че е застрашена от фалит  и прекратяване на дейността. Дълговете й възлизат на около 800 хил. лв., в които и 300 хил. лв. за заплатите на персонала. Там ще бъде направена проверка от Изпълнителна агенция \"Медицински одит\" и ако се констатират нарушения, ще последват съответните наказания, заяви днес министърът на здравеопазването. За друга от болниците пред фалит - тази в Ловеч,  през декември Кирил Ананиев даде срок от  три месеца, че ще бъде преструктурирана и оздравена . Днес БНР оповести, че в кризисния момент лечебното заведение остава без ръководство заради неразбирателство между екипите, които се опитват да я оздравят.  Председателят на съвета на директорите Даниела Коларова е депозирала своята оставка в края на миналата година и по думите й пред БНР същото са направили и останалите членове на ръководството. \"Целият борд е в оставка. Мотивите са ми, че няма приемственост в политиката и стратегията на стария екип от Министерството на здравеопазването и новия. Аз няма как да работя с този екип, още повече се наложи една политика на изолация - аз бях изолирана от новия екип, и в тази връзка няма смисъл да продължава някаква такава агония\", казва Коларова. Утре ръководството ще проведе заседание в присъствието на зам.-министъра на здравеопазването Жени Начева, която ще представи новия прокурист на болницата.", "date": "2018.01.09", "title": "Фалшиви щатни места и още проблеми показват проверките в държавните болници"}
{"url": "https://www.dnevnik.bg/evropa/2018/01/09/3109379_kipur_shte_stroi_nai-golemiia_kazino_kompleks_v_evropa/", "text": "Кипър ще се сдобие с един от най-големите казино комплекси в Европа, от който се очаква годишно в икономиката да се вливат 838 милиона долара, считано от 2022 г., т.е. от втората година на експлоатацията на обекта, предаде \"Асошиейтед прес\". По думите на кипърския президент Никос Анастасиадис тази сума представлява около 4 на сто от икономиката на страната. \"Целта на нашето правителство е създаването на цялостен казино комплекс, който ще бъде връх в Европа и един от най-добрите в цял свят\", каза Анастасиадис на представянето на комплекса на стойност 658 милиона долара. Очаква се City of Dreams Mediterranean casino resort да създаде около 4000 работни места в строителството и да назначи постоянен персонал от 2500 служители. Прогнозата е, че той ще привлича допълнително около 300 хиляди туристи годишно от Европа и други места. Комплексът ще бъде построен от консорциум на Melco Resorts and Entertainment и Cyprus Phassouri Ltd. Според Melco това ще е най-големият по рода си казино комплекс в цяла Европа. Той ще включва 136 игрални маси и 1200 игрални машини, петзвезден хотел с 500 стаи, 11 ресторанта и кафенета и експо център. Ще може да бъде посещаван само от лица над 21 години.", "date": "2018.01.09", "title": "Кипър ще строи \"най-големия казино комплекс в Европа\""}
{"url": "https://www.dnevnik.bg/sport/2018/01/09/3109377_georgi_dermendjiev_shte_e_chetvurtiiat_bulgarski/", "text": "Георги Дерменджиев ще е четвъртия български треньор в елита на казахстанския футбол. 63-годишният специалист ще поеме бронзовия медалист от миналия сезон \"Ордабасъ\" (Шикмент), съобщи БТА. Дерменджиев вече е в Казахстан за последни уточнения около договора. В сряда отборът заминава за подготвителен лагер в Турция, който ще продължи до 28 януари. Очаква се в близките часове назначението на българина да бъде потвърдено официално. В края на миналата година бившият треньор на \"Лудогорец\"  преговаряше с друг отбор от Казахстан - \"Иртиш\".  В крайна сметка обаче до споразумение между двете страни не се стигна. За пръв път в кариерата си Дерменджиев ще работи извън България. В двата периода, в които беше начело на \"Лудогорец\", той спечели три пъти титлата, по веднъж Купата и Суперкупата на България и два пъти вкара отбора в груповата фаза на Шампионската лига. Преди това почти цялата му кариера преминава като помощник - в \"Литекс\" и \"Лудогорец\", с изключение на кратки престои като старши треньор на \"Спартак\" (Пловдив) и \"Сливен\". В \"Ордабасъ\" Дерменджиев ще замени на поста руснака Алексей Петрушин. Под ръководството на Петрушин отборът постигна рекордно класиране в първенството и за пръв път в историята си ще участва в европейските клубни турнири. По-рано този месец в Казахстан акостира още един български треньор - Никола Спасов, който ще води \"Кизил Жар\". Другите двама български треньори в местната Висша лига са Станимир Стоилов, който спечели четири поредни титли с \"Астана\", и Стойчо Младенов, който е начело на \"Кайсар\".", "date": "2018.01.09", "title": "Георги Дерменджиев ще е четвъртият български треньор в Казахстан"}
{"url": "https://www.dnevnik.bg/zelen/2018/01/09/3109357_zelen_bilet_v_transporta_kachestveni_goriva_i_oshte/", "text": "Последните две седмици на територията на цяла България по официални данни на Изпълнителната агенция по околна среда всекидневно се регистрира двойно превишение на допустимите норми за фини прахови частици. С тези думи столичният кмет Йорданка Фандъкова обобщи каква е ситуацията в страната от последните дни. Данните на агенцията показват, че  жителите на София дишат силно замърсен въздух четвърти ден поред.  Вчера например запрашаването в столицата е било няколко пъти над допустимата норма. Измерванията за понеделник показват в дадени точки запрашаване почти пет пъти над допустимата норма. Кой е виновен и ще се предприемат ли мерки Въпреки че проблемът не е от тази година, от Столичната община все още не могат да предприемат конкретни мерки със справянето с него. Като основен виновник за замърсения въздух в града Фандъкова посочи \"метеорологичните условия и най-вече отопляването на столичани с твърдо битово гориво\". \"Бих искала много по-бързо Столичният общински съвет да разгледа краткосрочните мерки в такива дни\", каза Фандъкова днес при откриването на нов пътен възел при софийското летище. Малко след изказването ѝ заместникът ѝ по околната среда Лорита Радева уточни, че на 16 януари в ресорната комисия предстои разглеждането на мерките, свързани с данните от системата за ранно предупреждение за замърсяване на въздуха. Какви са краткосрочните мерки Според Фандъкова краткосрочните мерки трябва да започнат да се изпълняват колкото се може по-бързо. Тя посочи и какви трябва да са те. \"В дни с голямо превишение на нормите може да пуснем т.нар. зелен билет за градския транспорт, за да може хората да пътуват по-евтино. А при увеличения на нормата,  каквито има днес в Скопие , да пуснем безплатен транспорт\", каза Фандъкова. \"Най-важно е да се спрат некачествените горива за отопление, които са с повишено съдържание на пепел и сяра. Най-голямо беше замърсяването на 1 януари, когато всъщност трафик и движение почти нямаше\", каза още кметът на София. Тя допълни, че полицейски екипи правят проверки в кварталите \"Христо Ботев\", \"Димитър Миленков\" и \"Абдовица\", където най-често се горят гуми и други едрогабаритни отпадъци за отопление. Чрез профила си  във \"Фейсбук\" Фандъкова обяви , че е разпоредила да започне миене на улиците. Освен това всеки ден основните булеварди се метат механизирано.", "date": "2018.01.09", "title": "Зелен билет в транспорта, качествени горива и още мерки за чист въздух в София"}
{"url": "https://www.dnevnik.bg/bulgaria/2018/01/09/3109378_bezdomnik_vliza_za_chetiri_godini_v_zatvora_za_paleja/", "text": "Окръжният съд в Пловдив потвърди четиригодишната присъда за бездомника  Любомир Данчев , обвинен за пожара в т ютюневите складове , научи \"Дневник\" от съда. Решението му е окончателно и не подлежи на обжалване. Магистратите от втората съдебна инстанция са потвърдили в закрито заседание от вчера присъдата на колегите си от първата инстанция. Променили са само първоначалния режим на изтърпяване на наказанието, който от строг е станал общ. Данчев беше обвинен за това, че на 20 август е запалил един от тютюневите складове, който се намира на ул. \"Екзарх Йосиф\" № 13. След това пожарът се разпростря и върху други постройки и в крайна сметка унищожи четири сгради - паметници на културата. Пожарът е представлявал и опасност за живеещите наоколо. Щетите са за над 11 млн. лева. Предвиденото в закона наказание за това престъпление е затвор от три до дванадесет години. След като му бе повдигнато обвинение, Данчев разказа пред медии, че е сирак без покрив над главата от 1979 г. и от 35 години живее на последния етаж на една от изгорелите сгради.", "date": "2018.01.09", "title": "Бездомник влиза за четири години в затвора за палежа на тютюневите складове в Пловдив"}
{"url": "https://www.dnevnik.bg/sviat/2018/01/09/3109354_pregovariashtite_za_kabinet_v_germaniia_se_otkazvat_ot/", "text": "Отказ от планове за намаляване на въглеродните емисии до 2020 г. (обявени за \"нереалистични\") и вдигане на данъчните прагове са сред идеите, около които се обединяват преговарящите за кабинет партии в Германия. Това се твърди в документи, разпространявани от журналистическата мрежа  Redaktionsnetzwerk Deutschland , и се отбелязва в информация на \"Ройтерс\", която цитира източници, близки до преговорите. Ден след като преговарящите консерватори и социалдемократи в Германия се съгласиха   за съставяне на правителство в медиите, информация за хода на разговорите започна да се появява в медиите. Ако тя се потвърди, климатичната част ще е поврат в енергийната политика на канцлера Ангела Меркел от последното десетилетие. Според германската мрежа партиите, които преговарят за правителство след края на опитите за съставяне на кабинет от консерватори, либерали и зелени, смятат, че климатичните цели до 2020 г. са нереалистични на фона на растежа на германската икономика и досега взетите мерки и че не става дума за отказ от тях, а просто за \"отлагане\" за по-късно. Така намеренията за намаляване на вредните емисии с 40% (спрямо нивата от 1990 г.) до 2020 г. няма да бъдат цел непременно за края на сегашното десетилетие, а се отчитат като изпълними по-скоро в началото на следващото. (Сегашното ниво е около 28 на сто.) Това предупреждение беше отправено още миналата година от министерството на околната среда, контролирано в последното правителство от социалдемократите. Според източниците на \"Ройтерс\" Християндемократическият съюз (ХДС), Християнсоциалният съюз (ХСС) и Германската социалдемократическа партия (ГСДП) не се отказват от намеренията си да работят за намаляване на емисиите с 55 на сто до 2030 г. Между партиите има и съгласие, че делът на възобновяемата енергия в потреблението на електричество трябва да достигне 65% до 2030 г., докато сега е около една трета от микса. \n     Документ, видян от \"Ройтерс\", сочи, че е необходимо и намаляване на таксата, която гражданите плащат за покриване на прехода към възобновяеми източници. Същевременно партиите са съгласни да работят за отказ от въглищните централи, но и за защита на сигурността на доставките и икономиката, докато се опитват да постигнат средно- и дългосрочните климатични цели, отбелязва изданието Clean Energy Wire, специализирано в енергийната политика на Германия. За сайта премиерът на провинция Северен Рейн-Вестфалия Армин Лашет, който преговаря за енергийната политика от името на ХДС, казва, че \"нито може да потвърди, нито да отрече\" информацията. Разговорите между трите партии включват и повишаване на най-големия данъчен праг, суми отвъд който се облагат с 42%, от 53 700 евро на година на 60 000 евро според източници на \"Ройтерс\". За ХДС и ХСС данъчните облекчения   в кампанията през септември и, изглежда, ГСДП е склонна да подкрепи това. Информацията за \"отлагане\" на климатичните цели - чието изпълнение от години е в застой заради сблъсъка на интереси на политиката и бизнеса - срещна съпротива от \"Зелените\" и \"Левите\". Роберт Хабек, който е   на \"Зелените\", предупреди, че \"никой\" не се бори за намаляване на въглеродните емисии. Шефът на групата на партията в парламента Антон Хофрайтер каза, че не става дума за изпълнимост на целта (която според него е \"възможна\"), а за нуждата кабинетът да се справи с най-замърсяващите въглищни централи. \"Това е изумителен сблъсък с реалността\", каза Михаел Тойрер, който оглавява фракцията на Свободната демократическа партия (FDP) в парламента, пред ДПА, цитиран от \"Франкфуртер алгемайне цайтунг\". \"Искаше ни се това да се беше случило преди седмици в разговорите за \"Ямайка\". Според FAZ изтичането на информация, преди да е взето решение да се съобщят резултати на медиите, е вбесило мнозина в редиците на социалдемократите, а вината трябва да се търси у представители на ХДС. Според представители на ХДС преговорите \"вървят по същество\" и въпреки ограниченията носят \"оптимизъм\". За ГСДП развръзката от диалога би била по-сложна - лидерът Мартин Шулц обеща, че всякакво споразумение с консерваторите ще бъде предложено за гласуване на членовете на партията. Шулц първоначално настояваше, че партията, която оглави миналата година, ще остане в опозиция след изборите, след като понесе негативи в условията на \"голямата коалиция\" с партията на Меркел от 2013 г. насам. След като преговорите с либералите и зелените за съставяне на \"Ямайка\" (наричана така заради цветовете на трите партии) се провалиха обаче, президентът Франк-Валтер Щайнмайер призова партиите да изпълнят \"дълга\" си за съставяне на правителство и Шулц допусна участие в нови преговори. В пропадналите преговори Меркел същевременно настояваше, че не би се отказала от климатичните цели, които не се споделяха от либералната Свободна демократическа партия (FDP). В телевизионни дебати тя уверяваше и че климатичните цели за 2020 г. са постижими. Дори при пълно разбирателство за климатичните цели и данъците обаче търканията биха останали между преговарящите по някои въпроси - като здравеопазването и събирането на семействата на мигрантите, на което социалдемократите се противопоставят.", "date": "2018.01.09", "title": "Преговарящите за кабинет в Германия се отказват от климатичните цели за 2020 г., сочат документи"}
{"url": "https://www.dnevnik.bg/evropa/2018/01/09/3109408_velikobritaniia_zabraniava_mikrogranulite_v_kozmetikata/", "text": "Британското правителство обяви забрана върху използването на пластмасови микрогранули в козметични и миещи препарати в сила от днес, предаде ДПА. На производителите на козметика и продукти за лична хигиена е забранено да използват малките частици в препарати за почистване на лице, зъбни пасти, душ-гелове и други, посочи министърът на околната среда Тереза Кофи. Световните морета и океани са сред най-ценните ни природни ресурси и съм решена да действаме сега, за да се преборим с пластмасата, която унищожава безценната морска флора и фауна, посочи Кофи. Използването на пластмасови микрогранули е напълно ненужно, когато на разположение са толкова много природни алтернативи, отбеляза министърът. Групи за защита на околната среда приветстваха забраната. Това е нещо, за което водихме кампании и се радваме да видим, че то влиза в сила, обяви британският клон на \"Грийнпийс\". Великобритания въведе най-силната и всеобхватна забрана на микрогранулите, макар много продукти все пак да остават извън обхвата й, според Сю Кинзи от Дружеството за опазване на морето. Следващата стъпка е да се обмисли разширяване на забраната до повече продукти като слънцезащитни кремове и грим, допълва тя. Микрогранулите обикновено са твърде малки, за да бъдат уловени от филтрите при пречистването на отпадните води, и лесно биват поглъщани от морски животни. Само от едно къпане в морето могат да попаднат 100 000 микрогранули, докато черупките на шест стриди могат да съдържат до 50 микрогранули, посочи британски депутат, председателствал парламентарно проучване.", "date": "2018.01.09", "title": "Великобритания забранява микрогранулите в козметиката"}
{"url": "https://www.dnevnik.bg/sviat/2018/01/09/3109512_evropa_chaka_s_trevoga_izhoda_ot_pregovorite_v/", "text": "Повече от три месеца минаха от националните избори в Германия, които не доведоха до окончателен резултат. Усилията за съставяне на ново правителство стигнаха до последен опит за възобновяване на партньорството между десноцентристите на канцлера  Ангела Меркел  и левоцентристите, които управляваха страната през последните осем години. Изглежда, че политическата несигурност не тревожи особено германците, които се справят доста добре в други отношения. Европа и светът обаче имат спешна нужда от силно водачество от Берлин възможно най-скоро, затова колкото по-бързо германците уредят политическите си въпроси, толкова по-добре за всички. Своеобразното пазарене, което продължава от изборите на 24 септември, представлява важно национално обсъждане за имиграцията, здравеопазването, образованието, инфраструктурата и тем подобни. Няколко фактора обаче правят сегашната ситуация различна. Един от тях е, че традиционните големи партии понесоха поражение на изборите през септември - както  християндемократите на Меркел , така и още по-болезнено техните предишни партньори социалдемократите, а в парламента за първи път влезе ксенофобска дясна партия. При променената политическа обстановка социалдемократите твърдо се противопоставиха на участие в нова \"голяма коалиция\" с Меркел и беше необходимо много убеждаване, докато техният лидер  Мартин Шулц  се съгласи да започне коалиционни преговори. Мнозина смятат, че 12-годишното управление на Меркел е към края си. Непознатата идея как би изглеждала Германия и Европа без спокойното, принципно и мъдро ръководство на Меркел е силно застъпена в политическите обсъждания. Все пак това, че главният спор между християндемократите и социалдемократите е за Европа, свидетелства за увеличаване на ролята на Германия като най-голямата и богата страна в Европейския съюз. Социалдемократите силно подкрепят по-голямата  икономическа интеграция в Европа , защитавана от френския президент Еманюел Макрон; консерваторите не са толкова въодушевени, въпреки че самата Меркел е твърд поддръжник на европейската идея. Всичко това повишава залозите в преговорите между християндемократите и социалдемократите, които започнаха в неделя. Партиите обещаха да пазят мълчание, докато не постигнат решение дали имат достатъчно допирни точки за започване на официални коалиционни преговори. Ако те се провалят, Меркел има само две възможности: правителство на малцинството, което тя не иска, или нови избори с всички свързани с това по-големи несигурности и по-нататъшни забавяния. Меркел беше спокойна, както обикновено, при започването на преговорите в неделя. \"Мисля, че това може да бъде постигнато\", каза тя. \"Ще работим много бързо и много усилено.\" Другаде в Европа напрегнатото очакване беше по-добре изразено от френския в. \"Монд\". \"Ако европейските лидери могат да излязат от капсулирането си, за да чуят едно единствено послание, то е следното: \"Беайлен зи зих, фрау Меркел! Побързайте, г-жо Меркел!\" Като се има предвид, че толкова голяма част от западния свят е в хватката на различни форми на  популизъм и национализъм , уреждането на въпроса в Берлин не може да стане много скоро./ БТА", "date": "2018.01.09", "title": "Европа чака с тревога изхода от преговорите в Германия"}
{"url": "https://www.dnevnik.bg/zelen/2018/01/09/3109514_s_do_20_moje_da_sgreshi_sistemata_za_prognoza_pri/", "text": "Около 80% е точността на прогнозите на системата, която известява, че в следващите 48 часа в София има възможност за високи нива на вредни емисии във въздуха в София. Това каза пред \"Дневник\" Христомир Брънзов, ръководител на Националния институт по метеорология и хидрология (НИМХ) към Българската академия на науките (БАН), където по поръчка на Столичната община беше създадена системата. От началото на годината нивата на  вредни емисии са опасно високи в половин България , като най-мръсен е въздухът в столицата. Системата  работи от 1 септември, като в продължение на 3 месеца  Столичната община не съобщаваше на гражданите за съществуването й. Тогава в отговор на въпрос кметът на София Йорданка  Фандъкова каза, че общината не представя системата, защото аварийните мерки  за дни с високо замърсяване на въздуха все още не били приети. Те предвиждат  ограничаване на движението в центъра на града, по-скъпа синя  и по-евтини билети за градския транспорт, но като нивата на вредни емисии в целия град са 3 пъти над нормата - 50 mg/m3. Впоследствие данните от системата бяха качени на сайта на общината. Мерките обаче ще могат да влязат в сила след като след като бъдат одобрени от Столичния общински съвет, чието най-скорошно заседание е на 25 януари. Все пак е прогноза От четири дни нивата на фини прахови частици са над нормата. Данните на  н а Изпълнителната агенция по околна среда  (ИАОС) за понеделник показват запрашаване близо пет пъти над допустимото. Същевременно прогнозата на сайта на общината показваше, че вредните емисии ще са в норма, а само в квартал \"Хиподрума\" ще я превишат до 100 mg/m3. Днес данните в реално време, подавани от българската екоагенция, отразявани  в европейската карта   за замърсяването на въздуха, показаха, че  въздухът в София е \"много лош\"  (very poor), което е най-високата степен в скалата от пет нива.  \"Това все пак е прогноза и няма как да бъде напълно точна до 100%\", обясни Христомир Бръзнов. По думите му разминаването в измерванията е възможно, защото системата за известяване работи с осреднените данни за 24 часа, а не с измерванията в реално време. Брънзов посочи, че от 1 септември в повечето случаи прогнозите на системата съвпадат с реалните превишения, но поради факта, че отчита променливи състояния в атмосферата, реално точността е около 80%. Системата е напълно автоматизирана и отчита метереологичните условия, като влажност и температура, в радиус от 20 километра от София и атмосферното налягане и циркулация на въздуха, които са променливи. \"Това на практика са две прогнози на в едно, неточностите са възможни\", каза ръководителят на НИМХ.", "date": "2018.01.09", "title": "С до 20% може да сгреши системата за прогноза при мръсен въздух в София"}
{"url": "https://www.dnevnik.bg/sport/2018/01/09/3109545_klub_ot_rusiia_ima_interes_kum_nacionala_simeon/", "text": "Футболистът от националния отбор Симеон Славчев е следен от два тима от чужбина, научи \"Дневник\". Халфът, който играе за  полския \"Лехия\" (Гданск) , но е под наем в тима от \"Спортинг\" (Лисабон), може да смени клуба си. За това намекна и агентът на играча Стефан Бакалски. По непотвърдена информация интерес има руският \"Ростов\". \"Нормално е да има интерес към Симеон, тъй като е национален състезател с добра визитка и е най-добрият на поста си. Засега той е в Полша и се готви за началото на пролетния полусезон, но ако има реална оферта, може да се стигне до трансфер\", обясни Бакалски, без да потвърждава кои клубове следят клиента му. Славчев се завърна в Гданск, където беше през миналия сезон и остави добри впечатления, влизайки няколко пъти в отбора на кръга. През настоящата кампания има 12 срещи и във всяка една от тях започна като титуляр. Интерес към полузащитника има и от отбор, който се състезава в европейските клубни турнири, добави агентът на футболиста. През миналото лято Славчев беше пред  преминаване в английския \"Бирмингам\"  и дори взе участие в предсезонната подготовка на сините. Впоследствие обаче \"Спортинг\" поиска 3.5 милиона евро, за да продаде футболиста и сделката пропадна.", "date": "2018.01.09", "title": "Клуб от Русия има интерес към национала Симеон Славчев"}
{"url": "https://www.dnevnik.bg/sport/2018/01/09/3109533_frenski_napadatel_se_e_prisuedinil_kum_lagera_na_levski/", "text": "Французинът Ерве Онженда се е присъединил към лагера на \"Левски\" в Малта, съобщава Би Ти Ви, като засега няма потвърждение от клуба. Очакванията са 22-годишният нападател да изкара пробен период при сините. Голяма част от пътя си като юноша Онженда изминава в школата на ПСЖ. След това играе за втория отбор на парижани, а впоследствие записва 11 мача и един гол за първия отбор. За последно французинът е играл в \"Цволе\" през 2017 г., като има три мача. Треньорът на \"Левски\"  Делио Роси заяви в понеделник, че няма намерение да привлича голям брой футболисти през зимата . Според италианския специалист текучеството на играчи е пречка при изграждането на сплотен и конкурентен отбор. \"Ако всяка година сменяме по 12 футболисти, никога няма да направим отбор. Трябва да се взимат по възможност по трима-четирима по-добри футболисти на сезон, за да може постепенно да направиш стабилен отбор\", заяви Роси. Още преди два месеца той е казал пред ръководството какви трансфери иска.", "date": "2018.01.09", "title": "Френски нападател се е присъединил към лагера на \"Левски\""}
{"url": "https://www.dnevnik.bg/photos/2018/01/09/3109450_fotogaleriia_svetovnite_snimki_na_denia_-_9_ianuari/", "text": "Камбанариите на кремълските храмове на фона на парата от комините на московски ТЕЦ.", "date": "2018.01.09", "title": "Фотогалерия: Световните снимки на деня - 9 януари"}
{"url": "https://www.dnevnik.bg/bulgaria/2018/01/09/3109531_podsudimiiat_za_magistralni_grabeji_emil_milev_-/", "text": "Специализираният наказателен съд оправда Емил Милев–Крокодила като организатор на престъпна група за магистрални грабежи, отвличания и опит за убийство на полицай. Заедно с него са оправдани и сочените за членове на групата  Лазарин Лазаров, Едуард Павлов и Мартин Димитров. Съдът все още не е оповестил мотивите си, това ще стане до 30 дни. Името на Милев нашумя покрай престрелка и отвличане на турски гасарбайтер на магистрала \"Тракия\" през декември 2009 г. Тогава един от групата беше убит, а Милев успя да избяга и се укриваше с години. Той беше задържан през 2013 г., а Специализираната прокуратура внесе делото в съда през 2015 г. Днес съдът постанови Милев да бъде освободен от ареста, освен ако няма друго основание да бъде задържан. Прокуратурата обяви, че ще протестира присъдата пред по-висока инстанция.", "date": "2018.01.09", "title": "Подсъдимият за магистрални грабежи Емил Милев - Крокодила е оправдан"}
{"url": "https://www.dnevnik.bg/biznes/2018/01/09/3109556_ako_se_plashta_pojizneno_vtorata_pensiia_niama_da_se/", "text": "Пожизнената втора пенсия да не се наследява, както изисква сега Кодекса за социално осигуряване (КСО), предлага работна група от експерти към Министерството на труда и социалната политика. В концептуалния модел за развитие на системата на допълнителното задължително пенсионно осигуряване (т. нар. втори стълб, в който са осигурени родените след 1959 г.) се предвижда тази възможност да отпадне за сметка на други услуги. Проектът трябваше да е готов през декември миналата година, защото за някои категории работещи (осигурявалите се в професионални фондове) още през 2016 г. дойде времето да започнат да получават втора пенсия, а за родените през 1960 г. (осигурените в универсални) такава възможност съществува, ако се възползват от правото си да я получат пет години преди навършване на пенсионната възраст. За идеите в концептуалния модел, чийто обем е шест страници, се разбра от съобщение на Българската стопанска камара, която представи своите забележки по темата. Срокът за консултациите с работодателските и синдикалните организации е до средата на месеца. Авторите на модела предлагат три варианта, от които осигурените да могат да избират - да получават пенсията от частния фонд докато са живи, да се насочат към \"програмирани тегления\" - ново за България понятие в осигуряването, или да прибегнат към еднократно теглене на цялата сума.  ще може да се избира, ако натрупаното по личната партида позволява месечно плащане над 20% от минималната пенсия за осигурителен стаж и възраст (за тази година тя е 200 лв.). Тя ще се изплаща през целия оставащ живот на пенсионера.  Ако държи да подсигури наследниците си, пенсионерът има възможност да избере  . Размерът на сумите, срокът и периодичността на получаването им ще зависят от натрупаното и очакваната средна продължителност на живота на пенсионера. Трети вариант е  по сметката наведнъж или разсрочено. Тази възможност се предлага на хората, чиито финансови натрупвания в партидите са прекалено малки. Допълнителното задължително пенсионно осигуряване е вторият стълб на пенсионната система и дава право на втора допълнителна пенсия на родените след 31. 12. 1959 г. и възможност за получаване на пенсия за ранно пенсиониране на работещите при условията на първа и втора категория труд. В състава на работната група влизат експерти от министерството, Комисията за финансов надзор, Националния осигурителен институт, представители на Управителния съвет на Българската асоциация на дружествата за допълнително пенсионно осигуряване, научните среди и национално представителните организации на работодателите и синдикатите.", "date": "2018.01.09", "title": "Ако се плаща пожизнено, втората пенсия няма да се наследява"}
{"url": "https://www.dnevnik.bg/sport/2018/01/09/3109483_roman_abramovich_e_otpusnal_33_miliona_paunda_na/", "text": "Собственикът на \"Челси\"  Роман Абрамович  е отпуснал 33.8 милиона паунда на футболния клуб за последната финансова година, сочи годишният отчет на сините. Средствата са предоставени чрез дружеството-майка на \"Челси\" - Fordstam Ltd., а сумата се добавя към дължимите преди това близо 1.05 милиарда от футболния клуб към компанията на руския бизнесмен. В края на 2017 г.  \"Челси\" обяви печалба от 15.3 милиона паунда , която се дължи основно на трансфера на бразилеца Оскар в \"Шанхай\" за 69.2 милиона паунда. От клуба съобщиха и за по-големи приходи, благодарение на новия договор за телевизионните права във Висшата лига. За една година увеличението по това перо е от 142.9 до 162.4 милиона паунда. Неочакваното отсъствие от Шампионската лига през сезон 2016-17 обаче води до по-малък ръст на приходите от очакваното. За финансовата година от \"Челси\" са намалили и сумата, която дават за заплати – от 222.4 милиона паунда на 219.7. В същото време броят на щатните служители вече е над 800. Удвоен е и размерът на възнагражденията на директорите в клуба – от 154 хиляди на 308 хиляди паунда. Реконструкцията на стадиона на клуба \"Стамфорд бридж\" ще бъде отложена с още година. Очакванията са сините да са готови с планираното увеличение на капацитета през 2025 г. Досега се смяташе, че проектът ще бъде завършен за началото на сезон 2024-25. Първоначалният план за 2021-22  беше отложен с три години . От клуба обясниха, че то се дължи на \"правни въпроси и одобрения по закон, за да се издадат разрешителни преди началото на строителните работи\". Според директорите Марина Грановская и Брус Бък обаче това не се отнася за проекта на \"Челси\", а става въпрос за поправка на закон, което значи че това може да отнеме време. Общите разходи се очаква да надхвърлят 1 милиард паунда, а \"Челси\" ще продължи да играе на своя стадион до 2021 г. Засега не е ясно къде сините ще домакинстват, докато трае реконструкцията на \"Стамфорд бридж\". Единият вариант е \"Уембли\", където в момента играе \"Тотнъм\", докато се строи новият \"Уайт харт лейн\". Друга възможност е съоръжението на \"Уест хем\" - \"Лондон стейдиъм\", а сред обсъжданите е и храмът на английското ръгби - \"Туикънъм\". От 1905 г. \"Челси\" неизменно играе на \"Стамфорд бридж\", а в момента стадионът има капацитет 41 600 места. След строежа на нов стадион местата ще се увеличат с 13 374, а общо ВИП зоната ще се увеличи до 9200 души. От клуба очакват това да доведе до голям ръст на приходите.", "date": "2018.01.09", "title": "Роман Абрамович е отпуснал 33 милиона паунда на \"Челси\" за финансовата година"}
{"url": "https://www.dnevnik.bg/sport/2018/01/09/3109326_spuskane_s_kolelo_po_snega_e_nai-jelanata_disciplina/", "text": "Възможност за спускане с колело по снега ще предложи третият \"Витоша зимен фест\". Фестът, който е част от инициативата \"София 2018 - Европейска столица на спорта\", ще се проведе в събота от 10.00 часа пред хижа \"Алеко\". Със събитието ще се отбележи Световният ден на снега. Програмата на \"Витоша зимен фест\" предвижда състезателни прояви по ски алпинизъм, алпийски ски и ски бягане. Организаторите подготвят множество демонстрации, игри и викторини. Колоезденето е дисциплината с най-голям интерес, съобщиха организаторите. Тя ще започне в 12 часа, като трасето от \"Алеко\" до Романския лифт е дълго 800 метра. То ще предложи множество виражи и възможности за трикове. Всеки желаещ ще може да заяви участието си пред зоната на хижа \"Алеко\" от 10.00 до 10.30 часа. Децата до 18-годишна възраст ще имат право да използват кабинковия лифт от \"Симеоново\" до хижата срещу 1 лев и депозит пет лева. \"Надяваме се по този начин да привлечем повече хора в планината. Зимните спортове и туризмът се нуждаят от подкрепа, не само на Витоша, а и във всички наши прекрасни планини. Надявам се повече хора да покажат, че само така можем да осигурим здрава и стабилна нация в бъдеще,\" заяви Радослав Пеев от \"Витоша ски\". Той се притеснява от липсата на достатъчно сняг, което може да попречи за провеждането на събитието. \"Правим всичко възможно, за да могат хората да карат ски и борд, да има условия за спорт, да бъдат на въздух и сред природата\", допълни Пеев. \"Досега за няколко дни има 80 записани и квотата е запълнена. Хората обичат планината и вярвам, че с подобни инициативи и фестивали ще направим така, че излетите, туризмът и спортуването на Витоша да станат ежедневие\", каза Ема Паунова от екипа на организаторите. До последно се очаква най-добрият български състезател в планинското бягане Кирил Николов – Дизела да потвърди участието си в ски бягането. Той е двукратен победител в дисциплината.", "date": "2018.01.09", "title": "Спускане с колело по снега е най-желаната дисциплина от \"Витоша зимен фест\" в събота"}
{"url": "https://www.dnevnik.bg/sviat/2018/01/09/3109568_trump_otiva_na_foruma_v_davos_za_da_zashtitava/", "text": "Президентът на САЩ Доналд Тръмп планира да участва в Световния икономически форум в швейцарския курорт Давос, съобщи негов говорител. Ако се случи в края на месеца, това ще е първият случай от почти 20 години насам на действащ американски държавен глава, участвал в срещата в швейцарския курорт. Намеренията на президента са изненадващи и поради това, че Давос се е превърнал в символ точно на това, срещу което се обявяваше Тръмп по време на предизборната си кампания и което прави през първите месеци на мандата си. Тук се събират представители на едрия бизнес, привърженици на глобализацията и свободната търговия, а тазгодишната тема е \"създаване на споделено бъдеще в един разпокъсан свят\". Сара Сандърс, говорител на Тръмп, обясни, че той иска да участва, за да представи политики за подсилване на \"американския бизнес, американската индустрия и американските работници\". Би Би Си припомня, че президентът Роналд Рейгън е участвал в Давос няколко пъти, но само чрез видео връзка. Първият президент на САЩ, присъствал лично, бе Бил Клинтън през 2000 г., когато се навършиха 30 години от учредяването на форума. Баща и син Буш, както и Барак Обама никога не са посещавали селцето в Швейцарските Алпи. Сега между 17 и 20 януари се очаква събирането на около 3000 представители на световния елит. Преди година - още преди Тръмп да встъпи в длъжност - в Давос китайският президент обяви, че страната му е готова да бъде световен защитник на свободната търговия и глобализацията.", "date": "2018.01.09", "title": "Тръмп отива на форума в Давос, за да защитава работниците в САЩ"}
{"url": "https://www.dnevnik.bg/sport/2018/01/09/3109577_manchestur_siti_izmukna_truden_obrat_v_polufinala_za/", "text": "Водачът във Висшата лига \"Манчестър сити\" взе преднина срещу \"Бристол сити\" след първия мач от полуфиналите за Купата на лигата. \"Гражданите\" направиха труден обрат за 2:1 срещу \"червеношийките\". Гостите, които вече отстраниха три отбора от елита,  включително и \"Манчестър юнайтед\" , поведоха с гола от дузпа на Боби Рийд. След почивката \"Манчестър сити\" постигна обрата с попаденията на Кевин де Бройне и резервата Серхио Агуеро, отбелязал в 92-ата минута. В другия полуфинал се срещат \"Челси\" и \"Арсенал\". Първият епизод от лондонското дерби е в сряда от 22.00 ч. на \"Стамфорд бридж\". Реваншите са на 23 и 24 януари. През първата част добрите възможности бяха малко. В средата на полувремето след грешка на защитата на гостите Кевин де Бройне стреля силно, но Филдинг изби. В последните секунди преди почивката \"Бристол сити\" успя да поведе. Съдията даде дузпа за \"червеношийките\" за нарушение на Джон Стоунс, а Боби Рийд даде преднина на отбора си. \"Гражданите\" имаха възможност да изравнят мигновено. Рахим Стърлинг беше изведен сам срещу вратаря и го прехвърли, но футболист на съперника изчисти с глава от голлинията. След почивката елитният отбор се впусна в атака в търсене на гол. Домакините започнаха да създават възможности, като имаха няколко много добри положения. Изравнителният гол дойде в 55-ата минута. Тогава Стърлинг върна към Де Бройне, който стреля силно и вкара. Натискът на домакините се усили. След серия неуспешно завършили атаки се стигна до 92-ата минута, когато Агуеро беше изпуснат в наказателното поле и засече отблизо центриране на Бербардо Силва. Преди няколко дни  воденият от Хосеп Гуардиола отбор направи обрат и срещу \"Бърнли\" за Купата на Англия .", "date": "2018.01.09", "title": "\"Манчестър сити\" измъкна труден обрат в полуфинала за Купата на лигата"}
