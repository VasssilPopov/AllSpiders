{"url": "https://www.dnevnik.bg/photos/2017/12/22/3102733_fotogaleriia_posreshtane_na_zimnoto_sluncestoene_na/", "text": "Всяка година стотици хора се събират край Стоунхендж, Великобритания, за да посрещнат зимното слънцестоене.  Хора от цял свят се стичат към древното светилище, за да наблюдават как първите слънчеви лъчи минават през входа на мегалитния паметник.", "date": "2017.12.22", "title": "Фотогалерия: Посрещане на зимното слънцестоене на Стоунхендж"}
{"url": "https://www.dnevnik.bg/zelen/2017/12/22/3102893_osem_akta_i_dva_fisha_-_rezultatut_ot_purvite_proverki/", "text": "Осем акта и два фиша са съставени при съвместните проверки на отговорните институции за контрол върху горенето на отпадъчни материали, които замърсяват въздуха в София, съобщи пресцентърът на министерството на екологията. Проверени са били общо осем обекта, в това число 4 автосервиза и 4 площадки за събиране на отпадъци. Най-драстичното нарушение е констатирано в автосервиз, където е установено нерегламентирано изгаряне на отработени масла, които представляват опасни отпадъци. На дружеството е съставен акт, като законодателството предвижда санкция от 10 000 до 50 000 лв. При другите три автосервиза е установено, че не притежават работни листа за класификация на отпадъците, за което се предвижда санкция в размер от 5000 до 15 000 лв. При проверените 4 площадки за събиране на отпадъци също са открити нарушения. При две от проверките е установено, че на площадката незаконно се съхраняват отпадъци от черни и цветни метали и излязло от употреба електрическо и електронно оборудване. Предвидената санкция е в размер от 15 000 до 50 000 лв. При проверка на друг пункт за събиране на отпадъци е установено изгаряне на пластмаси и кабели, които са неопасни отпадъци. Предвидената за подобно нарушение санкция е в размер от 1400 до 4000 лв. Съставен е бил и акт за не водене на отчетност на количествата приемани и предавани отпадъци, както и два фиша за замърсяване около пунктовете. Проверките се правят съвместно от преставители на Регионалната инспекция по околната среда и водите – София, Столичната община и Столичната дирекция на вътрешните работи.", "date": "2017.12.22", "title": "Осем акта и два фиша - резултатът от първите проверки срещу горене на гуми и отпадъци"}
{"url": "https://www.dnevnik.bg/sviat/2017/12/22/3102739_kakvo_ochakva_puchdemon_v_brjuksel_i_junkeras_-_v/", "text": "Кампанията за изборите в Каталуня премина под знака на отсъствието на лидерите на двете най-големи сепаратистки партии - бившия премиер Карлес Пучдемон и заместника му Ориол Жункерас. Това вероятно няма да се промени след вота, въпреки че техните партии станаха съответно втори и трети на изборите. На пресконференция в деня след вота испанският премиер Мариано Рахой каза, че не вижда логика резултатите от изборите да имат нещо общо със действията на испанския съд срещу Пучдемон и Жункерас, защото кабинетът не може да се меси в правосъдието. \"Ройтерс\" и испанските медии обобщават какво ще стане с лидерите на двете големи сепаратистки партии след изборите. Може ли Пучдемон да се върне в Каталуня Пучдемон е издирван със заповед за арест заради референдума за независимост и обявеното отделяне на Испания. От 70 депутати, подкрепящи независимостта и избрани в четвъртък, седем са в превантивен затвор. Заповедта за Пучдемон означава, че той ще бъде задържан в мига, в който стъпи в Испания. От друга страна самият той е заявявал желание да се върне, ако спечели изборите (което той твърди, че се е случило въпреки победата на \"Граждани\", защото те няма как да съставят мнозинство), независимо от риска да бъде арестуван.  На практика въпросните сепаратистки депутати блокират формирането на мнозинство в парламента, тъй като не могат да се явят в пленарната зала. Макар да съществува възможността те да излязат от затвора, ако се откажат от всякакви опити за обявяване на независимост. Това поставя под въпрос подкрепата от крайнолявата Кандидатура за народно единство (CUP). Това е най-малката партия, подкрепяща независимостта, едва с няколко депутати, която обаче е нужна за формирането на мнозинство от партиите \"за\" отделяне с Испания. В петък тя постави условие на \"Заедно за Каталуня\" и ERC да обявяват програма за независимост. \n     Тези депутати могат и да отстъпят местата си и да ги дадат на следващите кандидати в списъка. Необходимо е кандидат за премиер да пристигне физически в парламента, да изнесе реч и кандидатурата да се гласува. Това вече се е случвало през 1980 г. - с баския политик Хуан Карлос Йолди, изпратен в превантивен затвор заради предполагаеми връзки с ЕТА. Той пристига в полицейска кола, изнася реч като \"политически затворник\" в опит да стане председател на парламента, но се връща в затвора и не получава никаква подкрепа. Нищо не спира Жункерас (или Пучдемон, ако бъде задържан) да се кандидатират, стига съдът да им го позволи. Необходимостта кандидат-премиерът да е в парламента в Барселона обаче ще попречи на Пучдемон да заеме поста от Брюксел. Процесът ще започне след коледните празници, които в Испания приключват с деня на влъхвите на 6 януари. Тогава испанският премиер Мариано Рахой - който управлява пряко Каталуня от обявяването на независимост насам - трябва да насрочи първата сесия на парламента за дата, не по-късна от 23 януари. На 8 февруари би трябвало да се гласува новото правителство. Дотогава трябва да е ясно и дали Пучдемон би се предложил за премиер (победителите на изборите, \"Граждани\", дадоха сигнал, че ще чакат действия от партиите на независимостта, преди да реши какво да прави в преговорите за правителство като първа политическа сила в новия парламент. При невъзможност да се избере лидер преговорите продължават още два месеца и на 7 април трябва да има ново гласуване за премиер, а ако се провалят, парламентът се разпуска и ще има нови избори. За това биха били необходими две условия: да излезе на свобода, от една страна, и Пучдемон, завърнал се в Испания и с разрешението на испанския съд, да успее да предложи кандидатурата си, но все да пак не получи достатъчно гласове. Освобождаването на Жункерас, което ще му даде възможност да се закълне като депутат, не е невъзможно, доколкото по случая ще има заседание на Върховния съд на 4 януари по искане на защитата. Жункерас, който беше задържан заради обвиненията в бунт и подстрекателство към размирици, призна пряката власт на Мадрид, отказа се от идеята ERC да търси независимост за всяка цена и поиска да бъде освободен. Ако се стигне до момент, в който кандидатурите на \"Заедно за Каталуня\" биват напълно отхвърлени, а Жункерас не може да се кандидатира, това ще трябва да направи заместникът му в партията,   ", "date": "2017.12.22", "title": "Какво очаква Пучдемон в Брюксел и Жункерас - в затвора след изборите"}
{"url": "https://www.dnevnik.bg/bulgaria/2017/12/22/3102875_asociaciiata_na_evropeiskite_jurnalisti_medii/", "text": "Асоциацията на европейските журналисти - България изразява силното си притеснение за начина, по който редица български медии отразяват убийството на 7-годишната Дамла Муса в Момчилград. През последните няколко дни сме свидетели на грубо погазване на стандартите на журналистическата етика, довело до крещящо нарушаване правата и достойнството както на починалото момиче, така и на нейната майка\", се казва в позиция на организацията. В сряда  прокуратурата съобщи, че е задържан братовчедът  на малкото момиче. Малко след това от ареста беше освободена майка й, която беше обвинена че е оставила детето си без надзор. \"Безотговорното подхвърляне на версии достигна до там, че национален всекидневник обяви майката на момичето за поръчител на убийството му. Тормозът продължи и след освобождаването й от ареста. Тя не беше оставена в мъката си дори след като беше освободена от ареста, а беше преследвана от журналисти до дома й\", отбелязват още от организацията. Според тях самоцелното изнасяне на детайли от престъплението, което е станало не без съдействието на полицията и прокуратурата, както и комбинирането им с недоказани хипотези и предположения \"е хищнически акт, целящ създаването на сензация, а не обслужващ обществения интерес\". Припомняме на нашите колеги, че като журналисти сме поели ангажимент да не засилваме мъката на хората, попаднали в беда или пострадали от престъпление, отбелязват от организацията", "date": "2017.12.22", "title": "Асоциацията на европейските журналисти: Медии нарушиха достойнството на починалото момиче в Момчилград"}
{"url": "https://www.dnevnik.bg/bulgaria/2017/12/22/3102962_nameren_e_avtomobilut_na_strelialite_po_danuchniia/", "text": "Намерен е автомобилът на стрелялите по данъчния инспектор Иво Стаменов, предаде БНТ. Колата е намерена в столичния квартал \"Хаджи Димитър\". След като е бил извършен оглед на място, тя е била преместена в лаборатория на полицията за допълнителни експертизи. 43-годишният директор на отдел \"Фискален контрол\" в НАП бе прострелян в понеделник сутринта, докато се движел с колата си по столичната улица \"Дунав\". Той е в тежко, но стабилно състояние. Разследва се версията, че е нападнат заради професионалните си задължения.", "date": "2017.12.22", "title": "Намерен е автомобилът на стрелялите по данъчния инспектор"}
{"url": "https://www.dnevnik.bg/bulgaria/2017/12/22/3102960_spored_komandvashtiia_na_vms_sled_2019_g_bulgariia/", "text": "След 2019 г. България може да остане без бойни кораби. Това каза във Варна командващия на Военноморските сили контраадмирал Митко Петев. Според него рискът идва от факта, че реализацията на проекта за строителството на новите кораби вече е закъснял с почти 2 години. Повод за изказването на Петев стана провалът на сделката за строителство на два нови патрулни кораба за военноморския ни флот. Проектът бе на стойност 820 млн. лв. с ДДС и  бе спечелен от варненската корабостроителница \"МТГ Делфин\" . На 20 декември обаче министърът на отбраната Красимир Каракачанов обяви, че тъй като  дружеството се е отказало от нея . Мотивът за това било реалното намаляване на стойност на проекта за инвестиционен разход с 20% заради въведения от 1 януари 2017 г. ДДС върху военните сделки. Така сумата от 820 млн. лв. за строителството на двата патрулни кораба на практика е намаляла със 164 млн. лв. Според контраадмирал Митко Петев причина за провала са станали и публикации в медиите, в които са били изразени за избор на строител на двата патрулни катера. \"Това не остана незабелязано от чуждестранните партньори на варненската фирма \"МТГ Делфин\" от Германия, Франция и Холандия, е казал Петев. Те са преценили, че съществува финансов риск за реализирането на проекта\". Според командващия на Военноморските сили тези подозрения са повлияли и на банките, които е трябвало да финансират сделката. Това, което предстои в близките месеци е проектът за строителство на катерите да бъде преработен и отново да бъде внесен за одобрение от Народното събрание. В новия си вариант той щял да бъде Заради изоставането на проекта за строителство на новите кораби правителството трябва да ускори процедурите за финансиране на възстановяването на фрегатите, с които в момента разполага армията ни, е казал още Петев. Според него в критично състояние се намират и старите руски кораби, които все още са на въоръжение във ВМС. Това означавало, че след 2019 г. страната маже да се окаже в невъзможност да защитава морския си суверенитет, тъй като съюзниците ни в НАТО могат да окажат помощ само при нарушаване на териториалните ни води, но не и за защита на изключителната икономическа зона на България.", "date": "2017.12.22", "title": "Според командващия на ВМС след 2019 г. България може да остане без боен флот"}
{"url": "https://www.dnevnik.bg/ot_vas/galeriiotvas/2017/12/22/3102740_chitatelska_fotogaleriia_po-avtentichnoto_alberobelo/", "text": "Старата част на Алберобело, Пулия, е разделена на два квартала, разположени на два хълма: Рионе Монти и Ая Пикола. И двата са национални паметници, а трулите са признати за част от Световното наследство от ЮНЕСКО през 1996 г.", "date": "2017.12.22", "title": "Читателска фотогалерия: По-автентичното Алберобело"}
{"url": "https://www.dnevnik.bg/evropa/2017/12/22/3102603_velikobritaniia_shte_vurne_sinite_pasporti_sled_kato/", "text": "Класическият син паспорт, който за много британци е символ на националния суверенитет, ще бъде въведен отново, след като страната напусне Европейския съюз, съобщи правителството в Лондон, цитирано от \"Ройтерс\". \"Дори и хората, които гласуваха да останат (в ЕС – бел.ред.), все още са привързани към паспортите от миналото\", коментира държавният министър Брандън Люис, отговарящ за имиграцията. \"Излизането от ЕС ни дава уникалната възможност да възстановим националната си идентичност и да си пробием нов път в света\", допълни той. Паспортът в тъмно синьо и златно бе заменен с бургундско червения на ЕС през 1988 г. Новият документ, който ще бъде издаван от октомври 2019 г., ще има елементи за засилена сигурност, уточни Люис. Застъпникът за Брекзит Найджъл Фараж пожелава днес в \"Туитър\" \"Весело Брекжeство\" (Merry Brexmas) и отбеляза, че Великобритания си връща своята индивидуалност и национална идентичност.", "date": "2017.12.22", "title": "Великобритания ще върне сините паспорти, след като излезе от ЕС"}
{"url": "https://www.dnevnik.bg/sviat/2017/12/22/3102791_vladimir_putin_sdurjan_politik_dori_po_ruskite/", "text": "Владимир Путин понякога се разголва до кръста при спортни занимания, което е позната част от публичния му образ. Но каква част разкрива Путин от мъжа зад голото тяло е друг въпрос. След 18 години като лидер на Русия - и с още един сигурен шестгодишен мандат след изборите през март - Путин не показва апетитите или уязвимостите, които понякога персонализират западната политика дори когато са режисирани или спонтанни. Ако има моменти на радост или меланхолия, те се случват насаме. Мрачното изражение на президента, неговата дистанцираност и сдържаност се дължат и на по-строгата политическа култура в Русия. Никога Путин не се е впускал в диви танци като  Борис Елцин  и не е признавал момчешко увлечение към роксцената като Дмитрий Медведев, описващ себе си като фен на \" Дийп Пърпъл \". Той може непрекъснато да е нащрек и умишлено да не разкрива вътрешното си състояние заради страх опонентите да не се възползват. Или може да изразява своята същност: човек, толкова фокусиран върху властта, че всички други интереси бледнеят. Когато президентът на САЩ  Джордж Буш  се срещна с Путин през 2001 г. и каза, че е \"усетил неговата душа\", някои критици изсумтяха, че Путин няма душа. \"Той инстинктивно не харесва някои хора\", казва Михаил Зигар, редактор в независимата телевизия Дожд и автор на \"Цялото кремълско войнство\". \"Той смята, че онези политици, които говорят за ценности, го мамят.\" Други обаче виждат известна топлота у Путин. \"Непринуден\", вдъхващ кураж и дори с лечебно въздействие е описанието, което предложи за него Юрий Толстой, един от преподавателите по право на Путин в Ленинград, сега Санкт Петербург. Толстой, на 90 години, казва, че 65-годишният президент го посетил през есента, след като той получил най-високото гражданско отличие на Русия. \"Трябва да кажа, че след неотдавнашната среща с Владимир Путин здравето ми се подобри. Той ме изпълни с жизнена енергия\", каза Толстой за АП. \"Той е чаровен и умен мъж. Честен и открит в общуването си с всеки\", казва Дженевра Луковская, също бивша негова преподавателка. \"Общо казано, президентът Путин отговаря на характеристиките на националната самоидентификация на Русия.\" Русия изглежда също е самоидентификацията на Путин. Ако му липсват цялостна етична система и морални императиви, той притежава основното чувство, че е руснак, че вероятно олицетворява самата Русия. \"Той не е там, защото смята, че е диктатор. Не, той вярва, че е мъжът, опитващ да спаси страната\", казва Зигар. В същото време \"Путин не е стратегически играч, както го представят; той е по-скоро тактик, бива го в реагирането\", по мнението на Зигар. Той даде  руските военни офанзиви в Сирия  като пример. Мотивът на Путин да започне кампанията в Сирия беше раздразнението му от международните критики заради подкрепата на Русия за сепаратистките бунтовници във войната в Украйна. От това, което е известно за младостта на Путин, се предполага, че той е жадувал за два вида власт - видима и тайна - в среда, пропита едновременно от страданията на Русия и от нейната смелост. Путин е роден на 7 октомври 1952 г. в работническо семейство в Ленинград, град, изпълнен от спомените за продължилата близо 900 дни нацистка блокада през Втората световна война. Един от по-големите му братя умира от дифтерит по време на блокадата; другият умира няколко месеца след раждането си. Според \"Първия човек\", книга с интервюта, публикувана след като той стана и. д. президент през 1999 г., Путин и родителите му са живели в неприветлива комуналка с мизерна тоалетна в коридора. Путин твърди, че при грубите условия през детството си е станал \"хулиган\" и един от малцината в неговото училище, на когото отказали да стане пионер. В ранната си младост Путин канализирал агресивността си в бойните изкуства - спорт, който практикува ненаситно и в късна средна възраст. В момент на наивна решителност, разказва той, отишъл в местното подразделение на КГБ и поискал да започне работа в шпионската служба. Отговорили му, че тя се отнася крайно скептично по въпроса дали може да се има доверие на агенти, дошли от улицата. \"През всичките години в университета очаквах човека от КГБ да си спомни за мен\", споделя Путин. Един ден \"дойде един човек и поиска да се срещне с мен. Той не каза кой е, но аз веднага се досетих. След като не искаха да кажат къде, ми стана ясно, че е там.\" В крайна сметка назначението на Путин в КГБ се оказва Дрезден, в близкия съюзник на Съветския съюз Източна Германия. Когато по-късно Путин става известен в Русия, мнозина мърморят, че изпращането му в приятелска страна не говори добре за неговите способности в шпионската игра. \"Не бих преувеличавал значението на годините му в КГБ\", където той е по-скоро бюрократ, отколкото шпионин, казва Зигар. Вместо това той вижда Путиновото \"Богоявление\" като нещо, което е станало след като напуска КГБ и става заместник на Анатолий Собчак, кмета реформатор на Санкт Петербург. Собчак е такъв демократ по душа, че позволява открити избори, а след това приема поражението си в тях. \"Това беше трагедия за екипа на Собчак и лична трагедия за Путин, а също урок: как да не повтаря никога тези грешки: честни и справедливи избори, открити дебати и истински влиятелна опозиция\", заяви Зигар. Вероятно урокът ще бъде приложен на президентските избори през 2018 г. На единствения наистина опозиционен кандидат, бореца срещу корупцията Алексей Навални е почти сигурно, че няма да бъде позволено да участва заради присъда за престъпление. Това означава, че руснаците, които се надяват Путин да падне от власт, ще се насочат към другия кандидат, Ксения Собчак, дъщерята на Анатолий Собчак, телевизионна личност, която никога не е била на политически пост. Господството на Путин над политическия живот се наложи с необичайна скорост. Малцина, ако въобще има такива, политици са излизали по-бързо от неизвестността, за да се превърнат в личности, предизвикващи силен интерес у дома и в чужбина. Преди да бъде назначен от Елцин за премиер през август 1999 г., той оглавява Федералната служба за сигурност - една от премничките на КГБ, пост, за който не е присъща видимост. Елцин сменяше премиерите с тревожна скорост и Путин можеше да е един от онези, които изхвърчаха през въртящата се врата. Но на втория месец, докато коментираше първите дни на втората война срещу чеченските бунтовници, той направи впечатление. \"В тоалетната да ги хванем, в нужника ще ги убием, в крайна сметка\", каза той. Непреклонно, мъжкарско, донякъде с груб език, това изявление явно разкрива същността на Путин. От тогава той рядко излиза от този публичен имидж. Понякога има по някой кратък момент на умиление, когато гали някое от кученцата, подарявани му от чуждестранни лидери. Веднъж дори смая публиката, като целуна коремчето на момченце, което беше толкова сладко, че го трогна. Но много малко са моментите, в които може да бъде зърнат човекът Путин. Той никога не се появява с двете си пораснали дъщери. Когато през 2013 г. обяви развода със съпругата си Людмила, всичко беше внимателно режисирано. Двамата се появиха по националната телевизия в антракта на оперно представление, похвалиха постановката и съобщиха, че се разделят. Контролът е толкова неразривна част от природата на Путин, че е трудно човек да си представи какво би правил, ако не е президент на Русия. Ако бъде преизбран, мандатът му ще продължи до 2024 г. \"Не очаквам да се оттегли след президентския мандат. По-скоро ще заеме някаква позиция да контролира нещата в Русия от друго място\", казва Дмитрий Тренин, директор на московския център Карнеги. /БТА", "date": "2017.12.22", "title": "Владимир Путин: сдържан политик дори по руските стандарти"}
{"url": "https://www.dnevnik.bg/bulgaria/2017/12/22/3102977_uchitel_ot_kazanluk_e_zadurjan_za_bludstvo_s_uchenik/", "text": "Шейсет и шест годишен учител е задържан под стража по обвинение за блудство с 13-годишно момиче, съобщиха от районната прокуратура в Казанлък, цитирани от БиТиВи. Случаят е от 13 декември тази година. Учителят е обвинен, че е извършил действие с цел полово удовлетворение с лице, ненавършило 14 години. Мъжът е използвал положението си на надзор спрямо детето. Обвиненият е преподавател по математика в елитно казанлъшко училище. През 1988 г. той е получил условна присъда за блудство и е реабилитиран. През 2004 г. е осъден административно за хулиганство. Наказанието, което може да получи сега е от 2 до 8 години лишаване от свобода. \"Деянието е било извършено в кабинета на преподавателя, по време на следучилищна консултация по предмета. Учителят се е възползвал от положението, който е имал над детето по време на преподаване на материала\", посочи Таня Димитрова от районното обвинение.", "date": "2017.12.22", "title": "Учител от Казанлък е задържан за блудство с ученик"}
{"url": "https://www.dnevnik.bg/sport/2017/12/22/3102973_video_levski_i_cska_pozdraviha_fenovete_si_za/", "text": "\"Левски\" и ЦСКА отправиха поздрави към привържениците си по случай предстоящите празници. Сините и червените се обърнаха към феновете си с видеа с участието на част от футболистите им. От \"Левски\" представиха своята \"синя\" Коледа. Футболисти, облечени в синьо, със сини шапки и бради, се забавляваха на терена на \"Георги Аспарухов\". В посланието на червените бяха включени кадри от шеги между част от играчите, сред които голмайстора Фернандо Каранга и Кирил Десподов.", "date": "2017.12.22", "title": "Видео: \"Левски\" и ЦСКА поздравиха феновете си за празниците"}
{"url": "https://www.dnevnik.bg/zdrave/2017/12/22/3102711_specialisti_ot_pirogov_spasiha_jivota_na_bliznachki_s/", "text": "Специалистите от Отделението по хирургия на новороденото и вродените аномалии в \"Пирогов\" са спасили животите на две бебета с изключително редки и тежки вътрешни увреждания. Борбата за живота на двете близначки е отнела две месеца, но едното момиченце вече е изписано, а второто ще се прибере у дома до края на следващата седмица с пълни шансове за здрав живот, съобщиха от лечебното заведение. Децата са се родили с рядко срещана аномалия, при която още докато са в утробата част от червата им некротизират и загиват, което води до оформянето на кистични тумори, сраснати с останалите коремни органи. Тази формация не давала възможност на бебетата да се хранят, което пряко застрашавало живота им. Увреждането се появява изключително рядко в целия свят и обикновено завършва с бърза смърт, поясняват специалистите.  Случаят бил поет от екипа на д-р Цветко Георгиев - завеждащият лекар на отделението за новородени с вродени аномалии в \"Пирогов\". Д-р Георгиев коментира, че е виждал едва около 15 подобни случая в кариерата си. Извършени са многобройни продължителни и многоетапни операции на двете момичета, които са започнали часове след раждането им, но за радост завършват с успех. Сега двете бебета могат да се хранят самостоятелно и имат шанс за пълноценен живот.", "date": "2017.12.22", "title": "Специалисти от \"Пирогов\" спасиха живота на близначки с редки вродени аномалии"}
{"url": "https://www.dnevnik.bg/sviat/2017/12/22/3102877_liderut_na_upravliavashtite_v_rumuniia_prizova/", "text": "Председателят на румънския парламент и лидер на управляващата партия Ливиу Драгня заяви, че страната трябва да обмисли сериозно варианта да премести посолството си в Израел в Ерусалим. \"Това е въпрос и на практичност. Всички централни институции на Израел са в Ерусалим и посланиците и екипите им пътуват от Тел Авив\", казва той, цитиран от The Romania Journal. Общото събрание на ООН  прие вчера с голямо мнозинство  резолюция, осъждаща признаването от САЩ на Ерусалим за столица на Израел. Текстът, внесен от Йемен от името на арабските страни, бе одобрен от 193-членното Общо събрание със 128 гласа \"за\" при девет \"против\" и 35 \"въздържал се\". Сред държавите, които се въздържаха, са Австралия, Канада, Мексико и Филипините,отбелязва ДПА. \"Асошиейтед прес\" определя резултата от гласуването като победа за  палестинците . Подкрепата за резолюцията обаче бе значително по-ниска от очакваните най-малко 150 гласа \"за\". Прави впечатления и големият брой въздържали се, отбелязва АП.", "date": "2017.12.22", "title": "Лидерът на управляващите в Румъния призова посолството в Израел да бъде преместено в Ерусалим"}
{"url": "https://www.dnevnik.bg/biznes/2017/12/22/3102793_prez_2018_g_toplofikaciia_sofiia_obeshtava_da_vloji/", "text": "През следващата година дружеството \"Топлофикация София\" ще вложи 97.5 млн. лева в ремонти на 20 км от топлопреносната си мрежа. Ще бъде създаден и онлайн портал, който ще позволява на клиентите на дружеството да проверяват задълженията си, историята на направените плащания, както и да получават информация за ремонтите, които ще се правят. Това се разбира от бизнес плана на \"Топлофикация София\", който беше приет от Столичния общински съвет на заседанието му в четвъртък. Дружеството планира и да продължи развитието на системата си за дистанционно отчитане на потреблението, като ще се фокусира върху абонатите си в центъра. Клиентите пък ще могат да го проследяват в бъдещия онлайн портал. Сред плановете на компанията е и да подобри качеството на топлинната енергия, която подава, в зависимост от климатичните условия. Това ще бъде възможно с внедряването на софтуерната програма Termis. Тя получава данни от другите системи на \"Топлофикация\", като ги съпоставя с прогнозата за времето и температурата на атмосферата. Така, според дружеството, ще могат по-добре да предвиждат необходимото количеството топлинна енергия, което да подават към абонатите си, като ще се намалят и разходите. От необходимите 97.5 млн. лева за изпълнението на инвестиционната си програма, дружеството ще осигури 87 млн. лева от собствените си средства като останалите ще бъдат от Международния фонд \"Козлодуй\", който се управлява от Европейска банка за възстановяване и развитие (ЕБВР). Сумата е с 22 млн. лева повече, спрямо бизнес плана за 2017 г., като тогава дружеството също беше предвидило да направи ремонт на 20 км от мрежата си.", "date": "2017.12.22", "title": "През 2018 г. \"Топлофикация София\" обещава да вложи почти 100 млн. лв. в ремонти"}
{"url": "https://www.dnevnik.bg/sport/2017/12/22/3102234_ljuboslav_penev_iska_da_namali_broia_na_chujdencite_i/", "text": "Любослав Пенев заяви, че една от големите цели за него, ако бъде избран за президент на Българския футболен съюз (БФС), ще е да подпомогне развитието на българските таланти. Той даде интервю пред \"Ройтерс\", в което разкри вижданията си. Пенев обяви, че ще се кандидатира за президент на БФС. Конгресът  ще е на 16 февруари 2018 г. , а срещу себе си той ще има  търсещия четвърти пореден мандат Борислав Михайлов . \"Българският футбол се нуждае от коренна промяна. Ситуацията е катастрофална след управлението през последните 12 години. Изпуснахме четири световни и три европейски първенства\", заяви Пенев. \"Изглежда сме доволни, че имаме доминиращ клуб, чиито футболисти са предимно чужденци. А какво стана с големите ни отбори? Нуждаем се конкуренцията да вдигне нивото, за да може и националният отбор да стане по-силен\", продължи той. \"БФС се провали в това да оцени, че има голям проблем с баланса на силите. Някои клубни президенти няма да харесат моите решения като това за броя на чужденците, които са на терена, но ще работя здраво, за да помогна на родните таланти\", допълни Пенев. \"Какво може да бъде по-плашещо от това на стадионите да няма хора или пък ако има, да държат плакати с обиди към БФС или искащи оставки? Тази игра е за привържениците и основната ни задача е да ги върнем на стадионите.\" \"Можете да видите защо българският футбол върви надолу. Хората, които го управляват, просто не се интересуват от запалянковците, а гледат само как ще гласуват делегатите\", заяви Пенев. В материала си \"Ройтерс\" посочва, че \"Верея\" и \"Пирин\" са обмисляли да прекратят участието си в първенството заради финансовите си проблеми.", "date": "2017.12.22", "title": "Любослав Пенев иска да намали броя на чужденците и да даде път на българските таланти"}
{"url": "https://www.dnevnik.bg/sviat/2017/12/22/3102193_ines_arimadas_ot_andalusiia_-_pechelivshiiat_gubesht/", "text": "На 36 години Инес Аримадас може да се похвали, че вече веднъж е изпълнявала длъжността лидер на опозицията (официална длъжност в Каталуня) и вероятно ще я запази, след като партията ѝ  получи най-много места и гласове  на последните избори.. От 2015 г. тя на практика оглавява в парламента най-голямата опозиционна партия в законодателния орган на автономната област и е главен противник на уволнения премиер  Карлес Пучдемон  по пътя му към референдума и обявяването на независимост. Две години по-късно тя беше и кандидатът за премиер на центристката платформа \"Граждани\" и след резултатите от изборите - партията спечели четвърт от вота - може да каже, че оглавяваната от нея листа е \"печелившият губещ\" и да запази ролята си, но този път като най-голямата партия в парламента. \"Националистите никога повече няма да могат да говорят от името на Каталуня, защото Каталуня сме всички ние. И този резултат показва, че ситуацията в страната не е това, което някои хора искаха светът да види... и че \"Граждани\" е първата политическа сила е първата политическа сила в Каталуня,\" каза тя на пресконференция след изборите. Партията ѝ се появява през 2006 г. като каталунско движение с цел да създаде политическа организация срещу национализма и превръщането му в идеология на управлението. Аримадас, обратно, не е родом от Каталуня и не може да проследи корените си до богатата автономна област, но се пренася там в зряла възраст, преди почти 10 години. Още когато живее в градчето Херес де ла Фронтера в Андалусия, където е родена, посещава религиозен колеж и мечтае да учи археология, проявява интерес към културата на Барселона, където родителите ѝ живеят няколко години. Разказва, че по това време иска от съученичка да ѝ дава уроци по каталунски и е фен на футболния отбор \"Барселона\". Днес говори езика свободно и е редовен гост по каталунските медии. Възхищение към Каталуня На 18 години се мести в Севиля, където учи право. По това време не предполага, че 10 години по-късно, след работа в няколко големи компании, ще се премести в най-големия каталунски град, а още две години по-късно ще помогне на приятелка на събитие на \"Граждани\" и ще стане част от движението. От 2012 г. е в каталунския парламент - влиза в него по времето, когато политическата ѝ организация още не се е утвърдила на националната сцена като сила, заложила в програмата си на борбата както срещу национализмите, така и срещу корупцията. Днес лидерът на \"Граждани\" я определя като \"най-важната жена политик в тази страна\" - определение, което управляващата в Мадрид Народна партия (претърпяла пълно поражение на изборите) навярно би оспорила, след като вътрешният министър Сорая Саенс де Сантамария, близка до премиера Рахой, пое прякото управление на Каталуня и се опита да наложи \"невидимо присъствие\". \"Няма да я приемат\" Бързият ѝ възход далеч не означава големи очаквания от изследователи, журналисти и всички, които следят отблизо каталунската политика. На страниците на \"Ел конфиденсиал\" Исидоро Тапия пише, че \"вероятно Инес Аримадас няма да е премиер след изборите на 21 декември, тъй като динамиката на каталунските блокове не работи в нейна полза\" - включително заради липсата на мнозинство за конституционалистите и заради факта, че ключови партии, като коалицията на каталунския клон на \"Подемос\" и социалистите няма да я подкрепят за премиер. \"Как ще се управлява, е вторично притеснение. За момента обаче това очакване е достатъчно, за да затвори пътя за Аримадас. Няма да е премиер сега. Редът ѝ вероятно ще дойде след четири години,\" ако знае как да изиграе картите си. Заключението в \"Ел мундо\", няколко дни преди изборите, също е скептично. \"Аримадас не е Чърчил, но в характера ѝ има една необикновена черта сред политиците, още по-малко сред младите... оказва се човек, който напълно осъзнава ограниченията си. И полага искрени усилия да ги преодолее. Всички, които я познават, го казват. И се учи бързо, много бързо... Но няма да я приемат.\" Причината, смята Хосе Гарсия Домингес, е че  идва отвън . По време на кампанията тя отказваше да влиза в хипотези и настояваше, че партия \"Граждани\" не се явяват на изборите, за да са с изравнени сили, а за да спечелят. Изтъкваше, че ако спечели, ще засече грешките, които са правили каталунските власти, и ще пренасочи всички средства от процеса за независимост към други пера, като например социална политика. \"Ще уважавам каталунците и няма да ги обиждам, наричайки ги предатели,\" казва още тя, цитирана от каталунското издание \"Ел периодико\", задочно нападайки уволнения премиер Карлес Пучдемон. Тя казва още, че не става дума за \"разкъсване\" на Испания, а за нарушени норми на съжителство в Каталуня. Да обичаш \"врага\" Партиите за независимостта понякога я определят като \"франкистка\". Баща ѝ известно време е бил губернатор на две малки области в Кастиля ла Манча по времето на Франсиско Франко, но определението е свързано и с ролята на партия \"Граждани\" в налагането на пряко управление в Барселона, което те подкрепяха. Някои привърженици на независимостта стигнаха до крайности - медиите съобщиха за случай, в които тя е заплашвана и обиждана с възгласи като \"Фашистите вън\". Все пак Аримадас успява да преодолее разделението между сепаратисти и антинационалисти поне в личен план - съпругът ѝ, Шавиер Сима, дълго е част от партията на Пучдемон и е депутат по време на първия ѝ мандат от 2012 до 2015 г. Тогава двамата още не са женени - това се случи миналана година, а Сима по-късно се отказа от политиката.", "date": "2017.12.22", "title": "Инес Аримадас от Андалусия - \"печелившият губещ\" кандидат-премиер на Каталуня"}
{"url": "https://www.dnevnik.bg/sport/2017/12/22/3102237_cska_-_sofiia_prodade_neprodavaemiia_anton_nedialkov/", "text": "Един от най-добрите и постоянни футболисти на ЦСКА - Антон Недялков, преминава в американския \"Далас\". Червените обявиха, че трансферът на защитника с клуба от САЩ е завършен и ще получат 1.5 млн. долара (2.47 млн. лева). \"Сумата може да нарасне при добро представяне на футболиста и новия му тим. Освен това червените запазват в специална клауза значителен процент от правата на Недялков при бъдеща негова продажба\", се казва в информацията. Преди две седмици  ръководството на червените обяви, че няма да продава никой от основните си футболисти . \"Въпреки големия интерес към някои наши футболисти, ние сме категорични, че този отбор на ЦСКА има голям потенциал и няма да продадем нито един от основните ни футболисти, а напротив\", се казваше тогава в съобщението в сайта на клуба. Недялков на практика влизаше в графата на \"непродаваемите\", тъй като този сезон изигра 19 мача и беше ключов футболист в състава на Стамен Белчев. От клуба посочват, че бранителят е бил искан и от други отбори от чужбина. \"Със своя авторитет и позиции легендата Христо Стоичков изигра основна роля тя (сделката) да стане факт. По негова препоръка от \"Далас\" отдавна следяха изявите на Недялков и на няколко пъти повишаваха финансовите параметри\", заявиха червените. \"ЦСКА - София\" допълва, че клубът е положил големи усилия да задържи Недялков, но са уважени неговото желание и това на Стоичков кариерата му да продължи в САЩ. Червените изтъкват, че веднага са предприели необходимите мерки и са задействали преговори за привличането на качествен заместник на бранителя.", "date": "2017.12.22", "title": "\"ЦСКА - София\" продаде \"непродаваемия\" Антон Недялков за 1.5 млн. долара в САЩ"}
{"url": "https://www.dnevnik.bg/sviat/2017/12/22/3102240_da_umresh_sreshtu_zaplashtane_civilnite_rusnaci_koito/", "text": "Когато Владимир Кабунин подписал граждански договор с армията, видял възможност да си осигури много по-висока заплата, отколкото би могъл да получава в провинциалния си роден град в Русия. Бившият полицай напуснал Оренбург, намиращ на почти 1500 км югоизточно от Москва, щастлив, че може да помогне на съпругата и сина си, и се присъединил към проруските бунтовници, биещи се с правителствените сили в Източна Украйна, заявиха за Ройтерс семеен приятел и роднина. Когато боевете там затихнали, той отишъл в Сирия, за да служи като полеви медик към войските под руско командване, казаха те. Кабунин бил убит тази година в Сирия и тялото му било пратено у дома, казаха те. Но правителството не признава, че той е бил в Сирия, затова е бил погребан без военни почести и от гроба му не си личи, че е загинал при военни действия. 38-годишният Кабунин бил един от стотиците хора, подписали договори с армията, тайно наети от Москва за бойни операции в Сирия от началото на руската военна операция там през 2015 г., заявиха хора, запознати с въпроса. Според изчисления на \"Ройтерс\", основани на разкази на хора, познавали загиналите, и служители, най-малко 28 души на граждански договори са убити в Сирия тази година, а от руски консулски документи, видени от Ройтерс, може да се предположи, че броят може да е доста по-голям. Правителството отрича да набира и изпраща хора, наети от армията на граждански договори, да се бият в чужбина. Министерството на отбраната не отговори на запитване за случая на Кабунин и ролята на хората на договори в Сирия, а казва, че предишни съобщения на Ройтерс за хората на договори са опит за дискредитиране на мисията на Русия за възстановяване на мира в Сирия. Но през последните две години Ройтерс е разговарял с десетки членове на семействата, колеги и приятели на хора, наети на договор от армията, които са били убити в Сирия. Запознатите с въпроса казват, че хората на договор са подчинени на правителството и са помогнали за обрат във войната в полза на сирийския президент Башар ал Асад, който е съюзник на Русия, но крият мащаба на нейното военно участие и загуби. Фактът, че Кабунин и други като него желаят да се включат в подобни мисии, показва, че Кремъл може да разчита на голям резерв от бойци, които са готови да поемат риска да загинат безславно, при условие че са добре възнаградени. Добре отъпкан път Кабунин тръгнал по път, поет от много хора на договори: служба в армията или силите за сигурност, връщане към цивилния живот, борба за изкарване на прехраната, после възможност за изкарване на прилични пари, биейки се тайно за Русия - в Украйна, а след това в Сирия. Членове на семействата на руснаци на договор казват, че в Сирия те са получавали по 6500 долара на месец, което е над 12 пъти повече от средната месечна заплата в Русия. \"Ако напуснеш правоохранителните органи, имаш само един избор - да станеш наемник\", заяви за Ройтерс Василий Каркан, който е бил съученик на Кабунин. Като дете Кабунин бил стеснителен, докато не започнал да тренира кикбокс, спомни си Каркан. Спортът се превърнал в хоби за цял живот. Кабунин завършил медицина, а също учил право, но поел по стъпките на хора от семейството, като постъпил в полицията. През 2010 г. той си намерил нова работа в затвор, където съпругата му работила в белодробна болница. Задачата на Кабунин била да работи със затворници, за да получава информация и да събира разузнавателни данни за планирани опити за бягство или възможни размирици, но през 2012 г. напуснал тази работа. Говорител на системата на затворите в Оренбург каза, че той напуснал по свое желание. Семеен приятел заяви, че имало съкращения на работни места и че търсел нова работа около две години.  \"Няма къде да работиш\", каза семейният приятел. \"Тук не можеш да изкараш повече от 10 000 рубли (170 долара) (на месец).\" Когато през 2014 г. избухнали сражения в Източна Украйна, Кабунин видял в това възможност за работа. Москва отрича да наема военни на активна служба в Украйна или да предоставя пряка военна помощ на сепаратистите. Но Кабунин се присъединил към Дмитрий Уткин - лидер на група бивши руски военнослужещи, биещи се там,  с боен псевдоним \"Вагнер\" , и заради медицинското си образование служил като военен медик, каза негов роднина. Загинал в бой Когато Уткин и неговите другари били изпратени в Сирия, за да подкрепят редовните руски сили, Кабунин отишъл с тях, казаха хора, запознати с въпроса. През април 2016 г. той бил полеви медик в подразделение за медицинска евакуация под командването на Уткин в Сирия, каза служител на украинска правоохранителна служба. Службата казва, че се е сдобила с личните данни на 1700 руснаци на договор, изпратени в Сирия, повечето от които преди това били в Украйна. Кабунин потеглил за последно за Сирия на 4 януари и бил поставен да командва медицинска рота, но бил ранен на 31 януари и умрял на 7 февруари в провинция Хомс, каза роднина. Роднината разбрал това от бивши колеги на Кабунин от полицията, някои от които също служели в Сирия, и от смъртния му акт, предаден на съпругата му Наталия. Не е ясно как тя е била уведомена и кой й е дал смъртния акт. Тя отказа да говори пред Ройтерс. Роднини на други убити, работили на договор, казват, че вестите идват чрез приятели или познати, или по телефона от хора, които казват, че представляват частна компания. Кабунин бил погребан до гробовете на други членове на семейството в Оренбург. От портрета му, поставен на кръста, ни гледа мъж с обръсната глава в цивилни дрехи. Съпругата му получила обезщетение, каза роднината, който не даде повече подробности. Според разкази на роднини на други хора на договор, убити в Сирия, работодателят обикновено изплаща обезщетение от 3 милиона рубли (51 227 долара) на най-близките роднини, когато наетият на договор бъде убит. Роднини на друг мъртъв, работил на договор, заявиха за Ройтерс, че в неговия случай парите били предадени в брой на вдовицата му в хотел в южния руски град Ростов на Дон. \"Мисията изпълнена\" На 11 декември президентът Владимир Путин обяви при посещение в Сирия, че сирийската операция е приключила и отдаде почит на убитите там руски военнослужещи. Нищо не беше споменато за загиналите хора на договор. Правителството не е длъжно да разкрива подробности за смъртта на членове на нередовни сили под неговото командване, а руските военни загуби в Сирия са държавна тайна. Смъртта на Кабунин не разубедила приятеля му Валерий Дзюба, също бивш полицай и кикбоксьор от Оренбург, да отиде в Сирия, за да се бие на договор за армията.  Семейството на Дзюба получило телефонно обаждане от неизвестен човек, който казал, че той е умрял на 20 август, но не уточнил при какви обстоятелства. Дзюба е бил убит в Сирия, казаха един от неговите съученици, роднина на Кабунин, и служител в селото, където е бил погребан Дзюба. /БТА", "date": "2017.12.22", "title": "Да умреш срещу заплащане: цивилните руснаци, които се бият в Сирия"}
{"url": "https://www.dnevnik.bg/skorost/2017/12/22/3101934_kakvo_e_vajno_da_znaem_za_gumite_prez_zimata/", "text": "През зимата е препоръчително гумите да бъдат напомпени с 0.2 бара над посочените от производителя на автомобила стойности, тъй като заради разликите в температурите налягането пада, това съветва автомобилистите мениджърът техническо обслужване на клиенти в \"Нокиан Тайърс\" Мати Мори. Той посочва, че спад от 10 градуса понижава налягането в гумите с 0.1 бара. Мори препоръчва също налягането да се проверява в гумите, когато те са студени, тъй като след шофиране, те винаги показват по-високо налягане. \"Правилното налягане в гумите има огромно влияние върху поведението на автомобила и износването на гумите. Ниското налягане в гумите намалява безопасността като увеличава спирачната дистанция и влошава поведението в завоите, а гумата става по-лесна за пробиване. Не забравяйте и поддръжката на резервната гума – бъдете сигурни, че ако ви се наложи да я използвате, тя е в оптимална кондиция и с правилно налягане\", подчертава експертът. Мати Мори коментира и различното износване на гумите на различните оси, като въртенето на предните отзад и обратно, всеки сезон можете да реши проблема. \"Ако една двойка гуми е много по-износена от другата, трябва да преместите по-добрите на задния мост за повече безопасност. Осигуряването на добро сцепление на задните колела с повърхността на пътя ще помогне да предотвратите най-опасният сценарий, при който задната ос губи сцепление с пътя и колата започва да се пързаля,\" обяснява експертът. Мати Мори посочва, че през зимата гумата трябва да има грайфер от поне четири милиметра, а проверката на неговата дълбочина може да стане с монета или с кибритена клечка. В първия случай се взима монета от два лева и ако грайферът не покрива сребристият кант, обувките на колата са за смяна. При проверката с кибритена клечка грайферът трябва да стига над частта, по която е възпламеняващата се част. Важен фактор за добрата работа на гумите е и тяхната възраст. При активна употреба, те трябва да се сменят на всеки шест години, дори да не са напълно износени. Дори малко употребявани гуми, трябва да се бракуват след десетата година, казва още Мори.", "date": "2017.12.22", "title": "Какво е важно да знаем за гумите през зимата"}
{"url": "https://www.dnevnik.bg/analizi/2017/12/22/3100839_ambiciiata_za_reviziia_na_privatizaciiata_e_zaigravane/", "text": "- Българското политическо събитие на 2017г. бяха предсрочните парламентарни избори. И те се запомнят с няколко неща: с това как видялата се преждевременно като победител БСП си помогна да ги загуби с няколко лошо преценени изяви на нейни представители в кампанията; със силното присъствие на националисти и популисти в Народното събрание; с отсъствието на реформаторската десница. До момента резултатът е влошено качество на парламентарния дебат, на законодателната дейност и подчиняването на редица решения повече на конюнктурата, отколкото на дългосрочни визия и цели. - Избор(и) – във всички смисли на думата. - Това е опит за навлизане в електоралното поле на БСП с цел откъсване на подкрепа от левицата. Подобен опит може да изглежда печеливш в краткосрочен план, но в дългосрочна перспектива носи сериозен риск за външнополитическата ориентация на страната, а и за самата партия ГЕРБ. Амбицията за ревизия на приватизацията е заиграване с носталгията по комунистическия период. Носталгия, която има свой ясен социален носител в лицето на най-евроскептичните слоеве, подкрепящи левицата и русофилски националистически партии като \"Атака\". Т.е., освен, че би подложила на съмнение консенсуса за демократично проевропейско развитие на страната, подобна стъпка би мобилизирала подкрепа за политически опоненти на управляващите. - Легитимират някои проблематични от гледна точка на проевропейската ориентация решения на управляващото мнозинство. Имат и важната функция да служат като клапан за изпускане на напрежението от управляващата коалиция. - Активност, която има положителен отзвук в страната и все още неясен във външен план. Като цяло, това е едно положителните направления в работата на третия ръководен от него кабинет. Що се отнася до изненадите, може би най-голямата е, че изненади до момента липсват. Макар и в нова роля на \"дипломат и геополитик\" той действа и реагира по вече познат от предишните два мандата начин. - Сериозният проблем е, че в парламента качественият дебат е напълно изместен от висок тон. А мнозинството и опозицията удобно си подават топката за него.  - На стабилността на \"постпрехода\". - На статуквото на \"предпрехода\". - На статуквото и нестабилността на прехода. - Противоречива. Въпреки, че получава най-високо обществено доверие, на няколко пъти допусна да участва в междупартийни спорове, а това го отдалечава от държавническата роля на институцията.  - Повечето институции разполагат с формална независимост, но поради сринатия им до минимум обществен авторитет, дори да действат така не могат да произведат очаквания резултат. Това обуславя както рискове да бъдат обезличени, така и слабата чувствителност на обществото към подобни прояви. - Въпреки самата себе си за тези десет години България стана по-европейска. И то най-вече благодарение на членството в ЕС, което чрез трудно и бавно налагани правила и стандарти задава европейската рамка на българското развитие.", "date": "2017.12.22", "title": "Амбицията за ревизия на приватизацията е заиграване с носталгията по комунизма"}
{"url": "https://www.dnevnik.bg/skorost/2017/12/22/3101836_nai-vajnoto_za_goliamoto_putuvane_okolo_koleda/", "text": "Голямото пътуване покрай коледните празници започва днес, като ще продължи и утре. Само от София, към различни части на страната, ще поемат над 300 000 автомобила, сочат прогнозите на пътната полиция. \"Дневник\" събра най-важното, като информация, свързана с организацията на движението днес и утре. От \"Пътна полиция\" съобщиха, че ще работят при пълна мобилизация, като екипи ще има на всички ключови места. Патрулките ще са с пуснати сигнални лампи, за да се забелязват отдалеч и да респектират потенциалните нарушители. От агенция \"Пътна инфраструктура\" информираха, че всички ремонти са спрени, за да не се налагат стеснявания, които да затормозяват трафика. Без камиони по магистралите и най-натоварените шосета По традиция от 16 до 20 часа днес  ще бъде ограничено движението на камионите  над 12 тона по автомагистралите и най-натоваренитe пътища (виж картата). Целта е повишаване на безопасността при пътуване и увеличаване на пропускателната способност на инфраструктурата. По същите направления тежкотоварните камиони ще бъдат спрени и в последния почивен ден - 27 декември, от 14 до 20 часа. За улеснение на трафика през Владая днес ще има две ленти за излизащите от София. Такава ще е организацията и от пътен възел \"Даскалово\" до кръстовище \"Драгичево\" по пътя към Перник. На 27 декември (сряда) от 10 ч. до 20 ч. в същия участък ще има две ленти за прибиращите се към София. От АПИ съветват шофьорите трябва да тръгват на път с автомобили, подготвени за зимни условия, да карат внимателно и да карат със съобразена скорост. За неплатени глоби се взима книжката и се свалят номерата Няколко важни промени в Закона за движение по пътищата влязоха в сила тази година. Сред по-малко познатите, но способни да развалят сериозно празника, е отнемането на книжката и свалянето на номерата, за връчени, но неплатени глоби. Пътните полицаи са оборудвани с таблети и лесно установяват такива случаи, а провинилите се трябва да намерят правоспособен водач, който да придвижи автомобилът им до избрано до тях място в срок от 12 часа, след налагане на санкцията. Книжката се връща при заплащане на глобите, а колата може да се регистрира отново половин година след неприятната случка. Сериозни санкции и при влизане в затворен за почистване път Промени в закона предвиждат и сериозни санкции за водачите, които влизат в затворени за почистване пътни участъци, сигнализирани с временни знаци. Нарушителите ги грози месец без книжка и шест месеца без кола, тъй като тя подлежи на дерегистрация (сваляне на номерата). Без книжка на място можете да останете още, ако в населено място превишите максимално разрешената скорост с над 50 км/ч, карате кола без винетка, или без \"Гражданска отговорност\". Тук е моментът да припомним, че вече на местата, където скоростта се контролира с радар, не е нужно да има табела, която предупреждават за това. За шофиране в аварийната лента на магистрала санкцията от септември е глоба 1000 лева и три месеца без книжка. Размерът на останалите глоби можете да видите  тук . Гумите трябва да са с поне 4 мм. грайфер В момента в сила е и зимното изискване към размера на грайфера на гумите. Той трябва да е поне 4 милиметра, като е допустимо да е по-малък, ако гумата е зимна. През зимата е препоръчително гумите да бъдат напомпени с 0.2 бара над стойностите, посочени от производителя,  казват експертите .", "date": "2017.12.22", "title": "Най-важното за голямото пътуване около Коледа"}
{"url": "https://www.dnevnik.bg/bulgaria/2017/12/22/3100347_horata_s_govorni_i_sluhovi_problemi_shte_imat_dostup/", "text": "Хората с говорни и слухови увреждания трябва да имат достъп до спешния телефон 112 от август 2018 г. Това се разбира от проектонаредба, изготвена от МВР и качена за обществено обсъждане на портала за консултации strategy.bg. По реда на тази наредба на хората със слухови или говорни увреждания се осигурява непрекъснат, бърз и безплатен достъп до спешния телефон. Достъпът се осигурява ако те имат: - валидно експертно решение, определящо статуса му като лице със слухови или говорни увреждания; - регистрирани на негово име, мобилен телефонен номер и e-mail адрес; - техническо устройство, позволяващо използването на специално потребителско приложение за достъп; - достъп до интернет. Хората с увреждания трябва да имат и активиран профил в специално потребителско приложение, достъпно през интернет и осигуряващо връзка с оператор на спешния телефон чрез негласова комуникация през съответното техническо устройство. Дирекция \"Национална система 112\" в МВР и предприятията, предоставящи електронни съобщителни услуги, ще съгласуват техническите условия за осигуряването на безплатния достъп. Активирането на профила на човек с говорен или слухов проблем се извършва от системния администратор на спешния номер. Ползването на специалното потребителско приложение ще е възможно след регистрация. Тя се осъществява онлайн през активираното специално приложение, инсталирано на мобилно устройство или чрез уеб базирано приложение, достъпно от стационарно техническо устройство през сайта на дирекцията. Хората със слухови и говорни проблеми ще попълват необходимите данни в регистрационната форма, с която се създава профил за достъп и ще изпращат заявка. След това ще получават на посочения от тях имейл съобщение, че заявката е в процес на обработка. Тя ще се разглежда до 7 дни от получаването ѝ. В мотивите на проектонаредбата е записано, че въвеждането на услуга с подобни параметри не е правено досега в България. В Европейския съюз е реализирана пилотно услуга със сходна спецификация по европейски проект. Това се е случило в 5 страни - Великобритания. Швеция, Холандия, Франция и Испания като е била изпълнена от консорциум от 22-ма участника. Достъпът до спешния телефон в тези държави е бил реализиран едновременно с текст, глас и видео за период 36 месеца. Това е струвало общо 8.8 милиона евро, средно на страна участник - 1 760 000 евро. В решение на кабинета от 30 декември 2015 г. е посочена прогнозна стойност за реализиране на проекта от 4 800 000 лв. Цената в решението на Министерския съвет е определена на базата на пилотно реализиран проект в петте европейски страни. Отделно дирекция в МВР е провела пазарно проучване за цената при реализация на заданието, в рамките на което са били подадени оферти от няколко фирми в диапазона 815 722.00 лв. - 1 245 680.00 лв. \"Подадените ценови оферти имат само индикативен характер. Цената по внедряване на услугата ще бъде определена след провеждане на обществената поръчка\", обясниха от МВР за \"Дневник\". От вътрешното ведомство уточниха, че в момента тече процедура за избор на изпълнител за техническа поддръжка на системата на спешния телефон 112. Веднага след сключване на договор с изпълнител ще се обяви поръчка за надграждане на системата с услугата \"Достъп на хората със слухови или говорни увреждания до тел. 112\" Предоставянето на услугата трябва да започне до 1 август 2018 г., какъвто е законоустановеният срок, се посочва както в проектонаредбата, така и в отговора на МВР. Осигуряване на достъп на хора със слухови или говорни увреждания до тел. 112 е било заложено в националната програма за развитие: БЪЛГАРИЯ 2020 в периода 2016-2018 г., а мярката е с наименование \"Развитие на инженеринг, техническа поддръжка и добавяне на нови функционалности\". Целта е повишаване качеството, ефективността на обслужване и обхвата на предоставяните услуги и една от тези функционалности е достъпът на хората със слухови или говорни увреждания до спешния телефон.", "date": "2017.12.22", "title": "Хората с говорни и слухови проблеми ще имат достъп до телефон 112 от август 2018 г."}
{"url": "https://www.dnevnik.bg/intervju/2017/12/22/3099603_mustafa_izbishtali_religiiata_izgrajda_mostove_a_ne/", "text": "- Хората са станали по-толерантни и проявяват по-голямо уважение и търпимост към различните. Но не мога да го кажа за политиците. Те са тези, които създават чувство, че светът е нетолерантен и самите хора в него също. Според мен е точно обратното. Самите хора, както преди демократичните промени, а и след това, живеем в разбирателство и добросъседство. За съжаление политиците, гонейки много материални и земни блага, се опитват да ни кажат, че има конфликт между религиите, което е несъстоятелно. - Мюфтийството е единствената легитимна институция в страната, която представлява мюсюлманското население и се грижи за духовния му живот. През годините разбира се диалогът с различните институции не е бил на едно и също ниво. Имали сме месеци и години, когато диалогът е бил изключително прагматичен и са се изпълнявали доста добри неща. За момента, за съжаление не мога да кажа, че имаме такъв добър диалог с институциите. От друга страна трябва да знаем, че едно силно мюфтийство е равно на силна и сигурна държава. Мюфтийството е превенция за всяко зло нещо. Надявам се, че и нашите политици ще го осъзнаят. Така няма да изпадаме в положения, в които например нашите служители - имамите, ръководителите на Коран курсове, проповедниците, ще остават 4,5,6 месеца без възнаграждение, което така или иначе е минимално. Това се отразява до такава степен, че населени места остават без свещенослужител, без имам. Тук сами можем да се досетим, че по-добре да има човек, който ще бъде под шапката на мюфтийството, която институция ще гарантира за него, отколкото една голямо населено място да бъде оставено без такъв свещенослужител и самите хора да търсят информация от други места, от интернет или по други начини, без да могат да я проверят, да пресеят хубавото от лошото. - Когато падна комунизмът джамиите се напълниха. Млади, стари, хора от всички възрасти. По същия начин, както бързо се напълниха, така бързо станаха празни. След това започна наистина едно завръщане към религията на хора, които го правят по убеждение. Когато нещо се прави по убеждение, е трайно, останалото е моментно състояние. - Разбира се, най-вече това се прави чрез Националния съвет за религиозните общности в България ( ). Има срещи и диалог между патриарха и главния мюфтия, на ниво главен секретар на БПЦ и на мюсюлманско вероизповедание, на ниво районни мюфтии. Имаме участия в различни събития като почитането на жертвите на комунизма. Диалогът може да бъде само и единствено в полза на цялото общество. Било то когато се предлага законопроект или пък за това да се изучават религиите в училищата. По тази тема също има единодушие с всички вероизповедания - че в нашата страна това все още не се прави, което също допринася за положението, в което се намираме. - Религията сама по себе си е нещо, което учи хората на добро. Религията учи на уважение и зачитане на другия и на това да го приемаш такъв, каквъто е, без да се опитваш да го промениш или да го докараш до състояние, в което на теб ще ти хареса. Религията изгражда мостове, а не стени. Така че, в този материализиран свят религията и духовното ще ни върнат към ценностите и един по-нормален начин на живот и общуване в нашата страна. Ако щете – хората ще карат колите си по-внимателно и няма да застрашават другия. - Да, разбира се, но не във варианта, в който в момента религиите са представени в учебниците по история. Защото на едно дете в 5 клас да се говори за джихад и то в тълкуванието, че става въпрос за война е напълно несъстоятелно. Защото \"джихад\" означава борба със себе си, с егото. Още повече на едно дете в 10 клас да се говори за подобни теми е изключително неприятно. Не само за нас, но и за християните. Защото християнството също не беше представено в по-добра светлина. Тогава, когато тези неща не са написани конкрентно, авторите не са се допитали до съответните вероизповедания, вместо този урок да учи децата, той ги учи на това как едните са варвари спрямо другите и обратното. Трябва съдържанието да се съобразява с възрастта на самите деца, което не беше направено в тези учебници. Разбира се трябва да се представи същността на съответната религия. Трябва да се представи в истинския й вид, може да не се спестява нещо, което е залегнало в съответаната Свещена книга. Но не хаотично, избирателно, изваждайки от контекст цитати и определени изречения. - Зекят, милостиня – това е една от петте основи на исляма. Мюсюлманите обичат да дават и да даряват. Защото знаем, че даващата ръка никога не обеднява. Мюсюлманското изповедание, въпреки че основната му работа не е социална, винаги се отзовава на всякакви добри инициативи. Независимо дали идват от държавата или са инициатива на самите мюсюлмани. През 2013 г., осъзнавайки важността на социалната дейност в мюсюлманско изповедание беше отворен отдел Социален. Най-важният проект в него е ежемесечната помощ за сирачетата. Тогава започнахме със 7 деца в цялата страна. 2017 г. вече помагаме на 262 деца в цялата страна. Ежемесечно им изплащаме по 50 лева, а по случай празниците Рамазан байрам, Курбан байрам или началото на учебната година им се осигуряват обувки, дрехи, учебници. Миналата седмица имахме кампания за седмица на сираците. Очакваме да съберем по-голяма сума, за да можем през 2018 г. да помогнем на минимум 300 деца. През 2013 г. с първата голяма бежанска вълна мюфтийството реагира много по-адекватно от Държавната агенция за бежанците. Обявихме кампания, която беше под инициативата на главния мюфтия и главния секретар Ахмедов. Кампанията се казваше \"Подай ръка, бъди помагач\". Както при преселението на пророка Мохамед в Медина местните жители са го посрещнали и са отворили домовете си за него. Така ние казваме да отворим домовете си и кой с каквото може да помага. Тази кампания успя да помогне с дрехи, обувки, консервирано месо. лекарства. Оказвахме помощ с превод, запознавахме ги с правата им. Бяхме мост между ДАБ и бежанците и \"Лекари без граница\". Реагирахме адекватно, във време в което държавата не знаеше точно какво да прави. Католиците помогнаха доста, те и в момента го правят чрез Каритас. Българската православна църква също на определени места имаше такава хуманитарна акция. - Най-големият проблем може би е липсата на акредитирано висше училище, което да подготвя нужните кадри за мюсюлманската общност в България. За съжаление този въпрос все се отлага и така и не се намира политик с воля, който да намери решение веднъж завинаги. Ние сме свидетели, че хора, които учат извън България, било то в арабските страни или Турция, биват порицавани. От друга страна нашата държава не осигурява възможност младите, които искат, да завършат теология, да станат имами, ходжи, мюфтии, защото Ислямският институт в София все още не е акредитиран. В последно време участието на националистически партии в управлението на местно и централно ниво също е проблем. Хората, които си позволиха да дърпат баби по границите на изборите, сега са на висши позиции. Това е лош пример за всички. За съжаление тихата асимилация към мюсюлманите също е в ход. До 1989 г. беше явно и самите мюсюлмани очакваха подобни действия. Но след демократичните промени асимилацията не е спирала. Само методите са различни и тя тече тихо. - Например недопускане на хора, които изповядват исляма, практикуващи мюсюлмани, до определени институции. Макар че те самите имат нужния ценз за тези позиции. Например мюсюлманка, която иска да спазва повелите на Всевишния и да бъде със забрадка, с покрита коса, не с покрито лице, трудно е допускана да работи в болница. Да не говорим за училищата, за детските градини, където все още не се съблюдава каква храна се дава на децата от мюсюлманско вероизповедание. В повечето случаи става дума за незнание. Защото там, където мюсюлманите кажат своите желания, директорите влизат в положение и се съобразяват. Това обаче подсказва, че ние все още не се познаваме.", "date": "2017.12.22", "title": "Мустафа Избищали: Религията изгражда мостове, а не стени"}
{"url": "https://www.dnevnik.bg/bulgaria/2017/12/22/3102157_tradicionno_i_praznikut_na_granicharite_shte_se/", "text": "Днес гранична полиция отбелязва своята 130-та годишнина и вече като по традиция, празникът ще бъде отбелязан с официално честване и протести на най-големия полицейски синдикат - Синдикална федерация на служителите в МВР (СФСМВР). На 22 декември 2017 г. се навършват се 130 години от създаването на структура за охрана на границата в следосвобожденска България, когато Народното събрание приема първия Закон за пограничната стража, информира пресцентърът на МВР. По този повод ще бъдат положени венци пред Паметника на загиналите при изпълнение на служебния си дълг полицаи. На церемонията ще присъства политическото и професионалното ръководството на МВР. Успоредно обаче протести ще има на всички гранични пунктове, във Варна, Русе, Елхово, Сливен. Протестът по никакъв начин няма да пречи на трафика и проверките по пунктовете, подчерта преди три дни председателят на СФСМВР Валентин Попов. От лятото на миналата година , както обещаха синдикатите всеки празник на полицията се \"отбелязва\" и с протести от тяхна страна, заедно с официалното честване на МВР. Вчера вътрешното министерство разпространи филм с името \"Границата\", в който се представя статистика за преминалите и задържани граждани, опитали се да влязат незаконно в страната, разказва се за различни успешни акции срещу каналджии, както и някои от случаите, на които са били свидетели граничните полицаи. Повече четете  тук . Преди време и депутатът от  БСП Елена Йончева представи свой филм  със същото име \"Граница\", в което се показват кадри, заснети неясно кога, на хора, които успяват да прескочат оградата.", "date": "2017.12.22", "title": "Традиционно и празникът на граничарите ще се отбележи официално и алтернативно"}
{"url": "https://www.dnevnik.bg/sport/2017/12/22/3102195_arsenal_i_livurpul_davat_start_na_praznichnata/", "text": "С двубой между \"Арсенал\" и \"Ливърпул\" тази вечер в 21.40 ч. ще бъде даден старт на най-натоварената част от футболния сезон в Англия. От днес до 4 януари ще се изиграят четири кръга от Висшата лига, като в този период само на 24, 25 и 29 декември няма да има мачове. \"Арсенал\" и \"Ливърпул\" започват коледно-новогодишната програма от съседни позиции в класирането. Домакините са пети с 33 точки, а гостите са четвърти с точка повече. За пореден сезон амбициите за титла на двата отбора се изпариха рано-рано. Те изостават съответно с 20 и 19 точки от лидера \"Манчестър сити\" и отново приоритет пред тях ще е битката за място в топ 4. \"Този сезон залогът в мачовете между отборите от топ 6 в по-висок от обикновено. Тези двубои абсолютно станаха по-важни. \"Ливърпул\" играе страхотно в нападение, така че ще ни трябва много добро цялостно представяне в защита\", коментира Арсен Венгер в навечерието на двубоя. Неговият отбор спечели само един от последните си четири мача. Това се случи в последния кръг, когато лондончани спечелиха изстрадан успех с 1:0 срещу затъващия \"Нюкасъл\". Преди това \"артилеристите\" направиха равенства с \"Уест хем\" и \"Саутхемптън\" и загубиха от \"Манчестър юнайтед\". \"Ливърпул\" също не е постоянен. \"Мърсисайдци\" влязоха в историята, като спечелиха четири поредни гостувания с три и повече голове разлика - 4:0 срещу \"Борнемут\", 5:1 срещу \"Брайтън\", 3:0 срещу \"Стоук сити\" и 4:1 срещу \"Уест хем\". Червените обаче записаха три равенства в последните си три домакинства - с \"Уест бромич\" (0:0), \"Евертън\" (1:1) и \"Челси\" (1:1). \"Арсенал\" е на противоположния полюс у дома - 13 победи в последните 14 мача на \"Емиратс\". В събота ще бъдат изиграни останалите девет мача от 19-ия кръг, с който се преполовява сезона във Висшата лига. Програмата стартира с гостуване на шампиона \"Челси\" на \"Евертън\". Лондончани започват кръга от трета позиция с 38 точки. В 17.00 ч. безапелационният лидер \"Манчестър сити\" ще опита да продължи победния си ход с домакинство на \"Борнемут\". \"Гражданите\", които счупиха всички рекорди за най-добър старт на сезона - 52 точки от 54 възможни, преследват 17-а поредна победа. \"Манчестър юнайтед\", който заема втората позиция с 41 точки, закрива кръга с гостуване на сензационния шампион от 2015 г. \"Лестър\", който бележи възход при новия си мениджър Клод Пюел. Празничната програма  \"Арсенал\" - \"Ливърпул\" 21.45 ч. \"Евертън\" - \"Челси\" 14.30 ч. \"Брайтън\" - \"Уотфорд\" 17.00 ч. \"Манчестър сити\" - \"Борнемут\" 17.00 ч. \"Саутхемптън\" - \"Хъдърсфийлд\" 17.00 ч. \"Стоук сити\" - \"Уест бромич\" 17.00 ч. \"Суонзи\" - \"Кристъл палас\" 17.00 ч. \"Уест хем\" - \"Нюкасъл\" 17.00 ч. \"Бърнли\" - \"Тотнъм\" 17.00 ч. \"Лестър\" - \"Манчестър юнайтед\" 19.30 ч. \"Тотнъм\" - \"Саутхемптън\" 14.30 ч. \"Челси\" - \"Брайтън\" 17.00 ч. \"Борнемут\" - \"Уест хем\" 17.00 ч. \"Хъдърсфийлд\" - \"Стоук сити\" 17.00 ч. \"Манчестър юнайтед\" - \"Бърнли\" 17.00 ч. \"Уотфорд\" - \"Лестър\" 17.00 ч. \"Уест бромич\" - \"Евертън\" 17.00 ч. \"Ливърпул\" - \"Суонзи\" 19.30 ч. \"Нюкасъл\" - \"Манчестър сити\" 21.45 ч. \"Кристъл палас\" - \"Арсенал\" 22.00 ч. \"Борнемут\" - \"Евертън\" 17.00 ч. \"Челси\" - \"Стоук сити\" 17.00 ч. \"Хъдърсфийлд\" - \"Бърнли\" 17.00 ч. \"Ливърпул\" - \"Лестър\" 17.00 ч. \"Нюкасъл\" - \"Брайтън\" 17.00 ч. \"Уотфорд\" - \"Суонзи\" 17.00 ч. \"Манчестър юнайтед\" - \"Саутхемптън\" 19.30 ч. \"Кристъл палас\" - \"Манчестър сити\" 14.00 ч. \"Уест бромич\" - \"Арсенал\" 18.30 ч. \"Брайтън\" - \"Борнемут\" 14.30 ч. \"Бърнли\" - \"Ливърпул\" 17.00 ч. \"Лестър\" - \"Хъдърсфийлд\" 17.00 ч. \"Стоук сити\" - \"Нюкасъл\" 17.00 ч. \"Евертън\" - \"Манчестър юнайтед\" 19.30 ч. \"Саутхемптън\" - \"Кристъл палас\" 21.45 ч. \"Суонзи\" - \"Тотнъм\" 21.45 ч. \"Уест хем\" - \"Уест бромич\" 21.45 ч. \"Манчестър сити\" - \"Уотфорд\" 22.00 ч. \"Арсенал\" - \"Челси\" 21.45 ч. \"Тотнъм\" - \"Уест хем\" 22.00 ч.", "date": "2017.12.22", "title": "\"Арсенал\" и \"Ливърпул\" дават старт на празничната програма във Висшата лига"}
{"url": "https://www.dnevnik.bg/sviat/2017/12/22/3101555_mojesh_da_iadesh_no_ne_i_da_debeleesh_-_franciia_se/", "text": "Франция даде на света кроасаните с масло и фоа гра (пастета от гъши дроб), но въпреки това е страна, в която да имаш наднормено тегло често се смята почти за грях. Сега, след като се вгледа в противоречивата картина в огледалото, нейната столица поде кампания срещу негативизма към \"големите размери\" - често пренебрегван вид дискриминация в един град, загрижен за външния вид и известен с  луксозните си модни брандове  и тънките талии. Шефът на местната комисия за борба с дискриминацията Елен Бидар поде инициативата, след като стана жертва на обиди заради теглото си и след като забеляза как предубеждението към хората с наднормено тегло остава незабелязано, а камо ли и наказвано. \"Пълните хора биват смятани за грозни и дори глупави, нечисти и в лошо здраве\", каза Бидар. В рамките на ежегодната седмица за повече внимание към проблемите на дискриминацията миналия петък в Париж започна кампания под мотото \"Стоп на дебелофобията! Да действаме заедно!\". Тя включва модно ревю за дрехи \"големи размери\" и дискусии с участието на блогъри от движението за \"позитивно отношение към тялото\". Из фитнес центрове, нощни клубове, плувни басейни и бистра ще бъдат разпространени 50 000 листовки с правни съвети и номера на горещи линии за помощ. Кампанията, насочена както срещу обичайната, така и срещу институционализираната дискриминация, се провежда на фона на растящия броя на затлъстелите хора във Франция. Националният институт за здраве и медицински изследвания съобщи, че м.г. близо 16% от възрастното население е било затлъстяло срещу само 6% през 1980 г. Но слабата фигура си остава идеал. \"Има такъв френски парадокс, че трябва да ядете фоа гра, но не трябва да дебелеете\", казва закръглената френска блогърка Дария Маркс. Тя отбелязва, че макар дискриминацията при наемане на работа въз основа на външния вид да е забранена от 2011 г. със закон, работодателите често го заобикалят, предпочитайки онези молби за работа, в които има и снимки на кандидатите. Тя нарече това дискриминация и се позова на изследване, според което пълните хора е 15 пъти по-малко вероятно да бъдат поканени за събеседване, ако в молбата им е приложена и снимка. Докторите могат също така да откажат ин витро оплождане на жени, изглеждащи с наднормено тегло. Като предизвикателство към имиджа на красавици с малки размери, пропагандирани от модни къщи като парижките \"Шанел\", \"Луи Вюитон\" и \"Диор\", организаторите на петъчното събитие организираха дефиле под наслов \"Едрото е красиво\", за да представят тоалети в големи размери, специално направени от дизайнери като Ева Менж. \"Във Франция е много трудно да си купиш дрехи. Аз пазарувам само по интернет\" или от магазини в Лондон, каза Маркс. Френските модни гиганти неотдавна се стреснаха от опасностите, които крие насърчаването на прекалено слаби фигури. От 1 октомври френските модни конгломерати LVMH и Kering спряха наемането на  прекалено кльощави модели  и сега изискват от тях да представят медицински удостоверения, че са здрави, преди да започнат работа при тях. Компаниите изразиха надежда да наложат нов глобален стандарт в модната индустрия. Решението им бе приветствано по време на Парижката седмица на модата, включително при представянето на колекцията на Стела Маккартни, чиято модна къща е собственост на Kering. \"Модната общност трябва да обърне внимание на тези млади жени, на тяхното емоционално, психическо и физическо здраве\", каза пред АП Стела Маккартни. Френското законодателство отначало включи изискване за минимален индекс на телесната маса, но впоследствие то бе премахнато, след като депутатите решиха, че медицинското удостоверение е достатъчна предпазна мярка. Дискриминацията срещу пълните хора във Франция е реален, документиран проблем - в неочаквана сензация се превърна книга със заглавие \"Не се раждаш дебела\", която описва какво означава за едно дете и млад човек във Франция да е пълен. Въпреки това някои хора си остават скептици. \"Няма проблем с някакво предубеждение срещу \"големите размери\" в Париж\", казва пиар консултантът Емери Долиже. \"Нима доброто похапване те прави дебел? Не. Напротив. Нашите американски приятели често ни демонстрират това.\" /БТА", "date": "2017.12.22", "title": "Можеш да ядеш, но не и да дебелееш - Франция се бори с дискриминацията на пълните хора"}
{"url": "https://www.dnevnik.bg/razvlechenie/2017/12/22/3101668_serialite_na_2017_g/", "text": "Телевизията е новото кино - тази констатация вече нито изненадва някого, нито звучи светотатско. Рекорден брой от над 400 заглавия се бориха за вниманието на публиката тази година, и то само в англоезичния свят - според статистиката на наградите \"Еми\". Ето сериалите, които направиха впечатление - и ангажираха много от свободното време на зрителите през годината, според няколко класации, начело с \"Гардиън\". На първо място от \"Гардиън\" класират  - сериал, който според мнозинството от критиката е уцелил цайтгайста на 2018 г. В мрачната антиутопия по романа на Маргарет Атууд (познат у нас като \"Разказът на прислужницата\") става дума за свят, в който жените са лишени от всякакви права и самостоятелност и са превърнати в роби, които служат за разплод. \"Историята на прислужницата\" обра наградите \"Еми\". Той е под номер 2 в класацията на \"Вашингтон пост\" и 4 според Indiewire, а \"Варайъти\" го оставя далеч назад. е другият почти универсален любимец. Минисериалът на HBO събира Никол Кидман, Рийз Уидърспуун и Лора Дърн, които разплитат убийство в богат американски квартал. e фаворитът на американските специализирани издания   и , макар да е далеч назад в европейската класация. В третия си сезон, сериалът проследява съдбата на американско семейство след \"Внезапното изчезване\" - странно и необяснимо събитие, в което 140 млн. души внезапно изчезват от лицето на земята. На острова харесват и кримката на BBC     е и избор на \"Вашингтон поуст\", които запълват петото си място с  - сериалът, в който Сюзан Сарандън и Джесика Ланг пресъздават трудните отношения между актрисите Бети Дейвис и Джоан Крофърд. Ситкомът за майчинството  намира място в няколко американски класации, както и драмата на Netflix   комедия, в която Кристен Бел попада по грешка в нещо като рай и трябва да укрива греховете си от създателя му (Тед Дансън). \"Игра на тронове\" - хитът на десетилетието, е едва 11 в списъка на \"Гардиън\" и не намира място в предните редици. Липсва и миналогодишният фаворит - фантастиката ", "date": "2017.12.22", "title": "Сериалите на 2017 г."}
{"url": "https://www.dnevnik.bg/sport/2017/12/22/3102092_ot_ljubov_kum_igrata_zashto_rugbist_izbra_da_amputira/", "text": "Опазването от контузии влиза в графата на задължителните цели за всеки спортист. Травмите обаче са част от спорта, а повтарянето им може да влуди мнозина състезатели. Подобна е историята на една от звездите от Националната ръгби лига на Австралия и Океания (NRL) - 21-годишния Ангъс Кричтън. Състезателят на рекордьора по титли \"Саут Сидни рабитос\" e ампутирал наполовина средния пръст на лявата си ръка... за да се включи пълноценно в игра от началото на сезона, съобщава \"Скай спортс\". Австралиецът е прибегнал до крайния ход след серия от счупвания и шест операции за последните две години. Търпението на Кричтън се е изчерпало, след като е разбрал, че трябва да се подложи на поредната интервенция, която е щяла да го остави извън игра за три месеца. Предпочитам да остана с девет пръста и половина пред това да изпусна началото на сезона, заяви състезателят. Проблемът при австралиеца е липсата на фаланга, за да може пръстът да стои изправен. Ръгбистът сподели наскоро, че постоянно е попадал в комични ситуации. \"Не мога да държа пръста си в изправено положение и изглежда сякаш непрекъснато показвам среден пръст на някого. Ако реша да свия юмрук, пръстът ми стърчи\", заяви Кричтън по-рано този месец. И добави, че понякога, като шофирал, махвал с ръка да се извини, а останалите участници в движението приемали, че им показва обиден жест. Веднъж дори мъж го преследвал дълго време, приемайки, че му е показан среден пръст. Кричтън не е първият ръгбист от лигата, който решава да ампутира един от пръстите си, за да продължи състезателната си кариера. В миналото това са правили още Брет Бекуел и Даниел Чик, който четири години по-късно печели титлата с \"Уест коуст\". ", "date": "2017.12.22", "title": "От любов към играта: защо ръгбист избра да ампутира частично единия си пръст"}
{"url": "https://www.dnevnik.bg/detski_dnevnik/2017/12/22/3102297_roditeli_sa_plashtali_na_hora_v_stolichnata_obshtina/", "text": "Родители са давали на високопоставени хора в общината между 3000 и 5000 лева, за да бъдат приети децата им в детска градина, това каза днес по Би Ти Ви уволненият директор на 164-та детска градина \"Зорница\" в столичния квартал \"Горна баня\" Мариана Иванова.  Тя беше отстранена от работа на 20 декември  с аргумента, че е приела деца, които не са минали през системата за електронно класиране на общината. \"Разговаряла съм с родители, които казват, че са дали много пари на високопоставени хора в общината и питат това ли е всичко. Натискът е сериозен също в районите \"Триадица\" и \"Подуяне\". Там има приети 50-60 деца по този начин\", казва Иванова. Мариана Иванова потвърди, че е имало такъв прием и в ръководената от нея детска градина, но посочи, че това е ставало под натиск от районния кмет на \"Овча купел\", ръководителя на дирекция \"Образование\" в Столичната община и експерти от дирекцията. Имената на децата, които трябвало да бъдат приети, идвали с SMS-и, на листчета и с телефонни обаждания. Те пък се записвали по силата на член от наредбата, който предвижда, без да минават през електронната система на общината, да се приемат деца с хронични заболявания и със специални образователни потребности. Мариана Иванова каза, че за всяко от записаните деца е получавала подписани от трима лекари становища, че те имат хронични заболявания като астма, бронхит и алергии. \"Уволняват ме за нещо, за което са ме притискали. Експертът в дирекция \"Образование\" Ирен Николова ме заплаши, че ще ме съсипе от проверки, след като й казах, че не мога да запиша дете, което тя ми посочи\", каза Иванова. Тя допълни, че това е единствената детска градина в \"Горна баня\" с яслена група и за нея чакат ред над 100 деца. Мариана Иванова подчерта, че от 2013 година иска от общината да се разшири градината и да се открият нови групи, но това така и не станало. И днес пред детската градина се събраха родители на деца от градината и работещи в нея, които протестират срещу отстраняването на Иванова. Те смятат, че тя отличен мениджър, изградила е добър екип и градината работи добре. Протестът е подкрепен от 35 души от работещите в детската градина, както и от над 300 родители на децата, които я посещават. Твърденията не са нови и не отговарят на истината, казват от общината Не са нови тези твърдения на госпожа Иванова, но те не отговарят на истината, каза също по Би Ти Ви зам.-кметът на София с ресор образование Тодор Чобанов. Той допълни, че уволнената директорка е трябвало да съобщи по надлежния ред, ако е имало такъв натиск, за какъвто говори. \"Тя е освободена след две много сериозни проверки, и то за системни нарушения на правилата за прием. Над 20 деца са били приети от Мариана Иванова в ръководената от нея градина не по правилата\", допълни Чобанов. Директорът на дирекция \"Образование\" Мария Минчева, която беше обвинена от Иванова, че е оказвала натиск, обяви, че твърденията за корупция не отговарят на истината и това е защитна реакция от уволнения директор. \"Никога не съм изпращала SMS-и на Иванова\", допълни Минчева. Тя призова уволненият директор да представи факти и доказателствата за твърденията си. \"Не работим с натиск, а по сигнали на родители. В рамките на 5 години 29 служители са били уволнени от Иванова. Има сигнали от четирима-петима нейни служители, че тя е взимала пари\", каза още Минчева.", "date": "2017.12.22", "title": "Родители са плащали на хора в столичната община за прием в детска градина, твърди уволнен директор (допълнена)"}
{"url": "https://www.dnevnik.bg/zdrave/2017/12/22/3102299_strukturata_na_pirogov_ne_e_promeniana_ot_40_godini_i/", "text": "Пирогов\" трябва да бъде преструктуриран, като при този процес ще има и съкращения, каза днес по БНТ изпълнителният директор на болницата професор Асен Балтов. Той посочва, че структурата на лечебното заведение не е пипана от 40 години. Сега в \"Пирогов\" имало 4 хирургии и 4 травматологии, всяка със свой ръководител. \"В Пирогов има много вожд и много индианец\", описа образно ситуацията Балтов. В същото време сестрите били два пъти по-малко от оптималното. Директорът на болницата посочи, че преструктурирането ще стане след преговори със синдикатите. Предстои и увеличение на заплатите, като за това парите за фонд работна заплата са с 300 000 лева повече. Според Асен Балтов през тази година дълговете на \"Пирогов\" са се увеличили с 2 млн. лева и те вече са за 14 млн. лева. Това обаче било нормално, защото е имало увеличение на заплатите и намаляване на плащанията от здравната каса. До момента през \"Пирогов\" са минали 211 000 души, като 44 000 са били приети на лечение. Като цяло, пациентите били с 1500 повече от същия период на миналата година.", "date": "2017.12.22", "title": "Структурата на \"Пирогов\" не е променяна от 40 години и това трябва да се направи, каза неговият директор"}
{"url": "https://www.dnevnik.bg/sviat/2017/12/22/3102302_raul_kastro_se_otteglia_kato_lider_na_kuba_prez/", "text": "Председателят на Държавния съвет и на Министерския съвет на Куба Раул Кастро потвърди вчера пред парламента, че ще се оттегли от поста си през април 2018 г., предаде ТАСС, цитирана от БТА. \"Когато на 19 април бъде сформиран новият състав на Националното събрание на народната власт, ще завърши моят втори и последен мандат на поста държавен глава и правителствен ръководител. Куба ще има нов председател\", бяха точните думи на Кастро, цитирани от вестник \"Хувентуд ребелде\". Кубинските власти обявиха вчера, че първото заседание на парламента в новия му състав, на което ще бъдат избрани членовете на Държавния съвет и неговият председател, ще се състои два месеца по-късно от планираното - на 19 април. Решението за отлагането бе прието във връзка с разрушителните последици от урагана Ирма, който премина през острова през септември. Раул Кастро управлява Куба от 2008 г., когато смени на ръководния пост по-големия си брат, лидера на кубинската революция Фидел Кастро.", "date": "2017.12.22", "title": "Раул Кастро се оттегля като лидер на Куба през пролетта"}
{"url": "https://www.dnevnik.bg/evropa/2017/12/22/3102305_evrokomisiiata_shte_razsledva_vnosa_na_kitaiski/", "text": "Европейската комисия започна днес разследване на внасяните от Китай електрически велосипеди, след като европейски производители се оплакаха, че изкуствено занижените цени затрудняват конкуренцията, предадоха БТА и ДПА. Китай е най-големият доставчик на стоки за Европейския съюз, но блокът е на мнение, че част от вноса незаконно подкопава европейските цени, отчасти благодарение на държавното субсидиране. В отговор Брюксел наложи значителни вносни мита на различни китайски продукти. Китайските електрически велосипеди наводняват ЕС с притеснително темпо и изкуствено занижават цените, каза Морено Фиораванти от Европейската асоциация на производителите на велосипеди, като допълни, че износителите се ползват от големи субсидии. Европейските производители на колелета не могат да се конкурират с размера на държавно спонсорирания дъмпинг, посочи той. Някои европейски производители на електрически велосипеди фалираха наскоро заради нечестната конкуренция от Китай, посочи Фиораванти. Миналата година Китай е внесъл над 430 000 електрически велосипеда в ЕС, според асоциацията. Тази година цифрата вероятно ще достигне 800 000 колелета. Асоциацията допълва, че 70 процента от всички електрически велосипеди, внесени в Европа, са китайски. Европейският пазар на електроколелета се оценява на около 1.85 милиарда евро (2.19 милиарда долара). Вчера  китайското външно министерство отправи критики  към \"необмислените забележки\" на ЕС, след като съюзът въведе нови правила срещу прекомерно евтиния внос и определи Китай като изкривена ръководена от държавата икономика. В  доклад от 465 страници Европейската комисия  заяви, че политическата власт в Пекин оказва решаващо влияние върху разпределянето на ресурси, включително терени и капитал, и \"в много значителна степен\" оказва влияние върху различни фактори на производството.", "date": "2017.12.22", "title": "Еврокомисията ще разследва вноса на китайски електрически велосипеди"}
{"url": "https://www.dnevnik.bg/na_put/2017/12/22/3101671_budapeshta_-_rai_za_kupondjiite_ad_za_jitelite/", "text": "Нощно време стените ми вибрират от музиката, а на сутринта често трябва да чистя повръщано от колата си\". На жителите на Будапеща - новата Мека на купонджийския туризъм, започва да им идва до гуша от вредните последици на това явление, казва Дора Гарай. С десетките евтини ежедневни полети, халбите бира по 1.5 евро и апартаментите по 30 евро на нощ унгарската столица се превърна в новото любимо място на купонджии от цяла Европа, които и лете, и зиме отиват там за нискобюджетно веселие. В сърцето на метрополията старият еврейски квартал се е превърнал в невралгичен център на всякакви ексцесии с близо 800 барове, нощни клубове и ресторанти на площ от по-малко от два квадратни километра. Допреди пет години половината не са съществували. Шум, отпадъци, наркодилъри Според 32-годишната Дора Гарай, която се занимава с търговия и винаги е живяла в този квартал с красиви сгради от 19-и век, промяната, още по-рязка, отколкото в Барселона или Амстердам, е станала непоносима. Освен шума, повръщаното, урината и отпадъците, част от ежедневния й пейзаж вече са и наркодилърите и проститутките, разказва тя. \"Не мога да си представя да отглеждам деца в такава среда. Наричат ни досадници, които не обичат веселбата, но ние сме просто нормални хора, които искат да спят нощем\", обяснява младата жена, която е председател на сдружение на недоволни местни жители. В разположения до голямата синагога бивш буржоазен квартал все още живеят не по-малко от 15 000 души. Но 18 процента от тях обмислят да напуснат заради вредните въздействия, сочи проучване на университета \"Корвин\" в Будапеща. Новите туристи С 3.5 милиона души миналата година броят на туристите в Будапеща на практика се е удвоил за осем години. А типът посетители, които преди бяха привличани предимно от ретро чара на бившия \"Париж на Централна Европа\", много се е променил. Според ръководителката на изследването на университета \"Корвин\" Мелани Кей Смит \"евтиният алкохол\" и \"купонът\" днес са основните причини за пътуване до Будапеща. \"Невероятно е колко много получаваме тук срещу толкова малко пари\", потвърждава за \"Франс прес\" група подпийнали датчани. Нощният живот на квартала, в който едно време е имало само няколко бара в полуразрушени сгради, сега е придобил \"индустриални\" измерения, като някои заведения могат да приемат до 2000 души. На който не му харесва - да си ходи Посред нощ викач с мегафон насочва група туристи към заведение. \"Готови ли сте да се размажете?\" крещи той, след което обяснява на \"Франс прес\", че недоволните местни жители \"могат да се преместят\". Дора Гарай и сдружението й, което наброява не по-малко от 1000 души, не са на това мнение. \"От една страна, много хора обитават социални жилища и не им е лесно да си тръгнат. От друга страна, защо да се местим само защото някакви хора идват тук за по няколко дни и правят каквото си искат?\", възмущава се тя. Все повече са апартаментите, които се наемат чрез интернет, и това се отразява отрицателно на местните жители. \"Предната нощ някакъв пиян англичанин, който си търсеше апартамента, звъня на всички врати\", разказва изгубил търпение местен жител. Зона за купони  Дора Гарай и сдружението й организират все повече демонстрации, за да се чуе гласът им. Те смятат, че общината трябва да създаде купонджийска зона далеч от жилищните квартали и да въведе работно време на баровете до полунощ, а не до 06.00 ч. сутринта, както е сега. Такава мярка обаче ще доведе до сериозни пропуснати ползи, смята Абел Жендовиц, собственик на бара \"Симпла Керт\", създаден през 2001 г. в изоставена жилищна сграда, откъдето тръгва бохемската, а после и купонджийската репутация на квартала. \"Положението по улиците наистина е станало непоносимо, но може да се реши с глоби за неприлично поведение, с повече полиция, боклукчийски коли и обществени тоалетни\", смята и уверява, че баровете вече плащат за патрули от посредници, които да укротяват шумните клиенти. Кварталното кметство пък спомена възможността за местен референдум за край на работното време на заведенията в полунощ. Мелани Кей Смит обаче се съмнява, че ще се приеме такава мярка, имайки предвид \"това преплитане на политиката и бизнеса\". Още повече, че все повече изоставени жилища в квартала се купуват от инвеститори, които ги превръщат в квартири за купонджии. /БТА/", "date": "2017.12.22", "title": "Будапеща - рай за купонджиите, ад за жителите"}
{"url": "https://www.dnevnik.bg/politika/2017/12/22/3102295_cvetanov_se_suglasi_s_dogan_-_ne_e_vreme_za_izbori/", "text": "Председателят на парламентарната група на ГЕРБ Цветан Цветанов е съгласен с почетния председател на ДПС Ахмед Доган, че сега не е време за предсрочни парламентарни избори. В интервю за Би Ти Ви Цветанов заяви, че няма политическа договорка между двете политически формации, а ГЕРБ е готов за вота на недоверие, готвен от БСП и ДПС. В същото време Цветанов каза, че речта на Доган се различава от позицията на парламентарната група на ДПС и препоръча на депутатите от движението \"да си изяснят темата\". \"Това, което е казал Доган ( снощи пред актива на ДПС ), е сериозно политическо изказване, което се припокрива със социологическите изследвания на различни агенции. Няма условия за предсрочни избори, имаме икономически подем и председателството ни предстои\", каза Цветанов. \"Няма политическа договорка с ДПС. Публичните и негласните срещи са правени от БСП и ДПС. Питайте тях за вота, ние сме готови за него\", заяви председателят на парламентарната група на ГЕРБ и оцени говоренето на Доган като национално отговорно. Цветанов добави, че когато политически опонент каже нещо правилно, това трябва да се поощрява. В отговор на вчерашния призив от вицепрезидента Илияна Йотова пред същата телевизия Цветанов да се извини на президента Румен Радев Цветанов каза: \"Радев да каже позицията си за Крим и санкциите срещу Русия. В предизборната кампания говореше едно, а на първия Европейски съвет гласува за удължаването на санкциите. Защо не говори за председателството, а за посещението на президента Путин?!\". И призова държавния глава да е съпричастен към външната политика на държавата. По повод ветото на президента върху мораториума върху новите лекарства и отмяната му в Народното събрание, но едва след намесата на премиера Бойко Борисов, Цветанов каза, че депутатите с консенсус са премахнали опасността от заиграване със страховете на хората.  Запитан за настояването на Обединените патриоти да се ускори разрешението за строителство на втори лифт над Банско, Цветанов отговори, че това е желанието и на ГЕРБ, а и на всички любители на планината и туризма, които искали да карат ски в България, а не в чужбина. Цветанов допълни, че всичко трябва да се случва съгласно българското законодателство, а концесията да бъде съобразена с евродиректива от 2016 г. Направихме грешка, не бяхме информирани за тези детайли, допълни той.  По повод възраженията на вицепремиера Валери Симеонов от Обединените патриоти за приети в Народното събрание изменения, свързани с морските плажове, Цветанов заяви, че законопроектът е минал през одобрението на Министерския съвет в присъствието на Симеонов. \"Уважавам и Валери Симеонов, и Красимир Каракачанов, и Волен Сидеров, защото целите, които сме си поставили, е изпълнението на управленската програма за 4 г.\", обяви Цветанов.", "date": "2017.12.22", "title": "Цветанов се съгласи с Доган - не е време за избори"}
{"url": "https://www.dnevnik.bg/evropa/2017/12/22/3102314_zaradi_izbiraneto_na_makron_franciia_e_strana_na/", "text": "Списание \"Икономист\" определи Франция за страна на 2017 г. заради избирането на Еманюел Макрон за президент, който е \"измел стария режим\", предаде \"Франс прес\". \"Франция опроверга очакванията\", отбелязва влиятелното британско издание в редакционен коментар. В него се припомня как бившият банкер спечели изборите, а неговата партия е обрисувана като новобранец в политиката, победил старата гвардия на парламентарните избори. Припомня се още, че движението на Макрон е смазало крайната националистка Марин Льо Пен, която, според \"Икономист\", е щяла да разруши ЕС, ако е била избрана за президент. Списанието смята, че  новият държавен глава на Франция , освен предложените реформи, сред които и тази за по-гъвкав пазар на труда, е трансформирал националния политически дебат и е дал надежда на онези, които мислят, че разделението ляво-дясно е по-маловажно от това между отвореност и изолация. Френският президент промени имиджа на своята страна, която изглеждаше неподатлива на реформи, заклещена между склерозата и ксенофобията, коментира \"Икономист\". Сред държавите, \"отличили\" се тази година, са и Бангладеш, защото прие бежанци рохинги, Аржентина заради избирането на Маурисио Макри за президент, и Южна Корея заради политическите реформи, извършени на фона на заплахите от Северна Корея. Отличието \"страна на годината\" се присъжда от списание \"Икономист\" от 2013 г. на държава, която през изминалите 12 месеца е преживяла забележителна промяна или е направила света по-добър. Британското издание призна, че е допуснало грешка през 2015 г., когато страна на годината стана Мианма заради прехода от диктатура към подобие на демокрация. \"Не предвидихме колко ще се влоши отношението към рохингите\", отбелязва \"Икономист\"./БТА", "date": "2017.12.22", "title": "Заради избирането на Макрон Франция е страна на годината на сп. \"Икономист\""}
{"url": "https://www.dnevnik.bg/biznes/2017/12/22/3102347_spriahme_rabota_zaradi_edin_nekadurnik_na_durjaven/", "text": "Заради един некадърник, в едно държавно предприятие, \"Свилоза\" спря работа посред зима, което ще доведе до безумни разходи за отопление на над 1700 дка. съоръжения, каза днес по Би Ти Ви председателят на съвета на директорите на комбината за хартия в Свищов Красимир Дачев. Той допълни, че говори за директора на северозападното държавно горско предприятие, което не е изпълнил задължението си по договор за доставка на 50 000 тона дървесина. \"През тази година, това предприятие си изпълни договора за 2015, започна за 2016. А аз съм дал депозити за 2015, 2016 и 2017-та\", допълни Дачев. Той поясни, че за \"Свилоза\" работят около 3000 души и неочакваните разходи в края на годината, заради спирането, ще ги лишат от бонуси. Дачев допълни, че преди непредвиденото спиране, заради липса на суровина, годината за \"Свилоза\" е била много силна и бонусите са щели да бъдат от по 1000 лева. Той каза още, че комбинатът е инвестирал в местната икономика над 1.5 млрд. лева, които са дадени на строителни и транспортни фирми от района. \"Ако трябва да съдя някого, трябва да съдя държавата. Но този директор не може лесно да се уволни. Ако министърът тръгне да го сменя, ще се обадят в негова защита стотина депутата и местни велможи\", посочи Дачев. В заключение, той призна, че не може да каже кога \"Свилоза\" ще възобнови производството. \"Дневник\" опита да се свърже с директора на горското предприятие Цветко Цветков, но той беше зает.", "date": "2017.12.22", "title": "Спряхме работа заради един некадърник на държавен пост, обяви шефът на \"Свилоза\""}
{"url": "https://www.dnevnik.bg/sport/2017/12/22/3102382_bjudjetut_za_olimpiiskite_igri_v_tokio_beshe_namalen_s/", "text": "Бюджетът на летните олимпийски игри в Токио през 2020 г. е намален до 12.6 млрд. долара, обяви организационният комитет. Това е с 300 млн. долара по-малко спрямо последните обявени планове по-рано през годината. Организаторите са си поставили за цел бюджетът да бъде свит допълнително, за да се намали тежестта върху японските данъкоплатци. Упоритата работа по ограничаването на разходите започна, след като миналата година проучване показа, че инвестицията в игрите може да надхвърли четири пъти първоначално обявената сума. МОК разчита Токио да бъде положителен пример, който да привлече други градове кандидати за следващите години. \"Искаме да предоставим фантастични игри, но в същото време не искаме да използваме излишно публични средства. Ще продължим да опитваме да намаляваме разходите\", заяви финансовият директор на организационния комитет Хидемаса Накамура. Властите в Токио ще осигурят 5.6 млрд. долара, а правителството на Япония още 1.4 млрд. долара за игрите. Миналия декември беше посочено, че бюджетът на Токио 2020 ще е 14 млрд. долара.", "date": "2017.12.22", "title": "Бюджетът за олимпийските игри в Токио беше намален с още 300 млн. долара"}
{"url": "https://www.dnevnik.bg/evropa/2017/12/22/3102337_nad_220_000_jeni_sa_bili_obekt_na_seksualen_tormoz_v/", "text": "Повече от 220 000 жени са били обект на сексуален тормоз в обществения транспорт във Франция през последните две години, показват данни на Националната обсерватория за престъпност и наказателна отговорност (ONDRP), цитирани от \"Ройтерс\". Скандалът с продуцента Харви Уайнстийн в САЩ доведе до преосмисляне на отношението към сексуалния тормоз във Франция, отбелязва агенцията. \"Въпреки че хората основно се фокусират върху домашното насилие, сексуалното насилие, извършвано на улиците, в обществения транспорт или на други публични места е също толкова сериозно и заслужава повече внимание\", се посочва в доклада. Според ONDRP 267 000 души, от които 85% жени, са били обект на сексуален тормоз в обществения тормоз между 2014 и 2015 г., като действията са включвали целувки, опипване, намигване и изнасилване. За пръв път обсерваторията, която публикува всяка година доклад за проблемите със сигурността, се е фокусирала върху сексуалния тормоз в обществения транспорт. Проучване на фондация \"Томсън Ройтерс\", публикувано през октомври, поставя Париж на трето място сред подходящите за жени градове. Градът е определен и като четвъртият най-малко опасен по отношение на сексуалното насилие. Но според много хора в социалните мрежи тормозът продължава да бъде широко разпространен. Най-сериозен е проблемът в обществения транспорт в района на Париж, като данните за инциденти са седем пъти повече в сравнение с останалата част от страната. Повечето инциденти са се случили докато влак или автобус са се движили и жертвата не е можела да избяга. \"Когато има затворени пространства със стотици хиляди хора и нито един служител по сигурността или полиция, не е учудващо, че страхливите извършители действат при тотална безнаказаност\", коментира потребител във \"Фейсбук\".", "date": "2017.12.22", "title": "Над 220 000 жени са били обект на сексуален тормоз в обществения транспорт във Франция"}
{"url": "https://www.dnevnik.bg/evropa/2017/12/22/3102391_purvata_stachka_v_istoriiata_na_raiuneur_narushi_slabo/", "text": "Усилията на \"Райънеър\" да предотврати първата в историята си стачка на пилотите се провалиха в петък, след като пилотите в Германия спряха работа за четири часа, предаде \"Ройтерс\". Според летищата обаче трафикът е бил слабо нарушен. Изправен пред безпрецедентни заплахи за стачки на пилотите си в Италия, Ирландия и Португалия, авиопревозвачът  направи обратен завой в политиката си миналия петък  и изрази готовност да признае синдикати. Вчера компанията успя да избегне непосредствената опасност от стачка в собствената си страна, като призна официално ирландския синдикат \"Импакт\" (Impact) като представител на ирландските й пилоти в преговорите, но не успя да избегне стачката в Германия. Германският пилотски синдикат \"Кокпит\" (Cockpit) реши да прекъсне за кратко работа, защото не вярва, че \"Райънеър\" е сериозен в намерението си да синдикатите или честен в разговорите. Говорител на синдиката предупреди, че това е било само предупреждение, но има потенциал за много повече. Стачката се проведе от 05.00 до 09.00 часа местно време (от 06.00 до 10.00 ч. българско време) като за този период бяха планирани 16 полета. \"Като цяло няма значителни последици\", заяви говорител на берлинското летище, като отбеляза, че пет от седем самолета са излетели навреме, а един е закъснял. От летището Кьолн-Бон съобщиха, че два от три планирани полета са се състояли, а третият е закъснял. От летището във Франкфурт четири от шест самолета са излетели. Управлението на \"Райънеър\" призова пилотите да работят, за да могат хората да се приберат по домовете си за Коледа. През последните няколко седмици пилотите в Ирландия, Испания, Германия, Швеция, Португалия и Италия създадоха местни трудови съвети, за да настояват за колективни трудови договори. Заради натрупване на пилотски отпуски, които трябва да бъдат изчистени до края на годината,  \"Райънер\" отмени над 20 000 полета по-рано тази година  и предложи ново споразумение за заплатите, за да поддържа другите си услуги.", "date": "2017.12.22", "title": "Първата стачка в историята на \"Райънеър\" наруши слабо полетите от Германия"}
{"url": "https://www.dnevnik.bg/evropa/2017/12/22/3099707_kakvo_shte_predsedatelstva_bulgariia_ot_1_ianuari_i/", "text": "На 1 януари България за пръв път в историята си ще поеме ротационното председателство на Съвета на Европейския съюз. В тази нова роля управляващите ще трябва да бъдат и лидери, и посредници по темите от дневния ред на ЕС. Предвидени са над 270 събития у нас и 1500 в Брюксел, а над 25 000 гости и делегати се очаква да пристигнат в страната през първата половина на следващата година. Очаква се председателството да струва около 150 млн. лева. Това са сухите факти. Но какво всъщност стои зад председателството и ще донесе ли то някакви осезаеми промени за страната и за ЕС, зависи от начина, по който ще реализира общите и националните приоритети през следващите шест месеца. Председател на какво Съветът на ЕС е един от основите органи в съюза и представлява правителствата на държавите членки. В него се събират националните министри на всички страни от ЕС и задачата им е да приемат закони и да координират политики. Съветът договаря и приема законодателни актове заедно с Европейския парламент. Годишно той одобрява средно около 200 регламента, 50 директиви, 50 решения. Освен това Съветът определя и изпълнява външната политика на ЕС според насоките, дадени от Европейския съвет (обединяващ държавните и правителствени ръководители на блока). Какво прави председателят На първо място, трябва да уточним, че председателството на Съвета се сменя на ротационен принцип на всеки шест месеца. Преди нас беше Естония, а след нас е Австрия. Заедно с тях България формира т.нар. тройка, като целта на този формат е да има повече приемственост в политиките. През следващите шест месеца България ще трябва да ръководи заседанията на различните състави на Съвета, с изключение на Съвета по външни работи, както и на подготвителните органи. Ще трябва да се осигури спокойното протичане на заседанията чрез задаване на дневния ред и предлагане на решения на възникнали проблеми. Освен това България ще представлява Съвета в отношенията му с Еврокомисията и с Европейския парламент, като София се опитва да постигне съгласие по законодателните досиета. Това означава, че България на практика ще трябва да бъде медиатор и да опитва да сближи различните позиции по време на заседанията. Търсенето на консенсус по законодателните предложения е една от най-важните задачи на председателя. В този смисъл няма много място за маневри, защото правителството ще зависи силно от предложеното законодателство и етапа на неговото обсъждане. Близо 80% от дневния ред е зададен предварително, особено що се отнася до законодателството. Приемането на ново законодателство в ЕС е дълъг процес и няма как да бъде завършен за шест месеца. Именно затова е въведена и идеята за \"тройката\" председателства. Какви са приоритетите  Всяка страна определя няколко теми, които смята за важни и към които докато е председател иска да насочи вниманието в ЕС. Преди нас естонците например избраха това да са отворена и иновативна европейска икономика, безопасна и сигурна Европа, цифрова Европа и свободно движение на данните, както и приобщаваща и устойчива Европа. България многократно посочи като един от главните си приоритети европейската перспектива на Западните Балкани и заяви, че ще се опитва чрез инфраструктурни проекти и инициативи като  поевтиняването на роуминга,  да сближи страните от региона с останалата част от Европа. През май София ще организира среща на върха заедно с лидерите от Западните Балкани. Други приоритети в програмата на българското председателство са бъдещето на Европа и младите хора, сигурност и стабилност в силна и единна Европа, цифрова икономика и умения на бъдещето. Важното е да се уточни, че българското председателство ще е от типа \"базирано в Брюксел\". При този модел на практика постоянното ни представителство в Брюксел ще има ключовата роля за координацията, а в столицата ще се определят насоките, приоритетите и контрола. Защо това е важно Макар да са пристегнати в \"институционален корсет\", председателството на Съвета е важно за държавите членки. То е шанс в продължение на шест месеца всяка страна да се представи по начин, по който смята за удачен, да стане по-разпознаваема, да привлече инвестиции, да постави акцент върху важни за нея въпроси. Това е рядка възможност България да се представи на международната сцена и да натрупа, а и да покаже доколко има опит и умения да ръководи и посредничи, както и да подобри имиджа си на \"най-корумпираната\" страна в ЕС. И не на последно място, председателството е шанс много българи да разберат как работи ЕС и да започнат да се идентифицират с ценностите му. Засега за повечето ползата от членството в ЕС се измерва със свободата да се пътува, учи и работи в другите страни. А ЕС далеч не е само това.", "date": "2017.12.22", "title": "Какво ще председателства България от 1 януари и защо това е важно"}
{"url": "https://www.dnevnik.bg/sport/2017/12/22/3102077_fenovete_v_angliia_shte_platiat_sredno_po_182_paunda/", "text": "Феновете в Англия ще похарчат средно по 182 паунда, за да гледат гостуванията на любимите си отбори във Висшата лига през празничния период, съобщава Федерацията на  футболните запалянковци  (FSF). Проучването е направено на база на средствата, които ще се похарчат за пътувания, билети за двубоите и храна между 26 декември и 4 януари. За четирите професионални лиги - Висшата лига, Чемпиъншип, Лига 1 и Лига 2, сумата е 171 паунда средно. Традиционно декември е най-натовареният месец за отборите от  Висшата лига , които имат мачове през три дни. FSF информира, че феновете ще пътуват средно по 360 мили, за да гледат мачовете на отборите си. Това беше използвано като повод да се изрази несъгласието на фенската организация. От години тя иска цените на билетите да бъдат намалени, а не постоянно да се увеличават. \"Феновете не трябва да се приемат за даденост. Клубовете и спонсорите могат и трябва да правят повече, за да може футболът да е възможно най-достъпен\", каза Кевин Майлс, изпълнителен директор на FSF. От организацията цитират  проучване на BBC за футболните разходи на феновете . Според него 82% от младите на възраст между 18 и 24 години смятат, че билетите за мачове са прекалено скъпи. Именно това се смята за основна пречка за посещаване на футболни мачове от младите. Според FSF средната цена на билет за гостуващтие фенове в четирите професионални лиги на Англия по време на празничния период е 24.61 паунда. Това обаче не са единствените разходи на запалянковците. Интересното е, че най-скъпите билети за гостуващата агитка са за двубоя между \"Лийдс\" и \"Нотингам форест\" от Чемпиъншип - 42 паунда. Най-евтините са в Лига 1 – 10 паунда за двубоя на \"Донкастър\" и \"Рочдейл\" на 29 декември. По отношение на пътуванията най-трудно е положението на феновете на \"Плимут\", които ще изминат близо 1000 мили в празничния период. Средното разстояние за всички запалянковци в професионалните лиги е 360 мили. От ръководството на Висшата лига и Футболната лига обясниха, че се опитват да изготвят програмата така, че да се избягват мачове между тимове, които се намират на по-далечно разстояние един от друг. \"Опитваме пътуванията на феновете да не са повече от два часа в едната посока, защото знаем колко е трудно за всички в този период\". Футболните организации опитват да координират програмата и с полицията. В празничния период между 26 декември и 4 януари в четирите професионални лиги на Острова ще се изиграят близо 150 мача.", "date": "2017.12.22", "title": "Феновете в Англия ще платят средно по 182 паунда за гостуванията на отборите си по празниците"}
{"url": "https://www.dnevnik.bg/bulgaria/2017/12/22/3102435_policiiata_razbi_laboratoriia_za_amfetamini_v_proces/", "text": "Служители на ГДБОП и полицаи от Велико Търново разбиха лаборатория за производство на амфетамини. Акцията е проведена в къща в село Осенарите на 20 декември, като при нея са задържани двама души, които са криминално проявени. При нахлуването в къщата специалните части на МВР попадат на производствен процес, като пригодена за това машина е таблетирала наркотиците. Единият от задържаните е на 48 години и е от Велико Търново. Той е осъждан за кражби и отвличане. Другият арестуван е на 50 години от Петрич. И той е криминално проявен за участие в организирана престъпна група и за разпространение на наркотици, за което е и осъждан. По време на акцията са открити и иззети таблетиращата машина, както и 10 найлонови плика, съдържащи таблетки с лого на каптагон и с приблизително общо тегло около 20 кг. При тестването им са реагирали на амфетамин. Освен това в къщата е имало още прекурсори, помощни вещества за таблетиране, разпилени по пода таблетки, около 10 кг амфетамин-субстанция, подготвен за таблетиране и няколко мобилни телефона. По предварителни данни наркотиците са били предназначени за износ за страна от Близкия Изток. Първоначално двамата арестувани мъже са били задържани за 24 часа, но след това са им били повдигнати обвинения и с прокурорско постановление мярката им за задържане е удължена за 72 часа.", "date": "2017.12.22", "title": "Полицията разби лаборатория за амфетамини в процес на производство (видео)"}
{"url": "https://www.dnevnik.bg/photos/2017/12/22/3090795_fotogaleriia_vanesa_paradi_na_45_g/", "text": "Ванеса Паради e френска певица, актриса и фотомодел. Днес тя навършва 45 години.", "date": "2017.12.22", "title": "Фотогалерия: Ванеса Паради на 45 г."}
{"url": "https://www.dnevnik.bg/zelen/2017/12/22/3102456_brjuksel_planut_za_pirin_triabva_da_mine_prez_ekoocenka/", "text": "Българската държава трябва да подложи на екологична оценка промените в плана за управление на национален парк Пирин в изпълнение на европейското законодателство. Това заявяват от  Европейската комисия в писмен отговор  на запитване по казуса, отправено от Тома Белев от Асоциацията на парковете в България. За такава екологична оценка настояват всички природозащитни организации в коалиция \"За да остане природа в България\". В същото време правителството и ресорният министър Нено Димов категорично отказват да изпълнят тази задължителна процедура с мотива, че оценка за въздействие върху околната среда се правела само, когато има заявено инвестиционно намерение, а такова в момента липсвало. Кабинетът бърза да гласува проектът за план за управление на Пирин още на следващото заседание между празничните дни - 28 декември, а днес е последният ден  за общественото му обсъждане, в който всеки може да изпрати свое становище  по проекта до Министерството на околната среда (МОСВ). От Брюксел информират, че са започнали по своя инициатива хоризонтално разследване срещу няколко страни-членки, в това число на България, които не са изпълнили задължението си да обявят   каквато е и Пирин ( изискване по чл. 4 параграф 4 от Директивата за местообитанията ). Въпреки, че процедурата по гласуването на тези специални защитени зони е започнала отдаван, реалното им обявяване се отлага от около шест години от различни български правителства. Европейската комисия ще предприема подходящи действия в случай на продължаващо неизпълнение, предупреждават от ЕС в писмото, подписано от  Джордис Кремлис (Georges Kremlis), р ъководител на отдел \"Кохезионна политика и оценки на въздействието върху околната среда\" в Генерална дирекция \"Околна среда\" на Европейската комисия. \"България, като държава-членка на Европейския съюз, трябва да гарантира, че всеки план или дейност, които могат да засегнат зона от мрежата Натура 2000 (такава зона е национален парк Пирин), се подлага на оценка за въздействие върху околната среда в съответствие с европейското законоидателство. Това се отнася и за всяко бъдещо изменение на планове с цел разширяване на туристическите дейности\" пише в писмото на Кремлис. \"Ако кабинетът отхвърли задължението да направи необходимата екологична оценка, това би било съзнателно погазване на европейското законодателство и ще доведе до ответната реакция - процедура срещу България за нарушение на правото на ЕС. А това е впечатляващо слаб начин да се стартира българското европредседателство,\" коментират в свое становище от природозащитниците. От своя страна Брюксел уточнява още, че правомощията на Европейската комисия се подчиняват на принципа на субсидиарността, т.е. тя може да се намесва само в случаите, за които има достатъчно доказателства за системно нарушение на законодателството на ЕС. Конкретната ситуация - а именно започване на обществени консултации по проект за изменение на плана Пирин не представлява нарушение и Комисията не може да предприеме действия срещу България на това основание. ЕК напомня, че в случай на нарушение на директивите институцията \"не би се поколебала да започне процедура за нарушение\".", "date": "2017.12.22", "title": "Брюксел: Планът за Пирин трябва да мине през екооценка"}
{"url": "https://www.dnevnik.bg/politika/2017/12/22/3102468_nikolai_nankov_e_nai-razpitvaniiat_ministur_v/", "text": "От началото на мандата си 44-ото Народно събрание е приело 72 закона, 181 решения и две декларации. Това сочи справка, подготвена от парламентарния пресцентър и дирекция \"Пленарни заседания, парламентарен контрол и финални текстове\" на Народното събрание за периода от 19 април до 21 декември 2017 г. През тази сесия в Народното събрание са постъпили 164 законопроекта, като 91 от тях са внесени от народни представители. Предложените проекти за решения са 170, от които 153 са на депутати. От началото на мандата си 44-ото Народно събрание е провело 92 пленарни заседания, три от които извънредни. Използваното време за парламентарен контрол за 2017 г. е 88 часа и 58 минути. Проведени са разисквания по 10 питания на народни представители и 4 изслушвания. През втората си сесия - за периода от 1 септември до 21 декември 2017 г. - Народното събрание е приело 54 закона и 72 решения. Парламентът е имал 46 редовни и 3 извънредни пленарни заседания. Внесени са 90 законопроекта, като 41 от тях са на народни представители. Постъпили са 52 проекта за решения, от тях 47 са от депутати, както и един проект за обръщение и декларация. Сред приетите от Народното събрание нови закони са Закон за противодействие на корупцията и за отнемане на незаконно придобитото имущество, Закон за държавните помощи, Закон за концесиите, Закон за държавния бюджет за 2018 г. и др. Парламентът е гласувал промени в Гражданския процесуален кодекс, в Данъчно-осигурителния процесуален кодекс, в Наказателния кодекс, в Кодекса на труда, в Кодекса за социално осигуряване и др. Използваното време за парламентарен контрол през втората сесия е 44 часа и 51 минути. Парламентарен контрол е провеждан в 15 пленарни заседания. Постъпили са 434 въпроса и 20 питания. В този период е имало 4 разисквания по питания. Членовете на правителството са отговорили на 381 въпроса и 15 питания. Министърът на регионалното развитие и благоустройството Николай Нанков е отговорил на най-много въпроси и питания – 65, сочи справката. След него са министърът на образованието и науката Красимир Вълчев – 40, министърът на земеделието, храните и горите Румен Порожанов – 38, министърът на околната среда и водите Нено Димов – 33, министърът на финансите Владислав Горанов – 30, министърът на вътрешните работи Валентин Радев – 27, министърът на труда и социалната политика Бисер Петков – 27, вицепремиерът по обществения ред и сигурността и министър на отбраната Красимир Каракачанов – 22 и министърът на културата Боил Банов – 19. Най-много въпроси и питания са отправили народните представители Георги Гьоков – 37, Георги Свиленски – 26, Светла Бъчварова – 24, Димитър Данчев – 20, Николай Цонков – 19, Миглена Александрова – 17, Георги Стоилов – 17, Кристина Сидорова – 15, Стоян Мирчев – 14, Иван Валентинов Иванов – 12, Николай Александров – 14, Иван Димов Иванов, Георги Йорданов, Таско Ерменков - по 10. От парламентарната група на \"БСП за България\" са внесли най-много въпроси и питания - 343 въпроса и 17 питания. От \"Обединени патриоти\" са отправили 50 въпроса, от ГЕРБ – 24 въпроса и 2 питания, от ДПС - 13 въпроса и от \"Воля\" – 7 въпроса и едно питане.", "date": "2017.12.22", "title": "Николай Нанков е най-разпитваният министър в парламента, най-питащите депутати са от БСП"}
{"url": "https://www.dnevnik.bg/evropa/2017/12/22/3102450_germaniia_se_nadiava_da_podobri_vruzkite_s_turciia/", "text": "Германският външен министър Зигмар Габриел заяви, че решението на Турция да освободи шести германски гражданин от затвора в четвъртък дава надежда, че отношенията между двете страни може да се подобрят, предаде \"Ройтерс\". По-рано тази седмица след близо осем месеца в затвора бе освободена и германската журналистка Месале Толу. \"Решения като тези дават надежда, че можем да възстановим доверието стъпка по стъпка и да успокоим двустранните отношения\", коментира Габриел. Той отбеляза, че се е споразумял с турския си колега Мевлюч Чавушоглу да продължат разговорите, предвид \"трудните въпроси\", които все още не могат да бъдат решени. Германия е дом на 3 милиона души от турски произход. След скорошни решения в Турция шест души бяха освободени от затвори или им бе позволено да напуснат, допълни Габриел. Освобождаването им идва две седмици, след като германските федерални прокурори прекратиха разследването срещу дузина мюсюлмански духовници, заподозрени в шпионаж в Германия от името на турското правителство. Толу бе обвинена, че е член на терористична организация и че е публикувала терористична пропаганда след опита за преврат в Турция през 2016 г. Тя бе освободена при условие, че няма да напуска страната. Германските политици открито критикуват турските мерки за сигурност след опита за преврат. От тогава бяха арестувани десетки хиляди души, включително и хора с германско гражданство.", "date": "2017.12.22", "title": "Германия се надява да подобри връзките с Турция след освобождаването на затворник"}
{"url": "https://www.dnevnik.bg/kultura/2017/12/22/3086704_otkus_ot_londonski_polia_na_martin_eimis/", "text": "Излезе от печат \"Лондонски поля\" – блестяща апокалиптична сатира, спрягана от почитателите на Мартин Еймис като най-добрата му творба! \"Лондонски поля\" разказва истинска история, но не е за вярване, че се е случила в действителност. Също така е история за убийство, което не може да бъде предотвратено. И любовна история е (май), както и разказ за всичките странни неща, случващи се в самия залез на XX век, в края на един проклет ден. Писателят Самсън Йънг се оказва на точното време и място – той влиза в \"Черния кръст\", лондонски пъб с твърде лоша слава, и открива там главните действащи лица в обещаващ литературен сюжет. Подарена му е съвсем реална история и Самсън трябва единствено да предава събитията в движение с безстрастието на страничен наблюдател Може да намразите тази книга, или да се влюбите в нея, но едно е сигурно – тя няма да ви остави равнодушни с абсурдисткото си чувство за хумор и виртуозното описание на цяло едно общество в критичния му преход към нов век и нови ценности. Роден през 1949 г., Мартин Еймис е сред най-влиятелните гласове на британската модерна литература. Известен е със своите оригинални, иронични, гротескови романи, напоени с черен хумор. Два пъти е номиниран за наградата \"Ман Букър\", а списание \"Таймс\" го нарежда сред 50-те най-велики британски писатели след 1945 година. Стилистиката му е вдъхновена от автори като Сол Белоу, Владимир Набоков и Джеймс Джойс, както и от баща му Кингсли Еймис. превод Надя Баева Мартин Еймис, \"Лондонски поля\" Това е истинска история, но не е за вярване, че се случва в действителност. Също така е история за убийство. Не мога да се нарадвам на късмета си. И любовна история е (май), както и разказ за всичките странни неща, случващи се в самия залез на века, в края на проклетия ден. Това е история за убийство. То не се е случило още. Но ще се случи. (Дано, че иначе...) Познавам убиеца, познавам и жертвата. Знам времето и мястото. Наясно съм с мотива (нейния мотив) и способа. Знам и кой ще послужи за фон, ще е дежурният глупак, горкият лапнишаран, също напълно съсипан накрая. Надали бих могъл да ги спра, дори и да исках. Момичето ще умре. Тя открай време го желае. Невъзможно е да спреш вече устремените хора, вече устремените веднъж към творене. Какъв дар. Тази страница е леко зацапана от сълзите ми на благодарност. На романистите не им попада всеки ден такъв шанс – да се случва нещо реално (нещо стройно, драматично и продаваемо), а те просто да го опишат, нали така? Трябва да запазя спокойствие. При мен крайният срок също е въпрос на живот и смърт, не забравяйте. О, тази възбуда от предвкусването! Някой гъделичка сърцето ми с дискретни пръсти. Мисълта за смъртта винаги е занимавала хората. Преди три дни (толкова ли бяха?) долетях от Ню Йорк сериозно подпийнал. Самолетът беше едва ли не изцяло на мое разположение. Изтегнат на воля, често и жално подвиквах на стюардесите за кодеин и студена вода. Но алкохолът не прощава. Леле майко, изглеждам направо като баскервилското куче... Събудих се рязко в един и половина нюйоркско време, обичайния ми час, със сладка кифличка пред мен, преместих се на мястото до прозореца и се загледах през леката искряща мъгла към полята на тъжните графства, изложени като военни части в параден строй – армия с размерите на цяла Англия. После се появи и самият град, Лондон, подобен на грижливо изплетена паяжина. Самолетът беше на мое разположение, защото никой със здрав разум не иска да идва в Европа, всички гледат да излязат от нея, както стана ясно и на \"Хийтроу\". Градът издишаше приспаност. Сънополис. Това лъхаше от него, а също и тревогата на безсъницата, отчаянието от несполучило бягство. Защото нощем всички сме бебета или поети, борим се с битието. Бях, кажи-речи, сам в залата за пристигащи. Цялата дейност на летището беше съсредоточена в салона за заминаващи. Стоях в някакъв глух коридор, слушах записаните инструкции по уредбата и гледах към стоянките на самолетите и пистите през дразнещия утринен дъждец: акули с щръкнали перки, грабливи птици, хищници – убийци. Убийци до един. Колкото до апартамента – оставя ме без дъх. Сериозно. Прекрачвам прага и оставам шашнат. Убийствено място. И всичко това получено от обява в рубриката за лични съобщения в \"Нюйоркски литературен обзор\"? Безспорно размяната е изцяло в моя полза. Да, добре съм го подредил Марк Аспри. Обхождам стаите и си мисля със срам за мизерната си квартирка в Хелс Кичън. Той е колега писател все пак и щях да съм по-доволен да имаше ако не пълна еквивалентност, то поне относително равенство. Естествено, дори невежа като мен усеща, че обзавеждането е безвкусно. Какво ли пише Марк Аспри? Текстове за мюзикъли? Пише във всеки случай очарователни бележчици. \"Драги Сам, добре дошъл!\", така започва оставената за мен. Нито една вещ в апартамента не се задоволява да е просто практична и полезна. Четката за тоалетна е скиптър с мустаци. Кухненските кранове са озъбени демончета. Домакинът явно държи да притопля сутрешното си кафе на газови пламъци, виещи се като черкезки танцьорки. Господин Аспри е ерген: в това няма съмнение. Има например твърде много снимки с автографи по стените – модели, актриси. В това отношение спалнята му напомня италиански ресторант. Само дето той е лондончанин и тяхната признателност не е заради сготвената от него паста. Написаното с мъка посвещение и завъртеният подпис са като собственоръчно нанесена рана върху нежната легендарна шия. На всичкото отгоре ми се полага да ползвам колата му; неговото превозно средство ме очаква покорно край бордюра. В бележката си Марк Аспри се извинява по повод на автомобила и ме уведомява, че има и по-хубав, далеч по-хубав, но той е в гаража на извънградската му собственост, била тя вила, къща или имение. Вчера докретах навън да хвърля един поглед на колата. Последен модел е и се стреми към незабележимостта на сив камък. Дори при най-щателен оглед ми се стори необичайна и смущаваща. Сред характеристиките й са привидни хлътнатини, маскировъчно отстранимо покритие от ръжда по капака, тук-там драскотини. Английска стратегия: застраховка срещу завистници. Нещата уж са се променили, а са си останали същите през последните десет години. Аурата на пъбовете в Лондон безспорно е станала по-отчетлива; носи се дим, прах и пясък от строителни работи, лъх на тоалетна, улиците наподобяват грозен килим. Без съмнение ще се натъкна на изненади, когато се вгледам, но аз винаги съм знаел накъде се е отправила Англия. Америка е в нейното полезрение... Качих се в колата и направих едно кръгче. Като казвам \"кръгче\", искам да го свържа с усещането си при връщането в апартамента. Бях замаян от мощността й. Усещах световъртеж и особен тип гадене, нравствено гадене, надигащо се от стомаха, където се помещава моралът (като да се събудиш от сън, в който си се опозорил, и да погледнеш със страх ръцете си, за да видиш не са ли окървавени). На предната пътническа седалка под елегантния бял копринен калъф лежи тежък автомонтьорски крик. Явно Марк Аспри се бои от нещо. Вероятно от лондонските бедняци. От три дни съм тук и вече съм готов – готов съм да пиша. Чуйте само как пукат кокалчетата ми. Реалният живот нахлува с такава скорост, че не мога да отлагам повече. Невероятно е. Две десетилетия мъчителна плахост, две десетилетия изчакване и внезапно съм готов. На тази година открай време ѝ е било писано да бъде година на необичайно поведение. Нека обявя с надлежна скромност и предпазливост, че разполагам с основата за ефектен трилър. Също така оригинален по своему. Не загадка от типа \"кой е извършителят\". По-скоро \"защо е извършено\". Изпитвам някакъв болезнен възторг. Усещам се млад и зелен. По моему съм по-малко романист, отколкото прилежен чиновник, който протоколира житейски факти. Предполагам, че съм донякъде и съучастник, но майната му на това засега. Днес се събудих и си помислих: ако Лондон е паяжина, къде е моето място в нея? Може би аз съм мухата. Мухата съм. Да побързам. Винаги съм смятал, че ще започна с жертвата на убийство, с нея, с Никола Сикс. Но не, някак не ми се струва редно. Нека започна с лошия. Да. Кийт. Ще започна с убиеца.", "date": "2017.12.22", "title": "Откъс от \"Лондонски поля\" на Мартин Еймис"}
{"url": "https://www.dnevnik.bg/zdrave/2017/12/22/3102121_s_proekt_za_127_mln_lv_zdravnoto_ministerstvo/", "text": "На финала на проекта за \"Подобрено качество на пренаталната диагностика и неонаталните грижи\" Министерството на здравеопазването отчита успешното модернизиране на 33 акушеро-гинекологични и неонатологични отделения в страната. Проектът е на обща стойност от 12 774 308 лв., с които вече са купени общо 436 нови кувьози, инфузионни помпи, детски дефибрилатори и други високотехнологични медицински апарати. Средствата са осигурени по Финансовия механизъм на Европейското икономическо пространство 2009 - 2014 и Норвежкия финансов механизъм и крайният срок за приключването му е 31 декември 2017 г., съобщава пресцентърът на Министерството на здравеопазването. Целта му е да подобри качеството на   чрез модернизация на отделенията по неонатология във всички 28 области, както и   в областта на пренаталната диагностика и феталната морфология. Освен специализираната нова апаратура със средствата по проекта са проведени обучения на 131 лекари - специалисти по акушерство и гинекология в сферата на феталната морфология и пренаталната диагностика, от всички 28 области, като обученията са продължили по 5 дни в периода от 2 октомври 2017 г. до 10 ноември 2017 г. с практическа и теоретична подготовка по ултразвуков скрининг, фетални аномали, доплерова диагностика, ултразвукова диагностика на рискова бременност и др., посочват от здравното министерство. Според отчета вече са купени и доставени 436 високотехнологични медицински апарата за неонатологичните отделения в 33 лечебни заведения, които включват: - 22 кувьоза за интензивни грижи за новородени и недоносени деца с екстремно ниско тегло - 26 кувьоза за интензивна грижа за новородени и недоносени деца - 45 кувьоза за специални грижи за новородени - 33 транспортни инкубатора с интегриран респиратор и монитор за интензивна терапия за новородени деца - 34 апарата за механична вентилация за новородени и недоносени деца - 22 апарата за механична вентилация за новородени и деца - 4 апарата за механична вентилация за новородени и недоносени деца с екстремно ниско тегло - 24 апарата за постоянно положително налягане в дихателните пътища - 77 инфузионни помпи - 37 монитора за основни жизнени функции с пулсоксиметър - 7 дефибрилатора - 7 ЕКГ апарата - 4 апарата за церебрално функционално мониториране - 4 апарата за инхалаторно приложение за азотен окис - 4 апарата за контролирана церебрална хипотермия - 6 рентгенови преносими апарата - 4 мобилни ултразвукови апарата - 33 лампи за фототерапия - 7 лампи за интензивна фототерапия (360 градуса) - 32 броя ултразвукови апарати 2D и 4 броя ултразвукови апарати 3D. Лечебните заведения за болнична помощ, които са получили новата медицинска апаратура по проекта, са: ", "date": "2017.12.22", "title": "С проект за 12.7 млн. лв. здравното министерство модернизира 33 неонатологични отделения"}
{"url": "https://www.dnevnik.bg/bulgaria/2017/12/22/3102541_bulgarski_i_makedonski_visshi_duhovnici_obsudiha/", "text": "Български и македонски висши духовници обсъдиха в София по-нататъшните стъпки за сближаването на двете църкви. В заседанието участваха членовете на излъчените за целта комисии, които \"с братска в Христа любов обсъдиха ситуацията около Македонската православна църква и нейния каноничен статут и в единомислие в името на добротворството, и братските взаимоотношения начертаха действия за реализиране на взетото решение от Светия синод на Българската православна църква, се казва в съобщение на Светия синод. Миналия месец  Македонската църква пожела да признае  Българската за своя църква-майка и така да уреди собственото си признаване от останалите православни църкви, а Българската прие да съдейства. В днешната среща от българска страна са участвали Старозагорския митрополит Киприан – председател на комисията, Ловчанския митрополит Гавриил, Пловдивския митроплит Николай, Варненския и Великопреславски митрополит Йоан, Неврокопския митрополит Серафим, Врачанския митрополит Григорий. От македонска страна са се включили Македонският архиепископ Стефан, Преспанско-Пелагонийският митрополит и администратор Австралийско-Новозеландски Петър, Дебърско-Кичевският митрополит и администратор Австралийско-Сиднийски Тимотей и Хераклейският епископ Климент, секретар на комисията.", "date": "2017.12.22", "title": "Български и македонски висши духовници обсъдиха сближаването на двете църкви"}
{"url": "https://www.dnevnik.bg/detski_dnevnik/2017/12/22/3095187_s_decata_po_praznicite/", "text": "За заетите родители седмичният бюлетин на \"Детски Дневник\" събира в петък на едно място безплатно най-важните новини и най-интересните истории. Необходими са само  регистрация в id.capital.bg  и  абонамент . Този път редовната ни рубрика носи заглавието \"С децата по празниците\" и събира събития от всичките почивни дни на децата. Събота, 23 декември Детския научен център \"Музейко\" кани деца и родители в работилницата на ет. 2 от 12.30 и от 14.30 часа да усвоят чрез интерактивно преживяване основни знания за дървесните видове. Какво общо имат биологичните характеристики на хората и дърветата? Дърветата също дишат, също имат орган обвивка... Ателието \"Коледно дърво\" е подходящо за деца над 6 години. За това занимание не е необходимо предварително записване. То е включено в билета за Музейко.  - Фондация \"Изиарт\" и посолство на Кралство Испания канят децата на  , вдъхновени от творчеството на Хуан Миро и Пикасо. Занятието е от 11:30 до 13:00 ч., Софийска градска художествена галерия, входът е свободен.  очаква малки и големи от 11 часа в  \"Чайната\"  на ул. \"Георги Бенковски\" 11. Ще участват Венцислав Благоев - тромпет, Георги Петров - пиано, Димитър Благоев - китара, Димитър Шанов - контрабас, Стоил Иванов - барабани, както и Марина Господинова - вокал. Вход за деца - 5 лв., за възрастни - 7 лв.  се провежда в града от 23 декември 2017 г. до 15 февруари 2018 година. Ледена експозиция от 8 скулптори на тема \"Зимна приказка\" ще украси площада пред хотел \"Дунав\", а награждаването на победителите - скултори от 8 държави, ще се проведе от 17.30 часа. Ето и останалата програма: 11:30 - 12:30 - \"Коледни вълшебства\" - детско шоу на Студио \"Веселяците\", среща с Елза, Анна и Олаф, игри с коледни гости Снежинка, Еленче, Джудженце, Елхичка и Снежка, сцена пред Ruse Ice Fest; 16:30 - 17:00 - \"В очакване на Коледа\" - танцови етюди на формации от общински младежки дом и общински детски център за култура и изкуство; 17:00 - 18:00 - С Елза, Анна и Олаф в новия облик на замръзналото кралство, игри и фотосесия за малки и големи. Понеделник, 25 декември - От 18 часа в зала \"България\" е Традиционният Коледен концерт на   с диригент проф. д-р Адриана Благоева. Програмата е разнообразна като жанр. Любими коледни мелодии ще се редуват с малко познати европейски коледни песни, някои от тях премиерни за България. В нея присъстват и традиционните за състава български коледарски песни и коледни благословии. В празничната вечер Хорът на софийските момчета си партнира с камерна формация на Софийската филхармония. Специални гости тази година са оперната прима Цветана Бандаловска, сопран и прекрасната млада цигуларка Йоанна Русева.  - Коледари ще покажат характерния танц буенек. Празникът очаква всички жители и гости на града от 11.30 часа в Градския парк на сцената до централния фонтан. Те ще могат да се насладят на празничния концерт на фолклорния ансамбъл \"Странджа\". От 12.40 часа започва тържествената Коледна церемония. В 13.00 е началото на представянето на танцуващите коледари. Общо 11 групи (куди) ще участват в дефилето. Всички те са в вписани в специалния Регистър на коледарските групи и отличени като пример за съхраняване на автентичната ямболската традиция. - От 12.30 часа в музейно-археологическия резерват коледари от детски фолклорен ансамбъл \"Габровче\", под ръководството на Лъчезар Захариев, ще пеят коледарски песни и ще наричат за здраве, късмет, щастие и хубав живот.  Вторник, 26 декември - Детският научен център \"Музейко\" чака децата за куп развлечения: от 11 до 18 часа - \"Коледна работилница\" - подходящо за деца над 3 години, без предварително записване; 12:30 - 13:30 и 16:00 - 17:00 Зрънце любов - научна работилница - подходящо за деца над 5 години, без предварително записване; 14:00 - 15:00 Космически предизвикателства Ниво 1 - подходящо за деца от 6 до 11 години, с предварително записване. се провежда в града от 23 декември 2017 г. до 15 февруари 2018 година. От 18 часа ще има концерт на рок група \"Попокатепетъл\" на сцената пред Ruse Ice Fest. Сряда, 27 декември  27 Детският научен център \"Музейко\" очаква деца и родители с \"Коледна работилница \" - от 11 до 18 часа - подходяща за деца над 3 години, без предварително записване; 12:30 - 13:30 и 16:00 - 17:00 Зрънце любов - научна работилница - подходяща за деца над 5 години, без предварително записване; 14:00 - 15:00 Космически предизвикателства Ниво 2 - подходяща за деца от 6 до 11 години, с предварително записване; 14:30 - 15:30 Коледно дърво - научна работилница - подходяща за деца над 6 години, без предварително записване. се провежда в града от 23 декември 2017 г. до 15 февруари 2018 година. От 18 часа ще има концерт на рок група \"Олд Гънс\" на сцената пред Ruse Ice Fest. Четвъртък, 28 декември - Детският научен център очаква децата със следните занимания: 11:00 - 18:00 Коледна работилница - подходяща за деца над 3 години, без предварително записване; 12:30 - 13:30 и 16:00 - 17:00 Коледно дърво - научна работилница - подходяща за деца над 6 години, без предварително записване; 14:00 - 15:00 Космически предизвикателства Ниво 3 - подходяща за деца от 6 до 11 години, с предварително записване; 14:30 - 15:30 Зрънце любов - научна работилница - подходяща за деца над 5 години, без предварително записване. се провежда в града от 23 декември 2017 г. до 15 февруари 2018 година. От 18 часа ще има концерт на група \"Ред Хаус\" на сцената пред Ruse Ice Fest . Петък, 29 декември - Детският научен център  е подготвил за децата следните занимания: 11:00 - 18:00 Коледна работилница - подходяща за деца над 3 години, без предварително записване; 12:30 - 13:30 и 16:00 - 17:00 Коледно дърво - научна работилница - подходяща за деца над 6 години, без предварително записване; 14:00 - 15:00 Космически предизвикателства Ниво 4 - подходяща за деца от 6 до 11 години, с предварително записване; 14:30 - 15:30 Зрънце любов - научна работилница - подходяща за деца над 5 години, без предварително записване. Събота, 30 декември  - Детският научен център   е подготвил за децата следните занимания: 11:00 - 18:00 Коледна работилница - подходяща за деца над 3 години, без предварително записване; 12:30 - 13:30 и 16:00 - 17:00 Зрънце любов - научна работилница - подходяща за деца над 5 години, без предварително записване; 14:00 - 15:00 Космически предизвикателства Ниво 5 - подходяща за деца от 6 до 11 години, с предварително записване; 14:30 - 15:30 Коледно дърво - научна работилница - подходяща за деца над 6 години, без предварително записване. се провежда в града от 23 декември 2017 г. до 15 февруари 2018 година. От 11.30 до 12.30 жителите и гостите на града могат да се насладят на \"Новогодишна еуфория\" - детско шоу на Парти клуб \"Веселяците\", среща с Елза, Анна и Олаф, забавни игри и танци с трите джуджета (персонажи от ледените фигури).", "date": "2017.12.22", "title": "С децата по празниците"}
{"url": "https://www.dnevnik.bg/bulgaria/2017/12/22/3102547_chast_ot_gradskiia_transport_v_sofiia_shte_raboti_v/", "text": "Метрото, част от автобусите, тролейбусите и автобусите в София ще работят в нощта на 31 декември срещу 1 януари, съобщиха от Столичния електротранспорт. В новогодишната нощ  по маршрута от спирка \"Младост1\" до метростанция \"Витоша\" ще се движат на интервал от 20 минути. На 40 минути ще се движи метрото между спирка \"Младост1\" и \"Бизнес парк София\", както и от \"Младост 1\" и \"Летище София. На 28 и 29 декември метрото ще работи по делничното си разписание, а през останалите дни до 1 януари включително линиите ще работят по разписания за предпразник и празник. В новогодишната нощ част от  също ще работят. Нощно движение ще бъде организирано по линии 11, 83, 102, 78, 85, 94, 285, 309, 310, 76, 213 и 604. Автобусите ще работят по предпразнични разписания на 23 и 30 декември и по празнични от 24 до 27 декември, както и на 31 декември. На 28 и 29 декември линиите ще работят по делнични разписания. От столичния автотранспорт съобщават, че ще бъдат в готовност по празниците да бъдат пуснати допълнителни автобуси по линиите 63 и 66, както и по маршрутите, които осигуряват превоза на пътниците от Централна автогара и Централна жп гара. От в нощта на 31 декември срещу 1 януари ще се движат тези по линии 5, 7, 8, 12, 18, 20 и 22, а от   - по линии 1, 2, 4 и 9. От Столичния електротранспорт съобщават, че линиите ще работят по предпразнични разписания на 23 и 30 декември, а по празнични – в дните между 24 и 27 декември, както и на 31 декември и 1 януари. На 28 и 29 декември трамваите и тролейбусите ще работят по делнични разписания. На 1 януари трамвайните линии 5, 6 и 20 и тролейбусните 1, 2, 4, 5, 9 и 11 ще работят с намален брой коли.", "date": "2017.12.22", "title": "Част от градския транспорт в София ще работи в новогодишната нощ"}
{"url": "https://www.dnevnik.bg/bulgaria/2017/12/22/3102548_prokuraturata_obvini_mitnicheski_slujitel_za_krajbata/", "text": "Районната прокуратура в Свиленград повдигна обвинение за длъжностно присвояване на голяма сума пари на разследващ митнически инспектор при \"Митница-Бургас\". Той е бил задържан късно снощи, като се предполага, че е откраднал 100 хил. турски лири (близо 59 хил. лв.), които били веществени доказателства по досъдебно производство. До ареста на 49-годишния митничар се стигнало, след като следовател Окръжната прокуратура в Хасково установил липсата на парите. Те били доказателства по досъдебно производство, като разследването по него било водено именно от задържания. Обвиняемият е задържан за срок от 72 часа, в рамките на които предстои да бъде внесено искане в съда за вземане на мярка за неотклонение \"задържане под стража\". Като мотив за действията си митническият служител изтъкнал големите си финансови затруднения.", "date": "2017.12.22", "title": "Прокуратурата обвини митнически служител за кражбата на 100 хил. турски лири"}
{"url": "https://www.dnevnik.bg/skorost/2017/12/22/3102540_zapochna_prodajbata_na_novite_vinetki_nadejdite_sa_da/", "text": "Продажбата на винетките за следващата година започна от днес, беше съобщено на пресконференция в Агенция \"Пътна инфраструктура\" (АПИ). От агенцията се надяват това да се последните във вид на стикери, като от 2019 г. се купуват електронни винетки. За да стане това обаче, трябва да влезе в сила тол-системата за плащане от товарните автомобили, част от която са и електронните винетки. До момента подписването на договор с изпълнителя беше спирано на няколко пъти от жалби по процедурата за изпълнител на проекта. Амбиция е в рамките на 2018 г. тол-системата да започне да функционира. Председателят на управителния съвет на АПИ инж. Дончо Атанасов обяви на брифинга, че през следващата година тя трябва да бъде изградена, а от началото на 2019 г. и да носи сериозни постъпления. \"В момента има решение на ВАС, с което ни се разрешава предварително подписване на договора. Независимо от всичко ние ще изчакаме, на 29 януари е делото във ВАС по същество. След като завърши делото, има решение на съда по жалбите, които са подадени от участниците в тръжната процедура, ще стартираме подписването на договора или това, което реши ВАС\", каза Атанасов. Цените са без промяна, въвежда се тримесечна винетка Иначе за трета поредна година няма промяна в цената на винетките. Въвежда се нов тримесечен стикер с цена 54 лева. Годишната винетка струва 97 лева, месечната 30 лева, а седмичната 15 лева. Нов момент е, че валидността на годишните стикери е една година от датата на купуване. Досега годишните винетки важаха до 31 януари на следващата година, независимо кога бяха купени. В разпространителската мрежа днес се пускат над 2.1 млн. стикера, от които 900 хил. бр. са годишни за леки автомобили, съобщиха по-рано през деня от Министерството на регионалното развитие и благоустройството. Новите винетки са с ново графичното оформление и повече защити, които според АПИ нямат аналог на пазара. Те включват специална хартия и холограма с три нива на защита, в която е използвана нанотехнология. Всички стикери имат двойна номерация – пореден и случаен номер, като комбинацията от двата номера също е вид защита. До 31 декември тази година ще има паралелна продажба на седмични и месечни винетки за 2017 и 2018 година. Тази година ще донесат до 350 млн лева Инженер Дончо Атанасов каза днес, че през 2017 г. приходите от винетки се очаква да бъдат между 348 и 350 млн. лв. През миналата година от тях са дошли 317 млн. лв. Увеличаването на постъпленията се обяснява с много съвместни проверки на МВР и АПИ. 70% от приходите, или 245 млн. лева, идват от леките автомобили. Като добра новина Атанасов посочи, че намалява броят на бракуваните винетки и не са засечени фалшиви стикери.", "date": "2017.12.22", "title": "Започна продажбата на новите винетки, надеждите са да са последните във вид на стикери"}
{"url": "https://www.dnevnik.bg/sport/2017/12/22/3102555_levski_shte_igrae_s_vtoriia_otbor_na_baiern_po_vreme/", "text": "Левски\" ще изиграе пет приятелски срещи по време на лагера си в Малта. Сините ще срещнат втория отбор на \"Байерн\", съобщава Би Ти Ви. Воденият от Делио Роси състав ще играе също с шампиона на Малта \"Хибърниънс\". Другите съперници са осмият в украинското първенство \"Олександрия\" и с \"Оренбург\", където играе бившият национал Благой Георгиев. Очаква се определянето на другия съперник на \"Левски\" в контролите. Сините ще се съберат за подготовката си в началото на 2018 г. На 9 януари отборът заминава за Малта, където ще остане около месец. \"Левски\" започва мачовете си от Първа лига през 2018 г. с домакинство на \"Ботев\" на 17 февруари.", "date": "2017.12.22", "title": "\"Левски\" ще играе с втория отбор на \"Байерн\" по време на лагера си в Малта"}
{"url": "https://www.dnevnik.bg/photos/2017/12/22/3102558_snimka_na_denia_diado_koleda_i_elenut_mu_chistiat/", "text": "Чистачи на прозорци, облечени като Дядо Коледа и елена му, в Токио, Япония", "date": "2017.12.22", "title": "Снимка на деня: Дядо Коледа и еленът му чистят прозорци в Токио"}
{"url": "https://www.dnevnik.bg/politika/2017/12/22/3102557_karakachanov_v_dps_ima_umni_hora_koito_misliat_pravilno/", "text": "След председателя на парламентарната група на ГЕРБ  Цветан Цветанов  и лидерът на ВМРО и вицепремиер Красимир Каракачанов се съгласи с  почетния председател на ДПС Ахмед Доган  за това, че кабинетът \"Борисов 3\" няма алтернатива. В ДПС има умни хора, които мислят правилно, каза Каракачанов пред БНР. \"Фактът, че почетният лидер на ДПС декларира, че това правителство няма алтернатива, показва, че все пак и в тази партия, която най-крайно ни критикува, има хора, и то умни хора, които мислят правилно. Истината е, че наистина няма алтернатива. И тук въпросът не е само за европредседателството\", продължи той. Обединени патриоти\" не са обсъждали вариант за излизане от правителството, заяви още вицепремиерът. По-рано днес в телевизионно интервю Цветанов изтъкна, че казаното от Доган снощи пред партийния актив се различава от решението на парламентарната група на ДПС, която заедно с БСП внесе искане за вот на недоверие към правителството на ГЕРБ и Обединените патриоти.", "date": "2017.12.22", "title": "Каракачанов: В ДПС има умни хора, които мислят правилно"}
{"url": "https://www.dnevnik.bg/evropa/2017/12/22/3102567_ungariia_shte_blokira_vsiako_nakazanie_na_es_sreshtu/", "text": "Унгарският премиер Виктор Орбан днес заяви, че за Унгария една силна Полша е жизненоважен член на групата на централноевропейските държави и затова ще блокира  всякакви действия  за временно  отнемане на правото на глас  на Полша в ЕС, съобщи \"Ройтерс\".  Орбан каза, че Полша, атакувана от Брюксел  заради съдебната ѝ реформа , е критикувана несправедливо и пристрастно и още веднъж заяви, че Унгария няма да подкрепи никакъв опит за задействане на член 7-и от договора на ЕС, който води до налагане на санкции.  ЕС трябва ясно да разбере, че е безсмислено дори да се започват процедури срещу Полша, защото Унгария ще реагира и ще издигне \"непреодолимо препятствие\" по този път, заяви унгарският премиер.  Той и преди е заявявал, че няма да гласува в подкрепа на наказателна процедура срещу Полша. /БТА", "date": "2017.12.22", "title": "Унгария ще блокира всяко наказание на ЕС срещу Полша, обяви Орбан"}
{"url": "https://www.dnevnik.bg/politika/2017/12/22/3102571_spored_ninova_dogan_shte_podkrepi_borisov_ako_gerb/", "text": "Лидерът на БСП Корнелия Нинова направи три извода от  обръщението на почетния председател на ДПС Ахмед Доган към партийния елит в четвъртък вечерта . Първият е, че Доган подкрепя премиера Бойко Борисов. \"Борисов се притесни от напрежението в страната, вот на недоверие за корупция и разнобоя с патриотите и помоли Доган за помощ. И я получи. Доган подкрепя Борисов\", се казва в изявление на Нинова. \"За почетния председател на ДПС патриотите в управлението са грешка. Разбирайте в подтекст: махни ги и ние ще те подкрепим. Тоест, няма нужда от нови избори, има нужда от смяна в правителството на едните с другите\", смята Нинова. В него се посочва още, че БСП иска промяна на модела на управление, а не просто смяна на \"патриотите\" с ДПС в правителството. \"Всички да пазим стабилността. Но коя стабилност? Стабилно се закриват болници, стабилно се вдигат цени на вода и ток. Стабилно сме първенци по корупция и най-бедни в Европа, стабилно една прослойка става все по-богата, а народът все по-беден, стабилно расте броят на неграмотните деца и стабилно изчезваме като народ. Стабилно всеки месец има протести срещу това правителство\", се казва още в изявлението. Корнелия Нинова посочва още, че вот на недоверие ще има, тъй като има решение на когреса на БСП и парламентарната група ще го внесе. \"Не сме в предишната ситуация с 38 депутати, която налагаше да търсим гласове от ДПС. Сега сме осемдесет и продължаваме напред. Очевидно оставаме единствената опозиция и алтернатива. Хората да избират. Техният глас ще реши\", завършва изявлението.", "date": "2017.12.22", "title": "Според Нинова Доган ще подкрепи Борисов, ако ГЕРБ махне \"патриотите\" от властта"}
{"url": "https://www.dnevnik.bg/bulgaria/2017/12/22/3102580_prokuraturata_se_pohvali_s_14-mesechna_prisuda_za/", "text": "В съобщение, изпратено до медиите, държавното обвинение се похвали в петък, че е сключило споразумение с Николай Ташев-Чирпанския, който е получил 14 месечна присъда, след като се е признал за виновен за това, че от 2004 до 2014 г. е участвал в организирана престъпна група за убийства, побои и рекет, а от март до юли 2014 г. е ръководил група за разпространение на наркотици във Варна и Златни Пясъци. В началото на 2015 г. зам.-главният прокурор, а сега началник на следствието Борислав Сарафов даде пресконференция, на която заяви, че са били разкрити три убийства - на бизнесмена Борислав Манджуков в София, както и на строителните предприемачи Наталия и Митко Дамянови. \"Тази организирана група и членовете й са привлечени като обвиняеми за участие в организирана престъпна група, занимаваща се с наркоразпространие, контрол върху проституцията и силови действия като мокри поръчки. Групата е рязала уши, пръсти, чупила е ръце, крака и е извършвала убийства, палежи, изнудвания. Двама от членовете на тази група са привлечени като физически извършител и помагач за убийството на Борислав Манджуков на 24 март 2014 г. Галин Минчев-Жорко е привлечен като извършител, негов помагач е бил Николай Тошев-Чирпанслинския, уточни той. Ръководителят на организираната престъпна група е приел за изпълнение и убийството на предприемача Дамянов, съпругата му е паднала като косвена жертва. 30 000 евро е било платено за убийството на сем. Дамянови\", каза тогава Сарафов. Тъй като Чирпанския е бил задържан по време на разследането, той едва ли ще лежи повече от половин година в затвора.", "date": "2017.12.22", "title": "Прокуратурата се похвали с 14-месечна присъда за участник в банда за убийства и побои"}
{"url": "https://www.dnevnik.bg/video/2017/12/22/3102454_dai_migach_ot_tesnolineikata/", "text": "Героите на \"Дай мигач\" слизат от автомобила и се качват във влака (и то не в кой да е, а в теснолинейката по един от най-красивите маршрути в страната). В новия епизод на видео поредицата Мартин Граховски разказва какво предизвиква едно момче, израстнало в Канада, САЩ и Холандия да започне да представя \"България в 3 минути\". Историята му - гледайте през уикенда в \"Дневник\". \"Дай мигач 2\" е с подкрепата на  Volkswagen .", "date": "2017.12.22", "title": null}
{"url": "https://www.dnevnik.bg/evropa/2017/12/22/3102570_norvejki_pastir_osporva_zapoved_da_ubie_41_elena_ot/", "text": "Пастир на елени от коренното население саами в Норвегия загуби обжалване във Върховния съд срещу решение да намали с 41 елена стадото си, в което има общо 116 животни, предаде \"Гардиън\". Два пъти досега той успешно оспори заповедта да намали размера на стадото, като заяви, че няма да може да се издържа, ако убие толкова много животни. Правителството обжалва заради политиката си да предотврати прекомерната паша в тундрата, където популацията на елени в Норвегия наброява около 220 000 животни. Върховният съд в Норвегия заяви, че заповедта не нарушава правата на пастира, но според адвоката му тя не взима предвид правата на саамите, така че той ще обжалва в Европейския съд по правата на човека в Женева. По-рано този месец сестрата на пастира привлече внимание към случая като закачи верига от 400 пробити от куршуми еленски черепа пред норвежкия парламент в Осло.", "date": "2017.12.22", "title": "Норвежки пастир оспорва заповед да убие 41 елена от стадото си"}
{"url": "https://www.dnevnik.bg/sviat/2017/12/22/3102593_erik_shmit_veche_niama_da_e_predsedatel_na_borda/", "text": "Ерик Шмид, председателят на борда на директорите на \"Алфабет\" (Alphabet), компанията майка на \"Гугъл\" (Google), ще напусне поста си през януари, за да се посвети на други проекти, съобщи дружеството, цитирано от \"Франс прес\" и \"Асошиейтед прес\". Шмит, който става един от първите ръководители на \"Гугъл\" в началото на века, ще остане технически съветник на \"Алфабет\" и член на борда на директорите. Той става главен изпълнителен директор на \"Гугъл\" през 2001 г., три години след като Лари Пейдж и Сергей Брин създават търсачката. /БТА", "date": "2017.12.22", "title": "Ерик Шмит вече няма да е председател на борда директорите на \"Алфабет\""}
{"url": "https://www.dnevnik.bg/analizi/2017/12/22/3102577_da_bulgariia_suzdava_grajdanska_anketna_komisiia/", "text": "Вчера главният прокурор Цацаров обяви, че ще има проверка за свързването на Булгартабак с контрабанда в доклада на турската служба за противодействие на организираната престъпност и контрабандата. Да си припомним: за първи път българските медии съобщават за доклада още на 14 ноември тази година. Две седмици по-късно ние сезирахме парламент, президент, МВР и прокуратура за твърденията в този доклад. Първо, имаше срамни сцени, в които министърът на вътрешните работи Радев опита директно да лъже, че в доклада не се споменава Булгартабак. После почна едно търсене на доклада по официални канали. След това докладът беше получен, обаче Цацаров не намираше време да го прочете И, най-сетне, докладът е получен по официален канал, прочетен, изречението за Булгартабак е намерено, и ще има проверка. Обаче Демек, Цацаров ще проверява турските служби и Интерпол По същия сценарий протекоха казусите около записите от Банкя с участието на Борисов, Николай Кокинов и Мирослав Найденов и, по-късно, \"Двете каки\". И тогава, след дълго увъртане, накрая Цацаров обяви, че проверка ще има, но ще е за източниците на записа. Така, хем за пред чужденците може да се казва, че проверка има, хем от самото начало се казва, че тя е за друго, така че засегнатите могат да бъдат спокойни, че тях няма да ги проверяват. А Пеевската пропаганда може да разпространява измислици за някакви български предатели, които пишат докладите на чужди институции. Тоест Същевременно, помним как в София бяха докарани с автобуси работниците от Булгартабак и други фирми, контролирани от Пеевски. Не спират атаките на неговите медийни бухалки срещу нас. Не спират ударите срещу медиите, които биха се престрашили да задават неудобни въпросиДнес е излязла десетата пропагандна безплатна книга, посветена на нас. Очевидно е, че темата с Булгартабак изнервя българската управляваща мафия. По много причини. По тази причина ние заявихме, че след като никой от големите борци с корупцията в Парламента и в Президентството няма смелост да внесе тази тема в дневния ред на институциите, ние ще направим гражданска анкетна комисия \"Контрабандтабак\", която да събере и подреди в една картина публично достъпните факти. Използвам замазването на Цацаров, за да съобщя, че ние и ще я обявим в първите седмици на януари. Отново, призоваваме всеки, които знае нещо по темата, да се свърже с нас.", "date": "2017.12.22", "title": "\"Да, България\" създава гражданска анкетна комисия \"Контрабандтабак\""}
{"url": "https://www.dnevnik.bg/bulgaria/2017/12/22/3102602_komisiiata_za_potrebitelite_napomnia_kak_da_se_deistva/", "text": "В празничните дни, когато банковите клонове са затворени, хората често прибягват до теглене на пари от банкомати. Комисията за защита на потребителите (КЗП) напомня, че при опит за теглене от банкомат, когато пари не са получени, но транзакцията е отчетена, има механизъм за възстановяване на сумата. Такъв съществува и при установено неправомерно източване на средства от сметката. Ако на екрана на банкомата се появи надпис, че транзакцията е неуспешна и не може да бъде извършена в момента, а парите са отчетени като изтеглени, веднага се обадете в кол центъра на банката, която е издала картата, съветват от КЗП. Ако не успеете да се свържете по телефона, в първия работен ден посетете най-близкия клон на банката и подайте възражение. Отговорът следва да бъде получен в 14-дневен срок. Ако той не удовлетворява клиента, той може да се обърне за към Помирителната комисия за платежни спорове, която действа към КЗП. При тегленето на суми по празниците има по-голям риск и от кражби, тъй като се ползват външни банкомати. Точно в такива периоди е най-вероятно да бъдат поставени скимиращи устройства, които могат да копират данните от картата и да откраднат пин кода. Специалистите посочват, че това са и едни от най-честите измами с пластики. От КЗП напомнят гражданите да бъдат внимателни и да съблюдават всички правила за финансовата си сигурност, както при транзакции на суми от терминални устройства, така и при загуба или кражба на банковата си картата.", "date": "2017.12.22", "title": "Комисията за потребителите напомня как да се действа при проблеми с транзакции по празниците"}
{"url": "https://www.dnevnik.bg/biznes/2017/12/22/3102605_gigantskata_globa_e_nalojena_na_evn_zashtoto_e/", "text": "Несъразмерно голямата глоба от 6 млн. лв., която Комисията за енергийно и водно регулиране  (КЕВР) е наложила на дружеството \"ЕВН България\" за два липсващи подписа, е в такъв размер, защото сумата е записана в закона и регулаторът не е имал право да я промени. Това съобщи на специална пресконференция председателят на КЕВР Иван Иванов. Вчера от българо-австрийското дружество изказаха възмущението си, че регулаторът ги е глобил с две постановления от по 3 млн. лв. за това, че в протоколите на два сменени електромера на битови потребители е липсвал подпис на втори свидетел. Ръководството на компанията се възмути, че е наложена глоба в такъв голям размер, въпреки че не са произтекли вредни последици за никого. Днес Иванов обясни, че глобата е толкова голяма, защото нарушенията са извършени повторно, а този размер задължително е указан в чл. 206, ал. 3 от Закона за енергетиката. В самата алинея не се прави разграничение за важността на нарушението. \"Комисията, спазвайки закона, след установено и документно доказано нарушение, изпълнява разпоредбите. Ако комисията не го беше сторила, това би означавало, че прикрива извършено нарушение\", каза Иванов, цитиран от БТА. Председателят на КЕВР съобщи, че в последните 3 години - от 2014 г. досега, за липса на втори подпис при смяна на електромери на дружества на \"ЕВН България\" са издадени 242 наказателни постановления за първоначално нарушение. Два от тези 242 случая са повторни нарушения, посочи Иванов.", "date": "2017.12.22", "title": "Гигантската глоба е наложена на ЕВН, защото е фиксирана в закон"}
{"url": "https://www.dnevnik.bg/skorost/2017/12/22/3102615_polzvaneto_na_magistralata_mejdu_dimitrovgrad_i_nish_v/", "text": "Ползването на новооткрития участък на на автомагистралата между градовете Димитровград и Ниш в Сърбия от 1 януари ще се заплаща, съобщиха от Министерството на външните работи. Цената за лек автомобил ще е 190 сръбски динара на посока (3.13 лева по днешния курс). Микробусите ще плащат 280 динара (4.61 лв), автобусите – 500 динара (8.23 лв.), а товарните автомобили – по 1120 динара (18.43 лева). Таксите ще могат да се плащат в брой в левове и в евро, както и с банкова карта.", "date": "2017.12.22", "title": "Ползването на магистралата между Димитровград и Ниш в Сърбия ще се плаща от 1 януари"}
{"url": "https://www.dnevnik.bg/ot_vas/novini_ot_vas/2017/12/22/3102228_skuka_na_garata_v_nataniia/", "text": "Скуката почва още от влизането в гарата. Няма дюнери, пицарии, няма \"Лафки\", няма няколко сергийки, продаващи джунджурии. Няма и тълпи търговци, предлагащи полушепнешком \"цигари, цигари...\"! Има (и то само понякога) едно заведенийце, предлагащо сандвичи и напитки за по-капризните пътуващи, които не се задоволяват от предлаганото в автоматите. А наоколо... скучно и чисто!", "date": "2017.12.22", "title": "Скука на гарата в Натания"}
{"url": "https://www.dnevnik.bg/sport/2017/12/22/3102621_ronaldo_podnovi_trenirovki_den_predi_klasiko/", "text": "Звездата на \"Реал\" (Мадрид) Кристиано Роналдо ще бъде на линия за голямото дерби с \"Барселона\". Двата гранда на испанския футбол се срещат в събота от 14.00 на стадион \"Сантяго Бернабеу\" в първото \"класико\" за сезона в Примера дивисион. Роналдо притесни сериозно лагера на \"Реал\", след като през цялата седмица не тренираше с отбора. Португалецът получи контузия в прасеца във  финала на световното клубно първенство срещу \"Гремио\"  в събота и участието му срещу \"Барселона\" беше под въпрос. Днес обаче четирикратният носител на Златната топка е подновил занимания. Той е тренирал на пълни обороти със своите съотборници и се очаква утре да бъде в стартовия състав на мадридчани. Роналдо прави най-лошaта си кампания в Примера дивисион, откакто премина в \"Реал\" през 2009 г. срещу 94 милиона евро. Той е вкарал само четири попадения в 11-те си шампионатни мача. Португалският нападател обаче демонстрира добра форма напоследък. Той се разписа пет пъти в последните си четири срещи във всички турнири, а общо головете му за сезона са 16 в 21 двубоя. Двубоят в събота дава отличен шанс на \"Реал\" да завърже битката за титлата. Шампионите изостават с 11 точки от \"Барселона\", който води уверено след 13 победи и три равенства в 16 мача. \"Реал\" е изиграл един двубой по-малко, като има девет победи.", "date": "2017.12.22", "title": "Роналдо поднови тренировки ден преди \"класико\""}
{"url": "https://www.dnevnik.bg/sport/2017/12/22/3102624_kralev_obsudi_s_fenove_na_levski_problemite_na/", "text": "Спортният министър Красен Кралев се срещна с представители на Националния клуб на привържениците (НКП) на \"Левски\" - с председателя на организацията Степан Хиндлиян и Любомир Костадинов - Младежа. Тема на разговора са били проблеми пред футболните запалянковци в България. Срещата е по искане на феновете на сините. Те са представили пред министъра начина, по който се организира охраната на домакинските мачове на клуба. Председателят на клуба на привържениците Хиндлиян обяснил, че грижата е на охранителна фирма, създадена от фенклуба, която има много добро взаимодействие с полицията и не е допускала инциденти, пише в сайта на министерството. Кралев поел ангажимент мнението на привържениците да бъде взето предвид при разговорите с Българския футболен съюз и МВР при изготвянето на нов регламент за охраната на футболни срещи. Според министъра е необходимо ясно да се регламентира какви са задълженията на полицията на футболни срещи, както и да бъде определена точна тарифа за охрана на футболни срещи от полицията. Кралев поиска да се проведе обсъждане на проблемите с футболното хулиганство и организацията на мачовете след грозните сцени и масовото сбиване от мача между \"Локомотив\" и ЦСКА в Пловдив. От НКП на \"Левски\" са обърнали внимание на недобрите условия за гостуващите агитки на част от стадионите в страната. Според тях това е предпоставка за възникване на инциденти. Кралев изразил съгласие въпросът да бъде обсъден с всички страни, имащи отношение към лицензирането на стадионите в България. ", "date": "2017.12.22", "title": "Кралев обсъди с фенове на \"Левски\" проблемите на футболните запалянковци в България"}
{"url": "https://www.dnevnik.bg/biznes/2017/12/22/3102636_nap_pusna_danuchnite_deklaracii_za_dohodite_prez_2017/", "text": "Новите годишни данъчни декларации за облагане на доходите на физическите лица и за корпоративни данъци за 2017 г. вече са публикувани на сайта на НАП на адрес  http://www.nap.bg /.", "date": "2017.12.22", "title": "НАП пусна данъчните декларации за доходите през 2017 г. в сайта си"}
{"url": "https://www.dnevnik.bg/sport/2017/12/22/3102643_wada_vuzstanovi_pravata_na_frenskata_antidopingova/", "text": "Правата на националната антидопингова лаборатория на Франция бяха възстановени. Тя е коригирала своите недостатъци и може да поднови дейността си с незабавен ефект, съобщи днес Световната антидопингова агенция (WADA). Правата на френската антидопингова лаборатория, която се намира в Париж, бяха спрени през октомври. Това стана след като от лабораторията сами докладваха за \"проблеми с анализите на пробите\". От WADA заявих, че са удовлетворени от отстраняването на \"несъответствия с международните стандарти\", което е имало. Въпреки това антидопинговата агенция ще остави френската лаборатория под мониторинг. \"Уверени сме, че лабораторията е коригирала своите недостатъци. Нашата експертна група ще продължи да наблюдава работата на френската лаборатория, за да сме сигурни, че тя оперира съобразно най-високите стандарти\", заяви генералният директор на WADA Оливие Нигли. Лабораторията в Париж ще основното място, където ще бъдат тествани пробите по време на летните олимпийски игри през 2024 г., които ще се проведат във френската столица.", "date": "2017.12.22", "title": "WADA възстанови правата на френската антидопингова лаборатория"}
{"url": "https://www.dnevnik.bg/bulgaria/2017/12/22/3102646_firma_za_ohrana_moje_da_se_razmine_s_goliama_globa/", "text": "Охранителна фирма, близка до разследвания за рекет в Плевен Камен Балбузанов-Куката, може да се размине с глоби за над 20 хил. лв. Причината – служители на МВР са и съставили 104 сгрешени акта за нерегистрирана охрана, съобщава \"Нова телевизия\". Така всички те падат в съда. Оказва се, че актовете са със сгрешена дата. Има и друг проблем - всички са написани не срещу фирмата, която е лицензирана и отговорна за охраната, а срещу нейния управител Владислава Георгиева като физическо лице. От плевенската полиция обясниха, че в закона не е уточнено съвсем ясно кой точно трябва да плати глобата в такива случаи – фирмата или управителят ѝ. Дали са валидни актовете ще трябва да реши окончателно административният съд в Плевен. От МВР обясниха за \"Нова телевизия\", че сгрешената година на актовете дошла от копирането на само един акт, в който е допусната неточността. От полицията уточниха, че все пак има два акта, които са с правилна дата. По данни на медията охранители на Балбузанов продължават да охраняват обекти в Плевен, въпреки че той е съден за налагане на охрана с принуда в съдружие с плевенския прокурор Димитър Захариев. Преди два дни  специализираната прокуратура внесе обвинителни актове срещу тях  двамата и още шест души. Захариев бе привлечен към наказателна отговорност като участник в престъпното сдружение, както и за измама през лятото на тази година. За участие в групата бе задържан и обвинен и служителят в Главна дирекция \"Охрана\" към Министерството на правосъдието Мирослав Минков. Ръководителят на групата и четирима от участниците бяха задържани още през април 2017 г. при специализирана операция на ГДБОП и спецпрокуратурата. Те бяха обвинени за участие в организирана престъпна група и за изнудване чрез заплахи и принуда. Захариев пък бе задържан през юни в Съдебната палата в София. След това беше пуснат  под домашен арест заради влошено здраве.", "date": "2017.12.22", "title": "Фирма за охрана може да се размине с голяма глоба заради 104 сгрешени акта от МВР"}
{"url": "https://www.dnevnik.bg/skorost/2017/12/22/3102651_putnite_policai_dnes_i_utre_osnovno_shte_podpomagat/", "text": "Усилията на пътните полицаи днес и утре ще са насочени основно към облекчаване на натоварения трафик заради поредицата от почивни дни, това казва началникът на отдел \"Пътна полиция\" в Главната дирекция \"Национална полиция\" комисар Бойко Рановски, цитиран от пресцентъра на МВР. В останалите почивни дни ще има засилени проверки за скорост и употреба на алкохол и наркотични вещества. Комисар Рановски припомни, че по график движението на товарните автомобили ще бъде ограничено по основните шосета и магистралите след 16 часа в последния работен ден и от 14 часа в последния почивен ден. Има готовност при засилен трафик тази мярка да бъде въведена и в по-ранен час. \"Мерките днес и утре ще бъдат основно насочени към това да се подпомага трафикът и не толкова да се контролират водачите, но ако има агресивни шофьори и такива, които не се съобразяват, ще се взема отношение от екипите на място\", казва комисар Рановски. Той допълва, че през почивните дни техническите средства за контрол на скоростта ще бъдат максимално натоварени и разпределени по цялата пътна мрежа, така че всеки, който си позволява да нарушава правилата, ще бъде санкциониран.", "date": "2017.12.22", "title": "Пътните полицаи днес и утре основно ще подпомагат трафика и ще глобяват в краен случай"}
{"url": "https://www.dnevnik.bg/sviat/2017/12/22/3102609_puchdemon_pokani_rahoi_da_govoriat_za_katalunia_no_ne/", "text": "Уволненият каталунски премиер и кандидат за нов мандат Карлес Пучдемон предложи на испанския правителствен ръководител Мариано Рахой да се срещнат извън Испания, за да преговарят без условия за изход от каталунската криза. Листата на Пучдемон \"Заедно за Каталуня\"  завърши като втора парламентарна сила  вота на 21 декември (само с три места по-малко от победителя, \"Граждани\") и още снощи, от Белгия, където живее почти два месеца, обяви \"провала\" на рецептата на Рахой за бъдещето на Испания. Той повтори това и на пресконференцията си в петък след обяд.", "date": "2017.12.22", "title": "Пучдемон покани Рахой да говорят за Каталуня, но не и в Испания"}
{"url": "https://www.dnevnik.bg/zdrave/2017/12/22/3102590_dve_novi_izsledvaniia_potvurjdavat_po-malko/", "text": "Можем да потвърдим, че тютюневите продукти с нагряване на тютюна без горене, съдържат значително по-малко токсични вещества. Очакваме, че това ще повлияе и на въздействието им върху здравето, обяви на пресконференция тази седмица Германският федерален институт за оценка на риска, цитиран в германски медии. Според проучването на германския институт  новата технология за тютюнопушене чрез нагряване  намалява емисиите на карбонилни съединения като формалдехид и ацеталдехид с между 80 и 90% в сравнение с конвенционалните цигари, а емисиите на летливи органични вещества като бензен и бутадиен с между 90 и 99%. Компанията \"Филип Морис\"  представи новата технология в България тази есен . Устройството IQOS наподобява електронна цигара, но консумативът е истински тютюн, като разликата с традиционното пушене е, че тютюнът не гори, а се нагрява. Германският институт пояснява, че тъй като няма горене, това означава, че не се образува дим, а именно в него се съдържат токсичните и канцерогенни вещества, свързани с рисковете за здравето при тютюнопушене. Според оценката на института намаляването на тези вещества \"ще съвпадне и с намаляване на здравните рискове за потребителите\". До същите изводи достига и успореден анализ, проведен от независимия експертен Комитет по токсичност на Великобритания. Комитетът анализира подробно наличните научни данни за IQOS на \"Филип Морис\" и за iFuse - хибриден продукт на \"Бритиш американ тобако\". В заключението им се посочва: \"Тютюневи изделия, използващи принципа на нагряване, намаляват излагането на вредни химични вещества в сравнение с традиционните цигари и вероятно има цялостно намаление на здравния риск за пушачите, преминали на изследваните продукти.\" В съобщенията и на двата научни института обаче изрично се заявява, че новите тютюневи изделия с нагряване не са безрискови и анализите им не бива да се тълкуват като насърчаване на употребата им въобще. Изследователите припомнят, че пълният отказ от тютюнопушене е най-добрият начин да се намали вредата за пушачите, и че наличните до момента научни доказателства все още не са достатъчни за пълна и точна количествена оценка на относителния риск за потребителите.", "date": "2017.12.22", "title": "Две нови изследвания потвърждават \"по-малко токсичност\" в цигарите без горене"}
{"url": "https://www.dnevnik.bg/evropa/2017/12/22/3102594_boris_djonsun_kum_rusiia_sprete_da_se_mesite_v/", "text": "Британският външен министър Борис Джонсън заяви пред руския си колега Сергей Лавров, че има \"изобилни доказателства\", че Москва се е намесвала в чужди избори, но руските усилия за намеса в референдума за Брекзит миналата година са се провалили, предаде \"Ройтерс\". Това е първата визита на британски външен министър в Русия за последните пет години. Джонсън заяви, че иска да нормализира отношенията между двете страни, които по думите му преминават през труден етап. Това обаче не означава, че Лондон няма сериозни опасения за руското поведение, уточни той. \"...Не можем да се преструваме, че те (проблемите) не съществуват, и че споделяме обща перспектива за събитията в Украйна, или в Западните Балкани... или за руските дейности в киберпространството\", подчерта той. По думите му Великобритания има дълг да говори за ЛГБТ общността (лесбийки, гейове, бисексуални и транссексуални) в Чечения. Двама чеченци са разказвали пред \"Ройтерс\" през юни, че са били измъчвани, защото са гейове. Чеченските власти отхвърлят обвиненията. Лавров обаче отбеляза, че самият Джонсън наскоро е казал, че няма доказателства за намеса на Москва в референдума за излизане на Великобритания от ЕС. \"Неуспешно, неуспешно, мисля, че е думата\", отвърна Джонсън, който е привърженик на Брекзит, на което Лавров отговори: \"Той е уплашен, че ако се съгласи с мен, репутацията му у дома ще се срине.\" Джонсън, който отбеляза, че има изобилни доказателства за руска намеса в Германия, САЩ и други страни, посочи, че репутацията на Лавров е това, което го тревожи. \"Мисля, че е много важно... да се признае, че руските опити за намеса в нашите избори или в референдума ни, каквито и да са били, не са били успешни\", допълни той. Лавров каза, че обвинява Великобритания за лошото състояние на отношенията, оплаквайки се от \"обидите и агресивните изявления\" от страна на Лондон. Той освен това се оплака, че Великобритания излага различията между двете страни в публичното пространство, вместо да ги сподели лично. Въпреки че през по-голямата част от съвместната пресконференция двамата си отправяха язвителни забележки, те звучаха оптимистично по отношение на опитите за сътрудничество в тесни сфери като Съвета за сигурност на ООН и уреждането на сигурността за следващото световно първенство в Русия. През последните седмици Великобритания често отправя критики към Русия. Вчера британският премиер Тереза  Мей заяви, че Великобритания и Полша  са обезпокоени от опитите на Русия да използва информацията като оръжие, а през ноември  с изненадващо остър тон каза , че обвини Москва, че с действията си заплашва международния ред, меси се в национални избори и разпространява фалшиви новини в медиите.", "date": "2017.12.22", "title": "Борис Джонсън към Русия: Спрете да се месите в чуждите избори"}
{"url": "https://www.dnevnik.bg/sport/2017/12/22/3102612_rusiia_ochakva_provokacii_sreshtu_sportistite_i_v/", "text": "Спортният министър на Русия Павел Колобков заяви, че очаква руските спортисти да бъдат обект на провокации по време на олимпийските игри в Пьончан догодина. Той призова за обединение на страните в олимпийската общност, за да спрат обвиненията срещу състезателите. \"Липсва основателна причина за натиск срещу руските спортисти. Заедно с чуждестранните ни колеги е време да се успокоим, за да организираме съвместно спортни надпревари и да участваме в тях. Вярвам обаче, че ще има провокации и фалшиви новини по време на игрите\", заяви Колобков пред ТАСС. Руските спортисти ще се състезават под неутрален флаг, след като  Международният олимпийски комитет (МОК) спря Русия от участие  в Пьончан  заради системното нарушаване на антидопинговите правила. За да бъдат допуснати до игрите, състезателите ще трябва да докажат, че са \"чисти от допинг\". Руските спортисти  няма да могат да поставят национални символи на своите екипи  или да показват каквато и да е национална принадлежност. Президентът на Русия  Владимир Путин съзря въздействие от американските служби върху разследването , довело до наказанието. Световната антидопингова агенция  отхвърли твърденията му и заяви, че е независима организация.", "date": "2017.12.22", "title": "Русия очаква провокации срещу спортистите й в Пьончан"}
{"url": "https://www.dnevnik.bg/biznes/2017/12/22/3102687_biznes_sujuzite_prizovaha_chlenovete_si_da_se_vurnat/", "text": "Национално представителните работодателски организации призоваха бизнеса да се върне към регулирания пазар на ток. Писмото - призив идва след  срещата им с енергийния министър Теменужка Петкова , на която те се оплакаха, че заради липсата на контрол на енергийната борса се допускат спекулативни сделки. Нашата цел е винаги да работим в услуга и за добруването на бизнеса, затова Ви изпращаме информация кога и защо е изгодно да се върнете към регулиран пазар на електроенергия и как да го направите, се казва в обръщението на Асоциацията на индустриалния капитал, Конфедерацията на работодателите и индустриалците, Българската стопанска камара и търговско-промишлената палата. ", "date": "2017.12.22", "title": "Бизнес съюзите призоваха членовете си да се върнат към регулирания пазар на ток"}
{"url": "https://www.dnevnik.bg/bulgaria/2017/12/22/3102616_razkrivaneto_na_ubiistvoto_v_borisovata_gradina_donese/", "text": "Разкриването на убийството на 15-годишния Георги Игнатов в Борисовата градина от лятото на 2015 г. донесе двете най-големи награди на церемонията \"Полицай на годината\". Голямата индивидуална награда получи Стоян Крумов, който е работил по това разследване, довело до  задържането и обвиняването на Йоан Матев , а голямата колективна награда отиде при служителите от отдел \"Престъпления против личността\" в СДВР, които са разкрили всички 17 тежки престъпления на територията на София, както и две престъпления през 2015 и 2016 г. За поредна година бяха раздадени четири индивидуални, четири колективни, две поощрителни и награда за граждански принос към полицията. Пред журналисти полицай на 2017 г. заяви, че разкриването на убийството на Георги Игнатов в Борисовата градина е можело да стане по-бързо, ако обществото беше съдействало. Матев беше задържан почти две години след извършване на убийството. Срещу него има и внесен обвинителен акт в съда. Иначе полицията отчита разкриване на престъпление, след като има повдигнато обвинение и преди окончателно съдебно решение. Крумов обясни, че полицията е работила през цялото време и разследването не е било спирано и възобновявано. \"Може би обществото, гражданите трябваше да ни помогне малко по-рано - това ни забави според мен. Достатъчно беше да се обадят, полицията и прокуратурата щяха да проверят сигнала\", коментира Крумов. До задържането на Матев се стигна след информация от негова съученичка и показания на брат му.  \"Наградата е признание не само за мен, а и за всички мои колеги в разследването, оперативните работници, семейството\", коментира Крумов. По думите му освен късмет имало и здрава работа за успешните им резултати. Индивидуална поощрителна награда отиде при началника на отдел първи при дирекция \"Вътрешна сигурност\" Кирил Златков, който отсъстваше от церемонията, защото бе на \"реализация с прокуратурата\". Третата индивидуална награда бе за Тодор Гачев, който работи срещу разпространение на дрога и детска престъпност в Пловдив. Втората индивидуална награда получи Живко Живков за работата си по противодействие на незаконната миграция към Гранична полиция. Първият подгласник на Крумов стана Пламен Пипков от Охранителната полиция в Казанлък. Поощрителната колективна награда отиде при отдел четвърти в сектор \"Вътрешна сигурност\". Трети подгласник бе отдел \"Контратероризъм\" в ГДБОП. Втори станаха служителите от сектор специализирани полицейски сили в Пловдив. Първи подгласник бе сектор \"Грабежи\" в главна дирекция \"Национална полиция\". Наградата за граждански принос отиде при Надие Карагьозова, която се занимава с детски клуб \"Полицаи\" в Кубрат. След награждаването вътрешният министър Валентин Радев честити празника на полицаите и ги похвали за работата им. Мечтата ми е да стигна рейтинга на Цветанов По думите на Радев разкриваемостта на престъпленията тази година бележи 3-4 % ръст \"и това е проверено, не е нагласена статистиката, това е статистиката. Важна информация, наша информация\", заяви той. Цитира и \"чужда информация\" давайки пример с мониторинговия доклад на Европейската комисия, който сочел МВР за пример. Както и Фронтекс - \"пазим добре границата\", коментира Радев. За \"неща, които тресат Европа\" каза, че \"тероризъм тука няма. Много добре се справяме с миграцията - само добри примери\". Според него най-важното е, че хората приемат полицията все по-добре. Само преди 2 години доверието към нея е било 30%, когато той е поел министерския пост, е било е 37 %, а сега рейтингът се е вдигнал до 46%, обясни той, без да спомене чии и от кога са тези данни. Една от мечтите му била да стигне рейтинга по времето на бившия вътрешен министър Цветан Цветанов, когато той е бил 51%. Радев изрази увереност, че МВР ще стигне този процент, докато той го ръководи. Обеща политическото и професионалното ръководство да се бори за по-високи заплати - не само за полицаите, а и за служителите в системата.", "date": "2017.12.22", "title": "Разкриването на убийството в Борисовата градина донесе двете най-големи награди на \"Полицай на годината\""}
{"url": "https://www.dnevnik.bg/evropa/2017/12/22/3102715_izsledovateli_ot_bulgariia_uchastvat_v_purviia_proekt/", "text": "Партньори от България, Франция, Италия, Полша, Румъния и Великобритания се обединяват за работа по първия одобрен научноизследователски проект от европейския съюз за отбрана, съобщи днес Европейската комисия. Проектът получава един милион евро безвъзмездна помощ от ЕС и ще бъде насочен към проучване на развитието на новите технологии в областта на отбраната. Споразумението за обособяване на европейската отбрана  бе сключено на 11 декември  от страните в ЕС, с изключение на Дания, Ирландия и Великобритания. Досега са изготвени 17 проекта за сътрудничество. Европейския фонд за отбрана разполага с 90 млн. евро за изследвания за срок от три години. Първият утвърден проект ще оцени данните за бъдещи разрушителни технологии и ще представи препоръки за бъдещи научни изследвания в областта на отбраната. Еврокомисията отбелязва, че в началото на следващата година се очаква одобрението на проекти за развитие на дроновете и за защитата и оборудването на войниците. ЕС предвижда да осигури половин милиард евро до 2020 г. за съвместното разработване на отбранително оборудване и технологии.", "date": "2017.12.22", "title": "Изследователи от България участват в първия проект от общата отбрана на ЕС"}
{"url": "https://www.dnevnik.bg/sport/2017/12/22/3102712_aleksandra_jekova_zavurshi_na_11-o_miasto_na/", "text": "Българската сноубордистка  Александра Жекова  завърши на 11-о място в старта от дисциплината сноубордкрос в Червиня, Италия. Състезанието беше пети старт за сезона в Световната купа. Жекова стигна до четвъртфиналите, където отпадна в силната конкуренция на Микаела Мойоли и петкратната световна шампионка Линдзи Джакобелис. Състезанието беше спечелено от Мойоли, която взе втори пореден старт от Световната купа, след като триумфира и в Монтафон преди седмица. Италинката беше най-бърза и остави зад себе си двете представителки на Франция – Нели Моен и Жулия Перейра де Соуза. В генералното класиране за Световната купа лидер продължава да бъде Линдзи Джакобелис с 3380 точки. Александра Жекова има актив от 1320 и заема деветото място в дисциплината. Следващият старт е на 20 януари в турския курорт Ерзурум, а седмица по-късно е и състезанието в  Банско .", "date": "2017.12.22", "title": "Александра Жекова завърши на 11-о място на състезание в Италия"}
{"url": "https://www.dnevnik.bg/zelen/2017/12/22/3102738_sled_namesa_na_premiera_spasenite_luvcheta_otivat_v/", "text": "Спасените от зоокъта в Разград лъвчетата финално ще бъдат преместени в спасителен център за диви котки в Холандия. Това е решението, взето на извънредна среща между премиера Бойко Борисов, министъра на околната среда Нено Димов и председателя на сдружение \"Четири лапи\" Явор Гечев. Тримата са се споразумели, че това е най-подходящият вариант за животните. Извънредната среща в кабинета на министър-председателя е била инициирана от премиера Бойко Борисов и организирана от МОСВ, а поканата за нея е отправена днес сутринта, часове преди организирания в четвъртък вече протест на възмутени от действията на кмета и община Разград граждани пред сградата на правителството. В началото на протеста новината съобщи Любомила Кривошиева от фондация \"Дивите животни\", която лично спаси преди три месеца новородените от нелицензирания зоокът и организира грижите им в клиника \"Добро хрумване\". Просълзена тя благодари на събралото се множество за подкрепата и даренията по време на цялата спасителна кампания с думите \"Без вас, лъвчетата нямаше да могат да оцелеят, благодаря ви!\" Множество граждани се възмутиха още в четвъртък вечер в социалните мрежи от решението на общинския съвет в Разград. Кметът на града не спази споразумението с природозащитната организация, която трябваше да намери подходящо място за оцелелите животни, и вместо това предложи на общинарите решение да дари малките животни Масуд и Терез на зоологическата градина в Пазарджик. Зад идеята лъвчетата да отидат в друг български зоокът еколозите подозират  частен интерес от страна на главния редактор на вестник \"Телеграф\",  който още в началото искаше да ги осинови, както и оказан натиск над община Разград за рязката смяна на позицията. Стотици хора излязоха днес въпреки студа да защитят дивите животни, които според специалистите са обречени на смърт, ако отидат в зоологическата градина в Пазарджик, защото имат нужда от постоянни грижи до първата си година, а в зоокъта дори нямат условия за отглеждане на лъвове в момента. Явор Гечев от \"Четири лапи\" обясни за \"Дневник\", че сега фондацията ще трябва да обжалва решението на община Разград пред обласния управител. В случай на отказ за съдействие, МОСВ ще намери законова форма лъвчетата да заминат в Холандия, стана ясно от думите на министър Нено Димов, който също дойде при протестиращите. Ако се наложи държавата има право да ги конфискува, подчерта той От думите му стана ясно, че министърът на околната среда и водите има възможност да конфискува животните в полза на държата и ако се наложи ще го направи. Освен за съдбата на лъвчетата, по време на срещата страните са обсъдили и сериозния проблем с нелицензираните зоологически градини и лошите условия на отглеждане на животните в тях, както и механизми за решаване на проблема. От МОСВ започват проверки из градовете, където има зоопаркове. Експерите от ековедомството ще инициират законови промени, за да осигурят повече възможности за контрол и санкции от отговорните институции, когато се констатират нарушения в тях. Според Нено Димов, в момента министерството няма достатъчен инструментариум и махнизми за контрол. \"Лицензът, който мога да отнема в момента като министър на околната среда не спира съществуването на зоопарка, а само възможността той да бъде посетен. Крайно недостатъчно като инструмент, така че ми трябва повече инструментариум, за да мога да продължа напред,\" кази Димов.", "date": "2017.12.22", "title": "След намеса на премиера спасените лъвчета отиват в Холандия, а не в Пазарджик"}
{"url": "https://www.dnevnik.bg/citat_na_deniia/2017/12/22/3102662_citat_na_denia_edin_politicheski_trup_obikalia_evropa/", "text": "Това каза от Брюксел уволненият каталунски премиер Карлес Пучдемон в обръщението, с което  покани испанския премиер Мариано Рахой  на разговори. Той поиска преговорите без предварителни условия между двамата да не се състоят в Испания. Партията на Рахой претърпя поражение на вота в Каталуня и се превърна в най-малката политическа сила с  едва няколко места  в парламента.", "date": "2017.12.22", "title": "Цитат на деня: Един политически труп обикаля Европа"}
{"url": "https://www.dnevnik.bg/bulgaria/2017/12/22/3102684_da_bulgariia_noviiat_zakon_sreshtu_korupciiata_e/", "text": "Законът за противодействие на корупцията и за отнемане на незаконно придобитото имущество, приет от 44-то Народно събрание и придобил известност като \"антикорупционният закон\", няма да постигне прогласените цели да противодейства на корупцията, напротив. Той узаконява безконтролна и ефективна административна машина за натиск върху политически и всякакви други неудобни лица и смазване на личността и бизнеса им. Вместо закон за противодействие на корупцията, Народното събрание прие закон за прикриване на корупцията. Това се казва в писмо на партия \"Да, България\" да президента Румен Радев, в което с чисто юридически аргументи настояват държавният глава да наложи вето на новоприетия закон. В писмото юристите на \"Да, България\" подробно излагат мотивите за искането да бъде вдърнат законът за ново разглеждане.  те подчертават, че статутът на новия орган, наречен  защото няма такива за обективност и публичност на избора на комисията, липсват критерии как се стига до номинациите. С разпоредбите не се постига най-висок стандарт за публичност и обоснованост на избора, което създава предпоставки за закулисни зависимости на председателя и членовете на новосъздадения орган, предупреждават от \"Да, България\". И посочват, че изискването за по-високи формални мнозинства в подкрепа на един или друг кандидат не дава гаранция за неговата независимост. за непропорционална намеса в личния живот на гражданите и предупреждават от \"Да, България\". На т.нар. \"антикорупционен орган\" (КПКОНПИ) са предоставени всички оперативно-издирвателни правомощия, които има ДАНС. Тези правомощия включватСРС и изготвяне на веществени доказателствени средства. \"Разузнавателната дейност\", допустимостта и предпоставките за възникване на правото за ползване на СРС, анонимни и ползващи се с имунитет \"доброволни сътрудници\" са по Закона за СРС. Макар корупцията и конфликта на интереси също да са проблеми от особена важност, това не може да обоснове създаването на паралелна структура подобна на ДАНС. Правомощията, които Конституцията предоставя на Прокуратурата, Следствието и МВР, са достатъчни, за да бъде гарантирано наличието на инструменти за разследване и борба с корупцията. Резултатите в тази борба ще дойдат след генералното реформиране на тези три структури, а не чрез създаването на нова неработеща институция. В остър контраст с всички съвременни стандарти, законът не предоставя никакви гаранции за защита на правата на гражданите, които подават сигнали за случаи на корупция.. Обратното,предвижда да се търси отговорност от гражданите, които са подали сигнал, но който по някаква причина не е доказан. Европейската комисия неколкократно е констатирала в своите доклади по Механизма за сътрудничество и проверка, че българските институции са в невъзможност да защитят сигурността на свидетелите по ключови дела от обществен интерес разпоредбите за отнемане в полза на държавата на незаконно придобито имущество влизат т Недостатъците на сегашния Закон за отнемане в полза на държавата на незаконно придобито имущество не са отстранени, а са дори мултиплицирани в новоприетия закон. А понятието \"гражданска конфискация\" няма опора в нашите закони, нито другаде извън англосаксонските страни. От \"Да, България\" припомнят европейската директива, в която консфискацията е предвидена като възможност за ограничаване на ползването на облаги от престъпления и само от осъдени за престъпление лица. А спрямо други лица - в изключителни случаи, и то при гаранции за правото им на защита, каквито в нашия закон няма, предупреждават от \"Да, България\". Миналата седмица самият президент Радев спомена, че може да наложи вето над новоприетия закон. В резултат той беше остро нападнат от представители на управяващата ГЕРБ. \"Да, България\" е първата и единствена засега политическа партия, която призовава държавния глава да върне закона на парламента.", "date": "2017.12.22", "title": "\"Да, България\": Новият закон срещу корупцията е машина за натиск над неудобни, президентът да наложи вето"}
{"url": "https://www.dnevnik.bg/photos/2017/12/22/3102710_fotogaleriia_ne_davame_luvovete_na_prasetata_i_oshte/", "text": "Спасените от зоокъта в Разград лъвчетата Терез и Масуд финално ще бъдат преместени в спасителен център за диви котки в Холандия. Това е решението, взето на извънредна среща между премиера Бойко Борисов, министъра на околната среда Нено Димов и председателя на сдружение \"Четири лапи\" Явор Гечев непосредствено преди протеста в защита на двете животни. Трите страни са се споразумели, че това е най-подходящият вариант за животните.", "date": "2017.12.22", "title": "Фотогалерия: \"Не даваме лъвовете на прасетата\" и още от протеста за лъвчетата"}
{"url": "https://www.dnevnik.bg/video/novinite_na_bnt/2017/12/22/3102873_video_drugite_novini/", "text": "Другите новини е рубрика за уеб новини на БНТ. - Световната здравна организация ще регистрира ново заболяване - пристрастеност към видеоигрите - Сливането на две неутронни звезди, при което за първи път бяха регистрирани едновременно гравитационни и електромагнитни вълни е научното откритие на 2017 г. - Варна става дигитален хъб за цифрова информация - Корените на езика, който говори Йода са в хавайския - Днес е премиерата на албума с музиката от \"Възвишение\" - Митрополит Киприан ще дирижира Коледния концерт утре вечер в Старозагорската опера - БНТ продължава традицията с празничното матине \"Коледа с любов\"", "date": "2017.12.22", "title": "Видео: Другите новини"}
{"url": "https://www.dnevnik.bg/sport/2017/12/22/3102677_otmenenata_kombinaciia_v_sen_moric_beshe_nasrochena_za/", "text": "Международната федерация по ски (ФИС) насрочи нова дата за комбинацията в алпийските ски, която беше  отменена на два пъти в Сен Мориц  в началото на месеца. Стартът, който трябваше да се проведе първо на 8 декември, а после и на 10, не се състоя заради лоша видимост в швейцарския курорт. Комбинацията е преместена за 26 януари в друг швейцарски курорт - Ленцерхайде. От ФИС съобщиха, че 10 ч. местно време ще се проведе супер-Г, а от 13 ч. слалом. Алпийската комбинация ще бъде първия старт от уикенда в Ленцерхайде, след като по програма за 27 и 28 януари са планирани гигантски слалом и слалом. Междувременно стана ясно, че Линдзи Вон ще се завърне на пистата в средата на януари. Победителката в 78 старта от Световната купа няколко пъти имаше проблеми от началото на сезона, но въпреки това успя да спечели  супергигантския слалом във Вал д'Изер . Заради травми Вон прецизира стартовете си и избра да кара само в скоростните дисциплини, готвейки се за олимпийските игри. \"Пьончан е моята цел през сезона, затова искам да съм в максимално добра форма за олимпийските игри\", каза златната медалистка от Ванкувър 2010. Следващият старт за Вон ще бъде в австрийския курорт Бад Клайнкирхайм, когато на 13 и 14 януари са спускането и супер-Г. След 12 състезания от Световната купа в генералното класиране води носителката на Големия кристален глобус за миналата година Микаела Шифрин със 721 точки. Тя има близо 300 точки аванс пред Виктория Ребенсбург (430), а трета е Тина Вайратер (374). До края на 2017 г. дамите имат стартове в Лиенц на 28 и 29 декември, когато са слаломът и гигантският слалом.", "date": "2017.12.22", "title": "Отменената комбинация в Сен Мориц беше насрочена за Ленцерхайде в края на януари"}
{"url": "https://www.dnevnik.bg/biznes/2017/12/22/3102460_edna_bezsmislena_deklaraciia_otpadna_ot_zaduljeniiata/", "text": "От 1 януари отпада задължението на работодателите да уведомяват държавата за това, че условията на труд в предприятията им не са се променили, напомня Главната инспекция по труда.", "date": "2017.12.22", "title": "Една безсмислена декларация отпадна от задълженията на фирмите"}
{"url": "https://www.dnevnik.bg/evropa/2017/12/22/3102852_ekspert_na_oon_obvini_polsha_che_pravi_politicheska/", "text": "Независим експерт на ООН по въпросите на независимостта на съдиите и адвокатите отправи критики към Полша заради реформите в съдебната система, които тази седмица принудиха Европейската комисия да започне безпрецедентна процедура срещу Варшава, предаде \"Ройтерс\". Според Диего Гарсия-Саян, специален докладчик, назначен от Съвета на ООН по правата на човека да разследва независимостта на съдиите и адвокатите, каза, че новите закони в Полша заплашват независимостта на съдебната система и са сериозно нарушение на върховенството на закона. \"Тези закони са част от по-голям план, целящ да постави съдебната система под политическия контрол на управляващата партия\", подчерта Гарсия-Саян. Това, което се случва днес в Полша, е порочен опит да се постави цялата правосъдна система под контрола на изпълнителната и законодателната власт, допълни той. Тази седмица  Европейската комисия поиска Полша да бъде лишена  от правото си на глас в Европейския съюз заради нарушаване на върховенството на закона. Полското правителство  отхвърля обвиненията  и твърди, че реформата е нужна, защото съдилищата са твърде бавни и неефективни.", "date": "2017.12.22", "title": "Експерт на ООН обвини Полша, че прави \"политическа\" съдебна реформа"}
{"url": "https://www.dnevnik.bg/sport/2017/12/22/3102773_ot_dubai_obiaviha_dulgosrochni_planove_za_turnira_v/", "text": "Раздялата с генералния спонсор \"Гаранти Коза\"  няма да се отрази на дългосрочните планове за тенис турнира в София. Това обяви дубайската компания \"Бранд плюс\", която пое организацията на третото и по договор последно издание на надпреварата от категория \"АТП 250\". \"Бяхме щастливи да преместим турнира от Загреб в София. Планът е да остане тук за дълго. Да се надяваме, че 2018 г. ще бъде още по-успешна за турнира и ще можем да надградим над този успех\", каза директорът на \"Бранд плюс\" Барат Годхини на среща с медиите. Мястото в календара на АТП, което заема София, е притежание на Dubai Duty Free, чийто представител е \"Бранд плюс\". От компанията изразиха увереност, че бъдещето на турнира е в България с оглед силните резултати през 2017 г.  \"Абсолютно. Цялата идея да доведем турнира тук беше, за да остане за дълго. Нашата цел е да станем най-добрият турнир в категория \"АТП 250\". Плановете ни са дългосрочни. Турнирът пожъна огромен успех, залата беше пълна. В София имаше много повече публика, отколкото на други, по-големи турнири. В последните дни имаше по 12 хиляди зрители, което не се случва често. От АТП също са много щастливи\", каза още Годхини. По думите му бъдещето на турнира не зависи от това дали ще бъде намерен нов генерален спонсор за заместник на \"Гаранти Коза\". \"Това не е критерий. Има много турнири, които нямат генерален спонсор. Важното е какви приходи ще бъдат реализирани - от билети, от реклама, от телевизионни права\", каза Годхини пред \"Дневник\". Той сподели, че очаква по-голяма ангажираност от страна на частния сектор в сравнение с предишните две години. Директорът на \"Бранд плюс\" каза още, че очаква доста неща да се подобрят, включително като маркетинг и телевизионно позициониране. \"Най-важното е да сме сигурни, че публиката ще остане доволна\", допълни Годхини. Директорът на турнира в София Пол Макнами определи присъствието на Годхини като ясен знак, че плановете на дубайците са дългосрочни. \"Фантастично е, че Барат е тук, за да покаже своята вяра в това събитие. Идването му е чудесен акт на доверие към бъдещето на турнира\", каза бившият дългогодишен директор на Australian Open. \"Както казах миналата година, целта е да направим така, че София и България като цяло да повярват, че мястото му е именно тук. Заедно ще работим за постигането на тази мечта\", допълни австралиецът, който имаше огромен принос за развитието на турнира между първата и втората година. От \"Бранд плюс\" запазиха мекия тон към \"Гаранти Коза\" и днес. \"Бяха много добър партньор и свършиха чудесна работа в тенис отношение. Това е, което мога да кажа в момента. Нещата се променят, такъв е животът\", каза Годхини. По информацията на \"Дневник\" от около месец \"Гаранти Коза\" не е част от турнира в София. Въпреки това турската строителна компания е продължила да продава места за корпоративните ложи в зала \"Арена Армеец\", без да има право. Макнами увери, че няма да има никакъв проблем с корпоративните ложи и всички, които са закупили места, ще бъдат уведомени за ситуацията. Междувременно продажбата на билети върви много добре и месец и половина преди началото на турнира по-голямата част от пропуските за последните четири дни са изкупени. Макнами се надява, че едно от нещата, които ще се подобрят, е зрителският интерес към първите дни на надпреварата. \"Тогава ще има български играчи и се надяваме това да повиши интереса, защото в момента има силна вълна в българския тенис.\" Организаторите потвърдиха, че промените няма да се отразят на участието на Григор Димитров. Световният номер 3 ще защита трофея си в София между 4 и 11 февруари. На 26 декември трябва да бъде обявен окончателният списък с подалите заявка за участие в турнира тенисисти. Годхини и Макнами не пожелаха да издадат някое от потвърдилите присъствие имена. \"Нещата изглеждат много добре, но нека да изчакаме изтичането на крайния срок за заявки\", казаха те.", "date": "2017.12.22", "title": "От Дубай обявиха дългосрочни планове за турнира в София"}
{"url": "https://www.dnevnik.bg/bulgaria/2017/12/22/3102649_ne_vsichki_policai_shte_poluchat_uvelichenie_samo_tezi/", "text": "Вътрешният министър Валентин Радев обяви, че предвидени 55 млн. лв. повече за заплати в МВР няма да бъдат разпределени поравно - както искат синдикатите, а според заслуги.  \"55 млн. лв. раздаваме догодина, няма да ги раздадем на калпак. Само на тези, които са работили най-добре, на другите по-малко. Да са мотивирани и другите\", обяви на церемонията \"Полицай на годината\" Радев. Призова полицейските шефове да мислят как да мотивират служилите си. Обясни, че всички министерства се съгласили, че МВР заслужавали повече пари и държавата е дала колкото може. По думите му към полицаите е \"даден от политическото ръководство в държавата, от най-високо ниво - министър-председателя, който е ваш човек\", заяви той пред колегите си. По думите премиерът Бойко Борисов винаги се дистанцирал от МВР, \"защото е от тук, да не каже някой, че има любимци\". Но това били резултатите, видимите. Пред \"Дневник\" Радев обясни, че това е неговото решение и не смята да го променя. Попита и реторично ако се дадат пари на всички поравно - какъв знак е това към полицаите, \"какво им казваме - увеличаваме ви парите дори и да не работите\". Миналата седмица от публикувана за обществено обсъждане проектонаредба се разбра, че полицаите с най-малки заплати и работещите на терен ще получат повишение, а за шефовете - няма. Повече за разпределението на 55-те млн. лв. по различните длъжности в системата четете  тук . Разпределението на парите бе обсъдено и на извънредно заседание на съвета за социално партньорство тази седмица. На него представителите на всички синдикални организации в МВР и зам.-вътрешният министър Стефан Балабанов подписаха декларация - която няма задължителен характер за Радев, според която парите ще бъдат разпределени поравно между всички служители на вътрешното ведомство. Повече за критиките на синдикатите към проектонаредбата и обсъждането, което мина със заплахи за съд и протести вижте  тук . Както и да бъдат разпределени тези 55 млн. лв., които синдикатите обявиха като гавра, те показаха, че няма да спрат с протестите. Вече като по традиция и днешният празник на гранична полиция, която чества  своята 130-годишнина, бе белязан с протести по всички гранични пунктове . Още през лятото на миналата година синдикатите обещаха, че протести ще има на всеки празник в МВР, докато ръководството не удовлетвори трите им искания - увеличение на заплатите на всички служители с най-малко 15%, спешен ремонт на Закона за МВР и изготвянето на изцяло нов закон с участие на служителите на вътрешното министерство. Те предупредиха, че протестите ще продължат и по време на европредседателството на страната, което започва от началото на следващата година. Повече четете  тук . Така се стигна и до въпросното увеличение на бюджета на МВР с 55 млн. лв. за заплати. Тогава министърът на вътрешните работи обясни, че няма пари за увеличение с 15% на всички заплати и обеща увеличение между 1% и 15% според заслугите. Преди дни стана известно, че полицаите ще получат  коледни бонуси, които не са раздавани от 10 години  - според вътрешния министър Валентин Радев, или от времето на управление на премиера Иван Костов - според източници на \"Дневник\" в системата. Някои от полицаите приеха новината за бонусите като опит да бъдат потушени протестите по време на европредседателството.", "date": "2017.12.22", "title": "Не всички полицаи ще получат увеличение, само тези със заслуги, обяви Радев"}
{"url": "https://www.dnevnik.bg/photos/2017/12/22/3102561_fotogaleriia_svetovnite_snimki_na_denia_-_22_dekemvri/", "text": "Момент от детско коледно тържество в училище в Аютая, Тайланд.", "date": "2017.12.22", "title": "Фотогалерия: Световните снимки на деня - 22 декември 2017 г."}
{"url": "https://www.dnevnik.bg/evropa/2017/12/22/3102525_litva_shte_poiska_ot_es_da_otmeni_smianata_na_vremeto/", "text": "Литва заяви, че ще поиска от Европейския съюз да отмени закона за смяна на часовото време, защото за повечето хора е неприятно два пъти в годината да трябва да местят стрелките на часовниците си, предаде \"Гардиън\". Парламентът на балтийската страна гласува със 76 гласа \"за\", седем \"против\" и седем \"въздържал се\" в подкрепа на предложението на правителството да започне преговори с Европейската комисия. \"Правителството реши да започне дискусии в ЕС за това дали директивата все още е релевантна\", каза съветник на премиера Саулиус Сквернелис. Министрите на външните работи и комуникациите скоро ще започнат консултации по въпроса с eврокомисията и държавите членки. Според тазгодишно проучване 79% от хората в страната с население 2.8 милиона души са срещу годишния обичай да въртят стрелките на часовниците напред с един час през пролетта и назад с час през есента. Поддръжниците на решението, взето в началото на двайсти век, казват, че повечето светли часове през лятото помагат да се пести електричество. Европейската комисия заяви, че в момента проучва въпроса с лятното часово време на базата на наличните данни. Според литовския говорител някои хора не могат да се адаптират лесно към промяната и тя оказва краткосрочно вредно влияние върху здравето им, а освен това няма убедителни доказателства за икономическите ползи. Политици от други страни в ЕС като Финландия, Полша и Швеция също са против смяната на времето.", "date": "2017.12.22", "title": "Литва ще поиска от ЕС да отмени смяната на времето"}
{"url": "https://www.dnevnik.bg/bulgaria/2017/12/22/3102872_bdj_osiguriava_dopulnitelni_mesta_za_praznicite/", "text": "БДЖ - Пътнически превози\" ще осигури допълнително повече от 18 хиляди места за предстоящите празници по основните направления в страната. От днес до 2 януари с увеличени състави ще пътуват влаковете от София до Варна, Бургас, Пловдив, Плевен, Горна Оряховица, Русе, Лом, Видин и Петрич. По-рано днес от столичния електротранспорт съобщиха, че ме трото, част от автобусите, тролейбусите и автобусите  в София ще работят в нощта на 31 декември срещу 1 януари. Слушател на БНР се оплакаха, че чакални на гари не са отоплени. Според тях дори и да не достигат средствата за отопление на целите сгради, би трябвало да се помисли за отоплени стаи за чакащите. ", "date": "2017.12.22", "title": "БДЖ осигурява допълнителни места за празниците"}
{"url": "https://www.dnevnik.bg/sport/2017/12/22/3102892_voleibolnata_federaciia_se_vkljuchva_v_bulgarskata/", "text": "Българската федерация по волейбол (БФВ) започна кампания, с която цели да подпомогне благотворителната инициатива \"Българската Коледа\". Всеки, който дари минимум десет лева в полза на децата в нужда, може да стане притежател на плакат на мъжкия национален отбор или на някого от състезателите на тима. От федерацията съобщават, че са предвидени 15 различни вида постери, като тяхната бройка е ограничена. Кампанията ще продължи и през 2018 г. до изчерпване на количествата. Даренията ще се приемат единствено по  официалната сметка на \"Българската Коледа\" . Всеки, който желае да получи плакат, трябва да удостовери дарението си чрез няколко стъпки, като детайлите могат да се видят в  специализирания сайт  на БФВ за кампанията. \"Вие, великите български фенове на волейбола, винаги сте били седмият играч в отбора и многократно сте играли решаваща роля за нашите победи. За това от наше име и от името на дарителската кампания \"Българската Коледа\" се обръщаме към вас с призив да ни помогнете да спечелим и този мач\", се казва в сайта на федерацията. ", "date": "2017.12.22", "title": "Волейболната федерация се включва в \"Българската Коледа\""}
{"url": "https://www.dnevnik.bg/sport/2017/12/22/3102982_antuni_ivanov_podobri_udarno_nacionalniia_rekord_na/", "text": "Антъни Иванов постави поредния си национален рекорд, този път на 200 метра свободен стил. Състезателят на \"Вихрен\" спечели титлата в дисциплината на държавното първенство на 25-метров басейн. Иванов стана шампион с рекордното време от 1:45,94 мин. Той остави далеч назад досегашното върхово постижение от 1:48,01 мин, дело на Александър Николов от 2009 г.  Много силно се представи и Йордан Янчев, който завърши втори. Той затвърди доброто си представяне на първенството, като финишира за 1:47,26 мин. Това е с близо 2 сек по-добро време от националния рекорд за юноши старша възраст.  Бронзовия медал заслужи Петър Божилов с 1:51,95 мин.  Иванов взе и златото на 50 м бътерфлай с 24,02 сек. След него се наредиха Иван Алмаджиев (24,37 сек) и Любомир Борисов (25,16 сек). Това беше най-успешната година в кариерата на Иванов. Българинът  участва във финала на 200 м бътерфлай на световното по плуване , където завърши осми. По-късно  взе бронз в дисциплината от световното за юноши . Със силните си резултати  той заслужи четвъртото място в анкетата за най-добрите спортисти на България .", "date": "2017.12.22", "title": "Антъни Иванов подобри ударно националния рекорд на 200 м свободен стил"}
{"url": "https://www.dnevnik.bg/sviat/2017/12/22/3102979_trump_podpisa_mashtabnata_danuchna_reforma_smiatana_za/", "text": "Американският президент Доналд Тръмп подписа мащабната данъчна реформа за 1.5 трилиона долара, която се превърна в най-голямата победа за първата година, откакто той встъпи в длъжност. Той също така одобри проектозакон за краткосрочен бюджет, който избягва необходимостта правителството да спре работа при липса на съгласие за бюджета за 2018 г., предаде \"Ройтерс\". Тръмп каза, че иска да подпише документа, преди да замине за имението си във Флорида, вместо да направи това на по-формална церемония през януари и така да изпълни обещанието си и да свъри работата по него преди Коледа. Сред ключовите моменти са намаляването на корпоративния данък на 21% от 35 на сто, считано от 1 януари 2018 г., и повишаване на праговете, отвъд които се сменя ставката за семейно данъчно облагане (и малко по-малко за случаите на индивидуалното данъчно облагане). Текстът е удар и по здравната реформа на предшественика на Тръмп Барак Обама (\"Обамакеър\"), тъй като отменя глоби, налагани на онези, които откажат да станат част от системата на здравно осигуряване. \"Нe исках да кажете, че не си изпълнявам обещанието. Правя го,\" каза той на репортери в Белия дом. Двата документа се смятат за най-сериозните успехи на Тръмп в Конгреса, откакто пое длъжността през януари миналата година. Същевременно законът за разходите решава въпросите само до 19 януари, без да реши споровете между демократи и републиканци за финансирането на пера като миграция, здравеопазване и военни разходи. Според демократите новите данъчни правила ще увеличат богатството на най-заможните и ще увеличат дълга на страната с около 1.5 трилиона долара.", "date": "2017.12.22", "title": "Тръмп подписа мащабната данъчна реформа, смятана за най-големия му успех в Конгреса"}
{"url": "https://www.dnevnik.bg/photos/2017/12/22/3102821_fotogaleriia_teatur_v_recesiia/", "text": "Отминаващата година е една от най-трудните за общинския театър в Рио де Жанейро. Заради непревеждане на голяма част от бюджета много от планираните представления в театъра не са се състояли, а неплащането на заплати от балетисти, певци и актьори ги обрича на бедност.", "date": "2017.12.22", "title": "Фотогалерия: Театър в рецесия"}
{"url": "https://www.dnevnik.bg/morski/2017/12/22/3102967_varna_shte_poluchi_podkrepa_ot_evropeiskata_komisiia/", "text": "Варна е един от трийсетте градове в Европа, които ще получат подкрепа от Европейската комисия за развитие на дигиталния сектор. Това е съобщил днес кметът Иван Портних. Всички хъбове, които участват в проект на Европейската комисия ще имат възможност да развият бизнес планове, да участват в обучения и работни срещи, уточняват от общинския пресцентър. Те ще ползват най-добрите практики на други центрове за цифрови иновации в Европа,както и знания и опит на компаниите ПрайсуотърхаусКупърс (PwC) и Оксфордския университет. Цифровият иновационен център (DIH) е помощно средство, което помага на компаниите да станат по-конкурентоспособни, като подобряват своите бизнес и производствени процеси, продукти и услуги чрез цифрови технологии, е казала днес по време на срещата си с варненския кмет еврокомисарят по цифрова икономика и цифрово общество Мария Габриел. \"Дигиталният иновационен хъб действа на принципа на \"едно гише\", като предоставя на клиентите достъп до нови технологии и финансови механизми за подкрепа и създаване на мрежи\", е обяснила още тя. След като преминат програмата за обучение, дигиталните хъбове трябва да се превърнат във важен стълб за цифровизацията на индустрията в избраните страни и региони, където в момента се инвестират по-малко в цифровите технологии отколкото в други части на Европа или в други сектори.", "date": "2017.12.22", "title": "Варна ще получи подкрепа от Европейската комисия за развитие на дигиталния сектор."}
{"url": "https://www.dnevnik.bg/citat_na_deniia/2017/12/22/3102988_citat_na_denia_niama_koi_da_zamesti_tova_upravlenie_i/", "text": "Това обяви предаването \"Панорама\" на БНТ премиерът Бойко Борисов. Отговорът му бе на въпрос дали в традиционноно си обръщение почетният председател на ДПС е демонстрирал подкрепа към управлението. (Цялото слово на Доган четете  тук .) Доган е един мъдър човек, 27 г. е в управлението и сам разбира какво би станало, ако вотът на недоверие, който ще внесе БСП през януари, успее, допълни Борисов. И червените соцагенции показват, че ГЕРБ е водеща политическа сила. И вместо да изкараме за 6 месеца малък поне позитивен дивидент, ние ще си изкараме кирливите ризи, посочи Борисов, който неведнъж упреква опозицията, че внася вота, когато България ще бъде председател на ЕС. На въпрос дали управлението е стабилно след като вицепремиерът Валери Симеонов на няколко пъти се оплаква, че е бил подведен, премиерът посочи, че в разговор между двамата не е ставало дума за оставка и припомни, че е бил накаран от \"Обединени патриоти\" да се подпише, че 4 г. няма да подава оставка и посочи, че всеки човек си е със свое мнение. При нови избори няма по-добро от това да се създаде, освен че ще счупим държавата за няколко месеца, обобщи ситуацията Борисов.", "date": "2017.12.22", "title": "Цитат на деня: Няма кой да замести това управление и това го знае всяко дете"}
{"url": "https://www.dnevnik.bg/politika/2017/12/22/3102999_boiko_borisov_delian_peevski_e_edin_deputat_ot_dps/", "text": "Депутат от ДПС. Така премиерът Бойко Борисов отговори на въпрос на водещия на \"Панорама\" по БНТ какъв е Делян Пеевски в управлението. \"Ако имаше друго, щяха да го изкарат\", посочи премиерът лаконично. Допълни, че в страната имало няколко олигарха, които воювали и са видели, че имат възможност и си направили медии. \"Ако прегледате сутрин медиите, ще видите точно кои медии на кой олигарх са\". Обяви, че всеки от въпросните олигарси се е опитвал да се възползва по един или друг начин от него, но никой не е успял. \"Не съм с никого от тях\", обясни премиерът. Според него за Пеевски могат да говорят Ахмед Доган и Карадайъ, защото е депутат от ДПС. На въпрос дали идеята на ГЕРБ за промени в Конституцията, с които да се даде възможност за ревизия на стари приватизационни сделки, за които давността е изтекла, е да се засегнат издателя на \"Дневник\" и \"Капитал\" Иво Прокопиев или лидера на БСП Корнелия Нинова, премиерът посочи, че \"в такива схеми не влиза\". Има независими органи, прокуратура, КОНПИ, които работят по темата. Абсолютно, гарантирано независими, подчерта Борисов. Целта на тези предложения не била да се прави ревизия на някого. \"Искам като говорят за корупция, да започнем с генезиса\", обяви мотивите на партията си Борисов. Даде пример с това, че от хилядите общински съветници на ГЕРБ няма как да гарантира, че всички са \"ангели\" и затова, с когото се откриели проблеми, се отстранявал и се насочвал към правосъдието. \"Така че какво да направя аз, да се обадя в КОНПИ и да кажа да не закачат Прокопиев? Не мога.\", обясни позицията си премиерът. Преди седмица  в телевизионно интервю Иво Прокопиев коментира , че целта на атаките е да се запуши устата на независимите медии и да се убие тяхната икономическа база. Според него е крайно време премиерът Бойко Борисов да коментира дали подкрепя репресията срещу \"Капитал\" и \"Дневник\", или не я подкрепя.", "date": "2017.12.22", "title": "Бойко Борисов: Делян Пеевски е един депутат от ДПС"}
{"url": "https://www.dnevnik.bg/morski/2017/12/22/3102987_mnozinstvoto_v_obshtinskiia_suvet_na_varna_odobri_novi/", "text": "Общинският съвет във Варна одобри намерението на местната администрация да поеме дългове на обща стойност от около 73 млн. лева. Средствата ще бъдат вложени в подобряване на градската среда и междублоковите пространства, в модернизация на обществения транспорт, въвеждането на Синя зона и изграждането на пречиствателна станция в курорта \"Златни пясъци\". За реконструкцията на бул. \"Васил Левски\" администрацията на кмета Иван Портних също ще ползва ресурс от финансова или кредитна институция. Към края на 2017 г. дълговете, които Община Варна изплаща, ще са в размер на около 53 млн. лв. Това означава, че с новите заеми Единият от новите кредити ще е в размер на близо 10.2 млн. евро и ще бъде отпуснат от Европейската банка за възстановяване и развитие. Със него ще се финансира въвеждането на Синя зона и ще се осигури собственото финансиране на Общината на недопустими разходи, необходими за изпълнението на европроектите \"Интегриран градски транспорт – втора фаза\" и \"Естетизация и модернизация на градската среда във Варна\". Парите ще бъдат отпуснати на два транша. Първият ще е в размер и ще е със срок на издължаване 12 години. Вторият, който ще се ползва за въвеждането на Синя зона, ще бъде до 2,1 млн. евро и срок на изплащане до 7 години. Поемането на дългосрочен дълг за финансиране на проектите за изграждане на новия бул. \"Васил Левски\" и пробива на бул. \"Сливница\" също бе сред темите на днешното заседание на комисията. Общината планира да изтегли с който да се финансира проектирането и изграждането на светофари по булеварда, авторският и строителният надзор, разходите за отчуждителни процедури за придобиване на земя и сгради. Предвижда се заемът да е със срок на погасяване 10 г., с 3 г. гратисен период. Съветниците одобриха параметрите за кредита и възложиха на кмета да проведе процедурата за избор на институция, която да осигури необходимото финансиране на проекта. Договори за кредит ще бъдат сключени и с \"Фонд за органите на местното самоуправление в България – ФЛАГ\" на Средствата ще бъдат възстановени на Община Варна от управляващите органи на оперативните програми, финансиращи европроектите за градския транспорт, за доизграждането на пречиствателна станция в курорта \"Златния пясъци\" и за естетизацията на градската среда. Тези средства ще са за мостово финансиране на допустими разходи до възстановяването им от управляващите органи по проектите. Според Григор Григоров (Реформатори и патриоти) поемането на дълг за нова ВиК инфраструктура ще стане причина за с още десет стотинки при положение, че тя в момента е една от най-високите в страната. Григоров каза също, че по негови изчисления подмяната на един линеен метър тръби при ремонта на улици във Варна ще струва над 3 хил. лв. като тази сума надвишавала неколкократно реалната. \"Дори и в бизнес плана на дружеството ВиК за 2018 година най-скъпата рехабилитация на отсечка от водопровод струва 1000 лева.\", каза Григоров. Той не подкрепи поемането на дълга като мотивира това свое решение с липсата на достатъчна яснота по някои от проектите и начина, по който ще бъдат изразходвани средствата, отпуснати за финансирането им.", "date": "2017.12.22", "title": "Мнозинството в Общинския съвет на Варна одобри нови дългове за над 73 млн. лв."}
{"url": "https://www.dnevnik.bg/politika/2017/12/22/3103002_protestite_promeniali_resheniiata_na_upravliavashtite/", "text": "Правителството си променя решенията под натиска на протестите, защото в България няма политическа класа, която да си отстоява принципите. Това се разбра от думите на премиера Бойко Борисов пред БНТ. Така той отговори на въпроса защо след като правителството има добри мотиви за предлагани решения в различни области - като злоупотребите с лекарства, например, си сменя позицията след протести. По-рано днес пък след протест пред Министерски съвет, премиерът обяви, че двете лъвчета, спасени от зоокъта в Разград, ще заминат за Холандия, а няма да бъдат предадени на Пазарджик, каквото гласува по-рано общинският съвет в Разград. С липсата на политическа класа премиерът обясни и намерението на БСП да внесе вот на недоверие към правителството по време на председателството на ЕС. Така гостите щели да слушат един ден от премиера какво България вижда като възможности за развитите на Западните Балкани, а на следващия \"ще ни слушат в парламента какво говорим един за друг, защото ние няма да ги оставим в този вот да ни бият нас и ние да гледаме. Още януари всичко лошо ще го изкараме на показ при толкова хубави неща\", заключи Борисов. Даде пример със семейството си, в което като бил малък му обяснявали, че като дойдат гости трябва да се държи възпитано, а сега \"ние искаме да покажем всичките си магарии за тези 6 месеца\". Закани се, че ГЕРБ ще отговори на всичко, което БСП \"изнесе\" за управлението при внасянето на вота. Накрая даваме газ за всичко Готови сме с всичко, което е необходимо за председателството, обяви Борисов с уточнението, че \"по български маниер накрая почваме да даваме газ за всичко, но се справихме\". Всички технически лица са отчели, че всичко е готово. Обясни, че самото председателство е менажиране на един процес, а не \"ние да взимаме решения\". Посочи, че се очакват много напрегнати месеци като в тях вмести и посещения на няколко премиери, които не са за участие в срещите по време на председателство - на Япония, на Чехия, на Ирландия. А в присъствието на президента на Турция Реджеп Ердоган щяло да се направи официалното откриване на ремонта на така наречената Желязна църква в Истанбул през януари. Последното той определи като допълнителен мост към нормализиране на отношенията между Турция и ЕС. България отряза с нож темата за мигрантите На уточняващ въпрос за отношенията между България като член на ЕС и Турция, премиерът обясни, че България като с нож е отрязала темата за миграционната криза, за което са били необходими много усилия и железни договорки с Турция. Припомни как няколко семейства на мигранти се лутали из България, защото никое населено място не ги искало, а Турция спазвала ангажиментите си. \"Нищо сме обещали и направили повече от това да имаме добри добросъседски отношения с Турция. Длъжни сме да имаме добри отношения с всички съседи\", обясни той. Всички искат втори лифт на Банско На въпрос за това какво е решението за казуса със ски зоната в Банско премиерът обяви, че втори лифт ще има, за което били съгласни и \"зелените\". Но искаме така да направим, че всяко нещо, което допълнително ще се строи в защитената зона, ще минава екологична оценка, обясни Борисов. Очаква се темата да влезе в дневния ред на последното заседание на правителството на 28 декември, макар че в обявения дневен ред не е включено нито обсъждане на новия план за управление на Пирин, нито въпросът за промяна в концесионния договор на \"Юлен\". Обичайна практика е обаче необявени предварително теми да бъдат обсъждани и да се вземат решения по тях. Генерал срещу генерал Аз нямам такава суета или амбиция. Така премиерът каза дали участва в демонстрация на сили като генерал срещу генерала Румен Радев. \"Аз нямам какво да воювам с Радев\"ы посочи той и анализира, че държавният глава непрекъснато давал и то негативни оценки за управляващите. Казал на хората си в ГЕРБ да не се обаждат докато президентът взима страна и говори с думите на БСП и на лидера й Корнелия Нинова.", "date": "2017.12.22", "title": "Протестите променяли решенията на управляващите, защото в България нямало политическа класа"}
