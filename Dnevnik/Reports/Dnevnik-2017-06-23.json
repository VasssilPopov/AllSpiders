{"url": "http://www.dnevnik.bg/sport/2017/06/23/2995075_slaviia_triabva_sam_da_investira_v_stadiona_si_zaiavi/", "text": "Ръководството на \"Славия\" само трябва да инвестира в модернизацията на стадиона си, заявиха от Столичната община. Изявлението дойде в отговор на обръщение на привърженици на клуба, които се надяват отборът да се завърне на своя стадион в \"Овча купел\" за домакинствата си в Първа лига.Миналата година \"Славия\" използваше \"Васил Левски\" заради завишените изисквания в новия формат на първенството. Основните два компонента са наличието на хубав терен и осветление, с каквото белите не разполагат.\"Приемете моята благодарност за активната гражданска позиция по отношение на спорта - безпокойствието ви за състоянието на спортната база и възможностите за развитие. Цитираните от вас градове, чиито стадиони са финансово подкрепени, имат статут на публична общинска или държавна собственост. Финансирането им е осигурено по Програмата за сигурността на спортните обекти от Министерството на младежта и спорта. Съгласно нотариален акт за собственост на недвижим имот, собственик на терена е ПФК \"Славия\", а на съоръженията е ОСК \"Славия\" - т.е. частна собственост. Отговорност за поддръжката на обекта имат собствениците\", заяви заместник-кметът Тодор Чобанов.В отговора си до привържениците той добави, че общината би подкрепила евентуален призив към БФС \"за преразглеждане на решението, всички мачове да се играят в тъмната част от денонощието\". \"Заслугите на \"Славия\" са безспорни и те са част от спортната история на България\", заяви още Чобанов.Привържениците на клуба поставят въпроса за отпуснатото финансиране към други клубове. Държавата даде по 1 млн. лева за ремонт на стадионите в Русе, Варна, Горна Оряховица и др. Феновете припомнят и за отпуснатите 6 млн. лева за трибуна \"Моци\" в Разград. В същото време те показват критика към президента Венцислав Стефанов и управлението му. Преди време той заяви пред \"Дневник\", че държавата е абдикирала от спорта и че трябва да отпуска пари за клубовете, които имат големи школи като \"Славия\".Отговор на становището на феновете даде и спортният министър Красен Кралев. \"До настоящия момент проект за реконструкция или изграждане на осветителна инсталация на стадион \"Славия\" не е постъпвал\", заяви той до сдружение \"Славия\".Чобанов допълни, че през последните две години над десет спортни клуба от ОСК \"Славия\" са финансирани за дейности по Програма за развитие на физическото възпитание и спорта.", "date": "2017.06.23", "title": "\"Славия\" трябва сам да инвестира в стадиона си, заяви Столичната община"}
{"url": "http://www.dnevnik.bg/sport/2017/06/23/2995001_novoto_rukovodstvo_na_shahmatnata_federaciia_e/", "text": "Новото ръководство на Българската федерация по шах (БФШ) е получило положителна оценка за действията си от президента на международната федерация (ФИДЕ) Кирсан Илюмжинов. Това заяви изпълняващият длъжността президент на БФШ Иван Генов, като посочи, че на 19 август ще има изборно общо събрание.Българският шах е в много тежка криза след  и обвиненията за финансови злоупотреби, свързани с управлението на вече бившия президент на БФШ и ЕШС Силвио Данаилов.\"Българската федерация няма желание да се конфронтира с никого. Преди два дни проведох среща с президента на ФИДЕ Кирсан Илюмжинов, заради която не успях да дойда на срещата с министъра. Илюмжинов изказа пълната си подкрепа за федерацията и изрази мнение, че действаме правилно в създалата се ситуация\", каза Генов.Той се надява спортното министерство да удължи срока за връщане на средствата към държавата и каза, че ако това се случи, парите ще бъдат дадени.\"Засега лицензът на БФШ не е отнет и се надявам той да не бъде отнет. Ако федерацията няма вина, няма основание лицензът й да се взима. Не може федерацията да носи вина за действията на някой ръководител, защото по устав Управителният съвет не може да свали президента. Той се избира от Общото събрание и само то може да го премахне\", посочи Генов.Спортният министър . В основата са плащания, извършвани между 2011 и 2014 г., когато Данаилов беше начело на БФШ и ЕСШ.\"Ние сме превеждали пари на сметка на ЕШС и имаме документи с подпис и печат, които доказват това. Ако в ЕШС някой е правил фалшификации с документи, ние не сме разследващ орган, за да установим това. Приветствам изказването на министър Кралев да проведе разследване. Ако има виновници, защото аз нямам силата да кажа дали има, или няма такива, то нека те да отговарят пред съда\", заяви Генов.\"В момента министърът казва, че е бил подведен и затова е спрял финансирането на БФШ. Но ако има някой подведен в тази ситуация, то това е БФШ, която е работила стриктно в съответствие с документите, указанията и календарния график, който е получен от ЕШС. Не е вярно, че са превеждани пари в офшорна сметка. Ако има такава, нека компетентните органи разкрият кой я е открил, за какво я е ползвал и нека той си понесе вината.\"Според Генов българската федерация е станала жертва на борбата между бившия (Силвио Данаилов) и настоящия (Зураб Азмайпарашвили) президент на ЕШС. \"Нашето голямо желание е все пак да успеем да намерим общ език с ЕШС и да решим тази ситуация в най-скоро време, защото догодина честваме 90 години от основаването на БФШ\", добави временният президент.", "date": "2017.06.23", "title": "Новото ръководство на шахматната федерация е получило добра оценка от ФИДЕ"}
{"url": "http://www.dnevnik.bg/sviat/2017/06/23/2995015_belgiia_osudi_osem_princesi_ot_abu_dabi_za_trafik_na/", "text": "Белгийски съд осъди осем принцеси от Обединените арабски емирства (ОАЕ) условно, след като ги призна за виновни за трафик на хора, предаде адвокатът им, цитиран от \"Ройтерс\".Случаят започнал, след като обвиняемите - вдовица на принц от Абу Даби и седемте ѝ дъщери - се настанили в луксозен хотел в Брюксел преди десет години. Там те пристигнали със около 20 слуги, с които по думите на прокуратурата се държали унизително и ги карали да извършват принудителен труд (по определенията на белгийското законодателство).Един от слугите избягал от хотела, където те прекарали няколко месеца (Хамда ал-Нахаян и семейството ѝ наели целия четвърти етаж на хотел \"Конрад\"), и се оплакал от отношението им на белгийската полиция. Според неговите признания слугите били карани да работят денонощно и да спят на пода.Осемте жени от управляващата династия Ал-Нахаян, които не присъстваха в залата по време на процеса, получават 15-месечни условни присъди. Трябва да платят и глоба в размер на 165 000 евро.Те обаче бяха оправдани по по-сериозното обвинение - в \"нечовешко отношение\". Стефан Моно, адвокатът им, изрази задоволство, че случаят е разрешен успешно, предаде агенцията.", "date": "2017.06.23", "title": "Белгия осъди осем принцеси от Абу Даби за трафик на хора"}
{"url": "http://www.dnevnik.bg/sport/2017/06/23/2995019_federer_napravi_nova_stupka_kum_deveta_titla_v_hale/", "text": "Рекордьорът по титли от Големия шлем в тениса Роджър Федерер продължи доброто си представяне в турнира на трева в Хале. Швейцарецът направи нова крачка в посока деветата си титла в надпреварата, като се класира за полуфиналите.Той спечели с 6:3, 6:4 срещу Флориан Майер. Водачът в схемата имаше нужда от 68 минути, за да преодолее германеца.Следващият му съперник в събота ще е Карен Хачанов. Руснакът преодоля сънародника си Андрей Рубльов след труден успех със 7:6 (8), 4:6, 6:3.Федерер показа стабилна игра, като разчиташе много на сервиса си. В първия сет той проби за 3:1 и това се оказа достатъчно по пътя към спечелването му.Единственото изпитание пред швейцареца се оказаха двете възможности за Майер да пробие при 40:15 във втория гейм на втория сет. Федерер се справи с предизвикателството, спаси се и на свой ред проби за 3:2. До края осемкратният шампион имаше още добри възможности за по-убедителна победа, но не ги използва.", "date": "2017.06.23", "title": "Федерер направи нова стъпка към девета титла в Хале"}
{"url": "http://www.dnevnik.bg/sport/2017/06/23/2995030_s_gol_na_adenidji_levski_specheli_poslednata_si/", "text": "\"Левски\" спечели с 1:0 срещу \"Радник\" (Сурдулица) в последната си приятелска среща в Правец. Победния гол вкара Бабатунде Адениджи още в шестата минута.Сините се готвят за мача си със \"Сутиеска\" в първия предварителен кръг в Лига Европа. Воденият от Николай Митов отбор приема черногоците в четвъртък.Мачът започна отлично за \"Левски\". В шестата минута Адениджи засече от няколко метра подаване на Роман Прохазка.След това словакът, Адениджи и Жуниор Мапуку имаха добри възможности, но защитата съперника се справи. Малко преди почивката вратарят Чанчаревич спаси удар на Мапуку.Митов не направи нито една промяна на почивката. \"Левски\" продължи да е по-активен, но нови пропуски попречиха да бъде увеличена преднината. Божидар Митрев, Милош Цветкович, Давид Яблонски, Димитър Пиргов, Иван Горанов, Георги Ангелов, Роман Прохазка, Васил Панайотов, Франсис Нар, Бабатунде Адениджи, Жуниор Мапуку", "date": "2017.06.23", "title": "С гол на Адениджи \"Левски\" спечели последната си контрола"}
{"url": "http://www.dnevnik.bg/bulgaria/2017/06/23/2995022_rezultatite_ot_izsledvaniiata_pokazvat_che_vodata_na/", "text": "Резултатите от изследванията на водата на Хасково, направени в института по ядрена енергетика и ядрени изследвания при БАН, показват, че концентрацията на уран в нея е от два до пет пъти по-ниска от приемливата, каза днес по БНТ главният здравен инспектор д-р Ангел Кунчев. Той допълни, че още в понеделник или вторник, ще отпаднат всички ограничения за ползването й.Междувременно и от Министерство на здравеопазването съобщиха, че установените съответствия с нормативните изисквания на подаваната към момента във водоснабдителната мрежа на гр. Хасково питейна вода, дават основание да се отмени наложеното от здравните власти ограничение за ползване на водата за пиене и готвене.Д-р Кунчев каза още, че вчера е дошло и писмо от Световната здравна организация, в което се казва, че взетите от българските власти мерки съвпадат напълно с приетите от организацията и те са оценени като адекватни и навременни.От СЗО уточнили още, че дори при пет пъти по-високи нива на урана, отколкото в Хасково, няма регистрирани случаи на вреди върху здравето.", "date": "2017.06.23", "title": "Резултатите от изследванията показват, че водата на Хасково е безопасна, обяви главният здравен инспектор"}
{"url": "http://www.dnevnik.bg/sport/2017/06/23/2995008_grigor_dimitrov_se_spravi_s_predizvikatelstvata_na/", "text": "Българският тенисист Григор Димитров достигна полуфиналите в \"Куинс\". Той победи с 6:3, 3:6, 6:3 руснака Даниил Медведев след 1.47 часа.В спора за място във финала шестият в схемата ще спори с победителя от мача между Томаш Бердих и Фелисиано Лопес.Четвъртфиналът започна така, че създаде очаквания за лека и бърза победа за шампиона от 2014 г. Медведев обаче успя да промени играта си в хода на мача и затрудни съперника си.Димитров изигра почти отлично първия сет. Той се представи перфектно на първи сервис, като записа и четири аса. Постигането на пробиви в два продължителни и оспорвани гейма го отведе до преднина от 5:0.Едва тогава Медведев съумя да се вдигне и след пробив намали изоставането си на 3:5. Българинът не позволи да си усложнява задачата и с гейм на нула приключи спора в сета.Руснакът подобри играта си и със значително по-стабилен сервис промени хода на мача. Във втория гейм на втория сет той изпусна възможност за пробив, но постигна целта си в маратонския шести гейм. Димитров, чийто първи сервис започна да страда, не успя да отговори и се стигна до изравняване.Третият сет започна с размяна на бързи сервис-геймове, когато Медведев нанесе силен удар с пробив на нула. Това подейства като аларма за българина и той се вдигна, за да влезе в силна серия и да направи обрат до 5:2. Димитров изпусна мачбол при сервис на съперника си в осмия гейм, но след това приключи срещата на свой сервис.В другия полуфинал ще спорят Марин Чилич и Жил Мюлер. Хърватинът, който е четвърти в схемата, имаше нужда от по-малко от час и половина, за да спечели с 6:4, 7:5 срещу Доналд Йънг. Мюлер преодоля също в два сета - 6:4, 7:6 (5), Сам Куери от САЩ.", "date": "2017.06.23", "title": "Григор Димитров се справи с предизвикателствата на Медведев и е на полуфинал в \"Куинс\""}
{"url": "http://www.dnevnik.bg/biznes/2017/06/23/2995032_ivailo_penchev_kum_finansoviia_nadzor_kude_vi_e_akula/", "text": "Собственикът на \"Уолтопия\" и на платформата за онлайн търгове \"Окшънайз\" Ивайло Пенчев изрази в съобщение до медиите възмущението си от Комисията за финансов надзор (КФН) след като по-рано днес от там оповестиха доклада от извършената проверка. Тя е насочена както към фирмата \"Окшънайз\"АД, така и към застрахователни брокери, участвали в търгове там.Пенчев е възмутен, че докладът от проверката противно на обичайната практика е оповестен публично целият и освен това издава, по думите му, търговска тайна.Бизнесменът изразява остро и недоволството си от това, че не му е връчен, нито пък е подписан, което, според него, го прави анонимен. Той се позовава на текстове от закона, регламентиращ дейността на комисията, който има изисквания към вида на издаваните от нея актове.Пенчев казва, че не е чел 30-те страници на документа, а конкретният си коментар по съдържанието ще направи през \"Фейсбук\". Недоволство у него предизвиква и това, че от документа не се разбира в крайна сметка какво следва от него.Проверката на КФН е започнала в средата на април по сигнал на Асоциацията на застрахователните брокери. Преди седмица Пенчев свика пресконференция по темата. Тогава обясни, че са неоснователни обвиненията, че извършва застрахователна дейност без лиценз доколкото платформата е място за организиране на търгове за доставки на стоки и услуги в различни браншове. Обект на проверката се оказаха и компании, които продават застраховки и са участвали в тези търгове.НАЙ- СЕТНЕ!ТИЯ ХУБАВЦИ ОТ КФН НАЙ-СЕТНЕ НАПИСАХА ДОКЛАД!ПОВЕЧЕ ОТ МЕСЕЦ И ПОЛОВИНА СЛЕД ЗАКОННО ОПРЕДЕЛЕНИЯ СРОК!", "date": "2017.06.23", "title": "Ивайло Пенчев към финансовия надзор: Къде ви е акъла?"}
{"url": "http://www.dnevnik.bg/sport/2017/06/23/2995016_kitaiskiiat_futbol_e_zabluda_zaiavi_turseshtiiat_novi/", "text": "Българският нападател Валери Божинов се насочва към ново предизвикателство след раздялата си с . Той пази в тайна клуба, с който преговаря, но според \"Сабах\" това е новият член на елита в Турция \"Гьозтепе\".Божинов обясни, че в Китай му е било много тежко. Той посочи, че е имало много неща, с които не е успял да свикне. \"Просто почувствах, че това не е моето място. Чисто футболно говорим. Финансовата гледна точка няма какво да я коментираме. Ако човек си мисли, че отива в Китай, за да играе футбол, това е една голяма заблуда. Ако отива за пари и да си осигури бъдещето, това е мястото. Въпреки, че съм чужденец, получих страшно много пари\", каза той пред \"Дарик\".Нападателят смята, че много неща не са били на нивото, на което е трябвало да бъдат. Той обаче изтъкна коректността на вече бившия си клуб и неколкократно заяви, че \"няма да плюе там, където е ял\".\"Китайците са малко особени като хора. Не допускат много чужденците до себе си. Затворени хора са. Не са емоционални. Те са такива. Имат и хубави и лоши страни. На мен ми беше много тежко от всяка гледна точка. Липсваха ми много децата. Поне знам, за какво съм бил там. Знам защо съм имал толкова вътрешни мъки\".Божинов предупреди бившия си отбор \"Левски\", че трябва да е внимателен със \"Сутиеска\" в Лига Европа. \"Играх приятелски мач с \"Партизан\" срещу \"Сутиеска\", бихме 1:0 с мой гол. Много здрав отбор, много здраво влизат. Нямат квалитета на \"Партизан\", но момчетата са едри, здрави, влизат здраво, стъпват здраво. Пожелавам (на \"Левски\" да продължи напред. Ще бъде фалстарт за \"Левски\", ако не успеят да продължат\", заяви нападателят.", "date": "2017.06.23", "title": "Китайският футбол е заблуда, заяви търсещият нови предизвикателства Валери Божинов"}
{"url": "http://www.dnevnik.bg/bulgaria/2017/06/23/2995038_pametnikut_na_buzludja_shte_suchetava_moderno_izkustvo/", "text": "Паметникът на Бузлуджа, ако бъде даден на БСП, няма да се възстанови като паметник на социализма. Има интерес от много архитекти и идеята е в него да се съчетаят модерното изкуство и историята, каза днес по БНТ зам.-председателят на БСП по европейски въпроси и международна дейност Деница Златева.Според нея, макар законът вече да не дава възможност партии да получават държавни имоти безвъзмездно, има начини, по които Бузлуджа да се върне на БСП законно. Златева уточни, че ако партията получи паметника, първо ще вземе мерки да го консервира. След това, в зависимост от средствата, ще се търсят варианти за трансформацията на паметника.", "date": "2017.06.23", "title": "Паметникът на Бузлуджа ще съчетава модерно изкуство и история, каза Деница Златева"}
{"url": "http://www.dnevnik.bg/tehnologii/2017/06/23/2995052_purviiat_bulgarski_chasten_satelit_e_izveden_v_kosmosa/", "text": "Първият български частен сателит - BulgariaSat-1 на \"Булсатком\", беше изстрелян тази вечер от космодрума Кейп Канаверал в САЩ. Спътникът бе монтиран на ракета \"Фалкон\" 9 на компанията на Илън Мъск SpaceX, първата степен от която успешно се приземи за повторна употреба.Около 27 минути след старта се задейства за кратко двигателят на втората степен, за да изведе първия български геостационарен спътник до орбита.В 22:45 часа българско време или около 35 минути след старта BulgariaSat-1 успешно се отдели на малко над 1000 км над земната повърхност и след няколко теста ще заеме позицията си за активна дейност.: BulgariaSat-1 е втори български сателит изобщо, след \"Интеркосмос-България-1300\", изстрелян през 1981 година, който вече не е активен. Частният сателит на \"Булсатком\" е произведен в Паоло Алто, Калифорния, и ще осигурява покритие над Балканите и част от Европа.Той ще бъде на орбита на 36 хил. километра над Земята. Ако всичко по изстрелването мине безпроблемно, се очаква сателитът да започне предава след около месец. Проектът се оценява от собствениците му на 235 млн. долара.Очакваният живот на спътника е около 20 г. Половината от капацитета на сателита ще се използва от компанията-собственик, а останалият ще се дава под наем.", "date": "2017.06.23", "title": "Първият български частен сателит е изведен в Космоса (видео)"}
{"url": "http://www.dnevnik.bg/sviat/2017/06/23/2995035_es_reshi_da_zategne_vizoviia_rejim_za_durjavi_koito_ne/", "text": "Лидерите на Европейския съюз се договориха за нови решителни мерки за борба с миграцията, сред които е и възможността за затягане на визовия режим за държави, които отказват да приемат обратно свои граждани с отхвърлени молби за убежище в ЕС.\"Ще бъдат положени допълнителни усилия и за постигане на действителен напредък в политиката за връщане и обратно приемане\", се казва в заключителния документ на Европейския съвет. \"Въз основа на обновения план за действие относно връщането ще се въведат добре функциониращи споразумения и прагматични механизми за обратно приемане с трети държави на равнище ЕС без излишно забавяне и чрез използване на всички възможни лостове, включително – ако е необходимо – чрез преразглеждане на визовата политика спрямо трети държави.\"Опитите да бъде овладяна и намалени вълната от мигранти се правят усилено от 2014г. насам и днес Централното Средиземноморие остава основната зона за навлизане в ЕС през Италия. Огромната част от идващите са от африкански страни, но има и такива от Близкия изток и Азия.Някои държави, включитлно Бангладеш и Нигерия, често отказват да приемат депортираните свои граждани, а напоследък ЕС удвои усилията си да ускори това зъвръщане.\n    \"Можем да използваме визите, за да ги убедим да приемат гражданите си\", коментира пред \"Ройтерс\" високопоставен дипломат от ЕС. Той допълва, че мерките срещу тези страни може да включват и ограничения, насочени срещу елитите на тези страни, тъй като техните членове могат да си позволят да пътуват до Европа, но отказват да приемат сънародниците си, движещи се по магистралите на трафикантите на хора.Германският канцлер Ангела Меркел каза, че търговските споразумения на ЕС с африкански държави също трябва да са сред инструментите за натиск.", "date": "2017.06.23", "title": "ЕС реши да затегне визовия режим за държави, които не си прибират мигрантите"}
{"url": "http://www.dnevnik.bg/sport/2017/06/23/2995056_felisiano_lopes_preodolia_berdih_v_zdrav_mach_i_shte/", "text": "Фелисиано Лопес ще е съперникът на Григор Димитров в полуфинала в турнира на трева в \"Куинс\". Испанецът спечели вълнуващ мач със 7:6 (5), 6:7 (1), 7:5 срещу Томаш Бердих.Лопес излезе победител в оспорваната надпревара след 2.31 часа игра. Решаващ за изхода се оказа единственият пробив в двубоя, постигнат от испанеца в 11-ия гейм на третия сет.Мачът на Димитров ще е не преди 16.45 часа в събота. Преди това в другия полуфинал ще играят Марин Чилич и Жил Мюлер.До момента българинът и испанският му съперник са се срещали три пъти, като Димитров има две победи. Интересното е, че те са играли два пъти на трева, като и двата са именно в \"Куинс\". През 2010 г. Лопес печели с 6:2, 6:4. Четири години по-късно хасковлията се наложи в зрелищния финал с 6:7 (8), 7:6 (1), 7:6 (6).По-рано днес .В мача между Лопес и Бердих първите два сета бяха идентични без нито една възможност за пробив. В първия испанецът се наложи със 7:5 точки в тайбрека. Във втория ролите се размениха, като чехът стигна до 7:1 и изравни.Лопес пръв имаше възможност да пробие - в първия гейм на третия сет, но съперникът му се спаси. Мачът влезе в познатото русло с размяна на бързи геймове. В десетия гейм Бердих имаше мачбол при първия си шанс за спечелване на подаването на съперника, но испанецът изравни. Веднага след това дойде решителният пробив на Лопес и със затвърждаването му той заслужи победата.", "date": "2017.06.23", "title": "Фелисиано Лопес преодоля Бердих в здрав мач и ще играе с Димитров"}
{"url": "http://www.dnevnik.bg/sport/2017/06/23/2995033_cska_se_vdigna_za_obrat_s_chetiri_gola_sreshtu_rumunci/", "text": "ЦСКА постигна нова победа в предсезонната си подготовка в Австрия. Червените направиха обрат от 0:2 до 4:2 срещу \"Университатя\".Треньорът Стамен Белчев направи промени в състава си и това оказа влияние. Головете за отбора вкараха Милчо Ангелов, Никола Колев, Кристиян Малинов и Давид Симао.Румънският отбор започна силно и се възползва от неточностите в обновената защита на ЦСКА. Още до 20-ата минута Иван два пъти отбеляза за \"Университатя\". Малко след това след прехвърлящ удар Китанов имаше късмет, като топката срещна гредата.В 31-ата минута Ангелов намали след подаване на Кирил Десподов. Седем по-късно Колев изравни след силен удар от разстояние и грешка на вратаря на съперника.През второто полувреме Стамен Белчев даде възможност за изява на още от своите футболисти. ЦСКА игра по-добре от румънците и заслужено спечели. В 73-ата минута Малинов изведе отбора си напред с хубав удар от далеч. В края на срещата Антон Недялков подаде отляво към Симао, който с удар по земята от 14 метра беше точен за 4:2.Червените ще изиграят срещу \"Карабах\" последната си проверка в Австрия. Мачът е в събота в 19.00 часа.(Ангелов, Колев, Малинов, Симао) Георги Китанов, Стойчо Атанасов, Станислав Манолев (к), Александър Дюлгеров, Александър Георгиев, Рубен Пинто, Никола Колев, Милчо Ангелов, Кирил Десподов, Густаво Кулма, Кевин Кубемба", "date": "2017.06.23", "title": "ЦСКА се вдигна за обрат с четири гола срещу румънци"}
{"url": "http://www.dnevnik.bg/bulgaria/2017/06/23/2995055_vsichki_nosiat_vina_za_protivopostavianeto_v_sudebnata/", "text": "Между председателя на ВКС, ВАС и главния прокурор има противопоставяне. Това е вредно за съдебната система. За ситуацията вина носят всички, дори политиците, защото взимат страна\", каза днес по БНТ заместник-председателят на ГЕРБ Цветан Цветанов.Той призна, че в миналото е правил грешки, като се е изказвал по съдебни казуси. Според Цветанов политиците трябва да са гарант, че съдебната система ще бъде променена.На въпрос за случката с колата на Лозан Панов, бившият вътрешен министър обяви, че темата се е преекспонирала. Според Цветанов сега фокусът трябва да е върху предстоящото председателство на ЕС от България.", "date": "2017.06.23", "title": "Всички носят вина за противопоставянето в съдебната система, обяви Цветанов"}
{"url": "http://www.dnevnik.bg/sviat/2017/06/23/2995026_petima_zaginaha_pri_tokov_udar_v_turski_akvapark_sred/", "text": "Три деца и двама възрастни починаха след силен токов удар във воден парк в северозападна Турция, предадоха медиите в страната, цитирани от \"Асошиейтед прес\" и Би Би Си. Други петима са ранени според в. \"Хюриет\".Сред загиналите са управителят на парка в град Акязь в провинция Сакария (на около 100 километра източно от Истанбул) и синът му, гмурнали се, за да спасят три деца, които тогава плували в басейн в комплекса.Според агенция \"Доган\" и петимата били откарани в болница, но докторите не могли да ги спасят.Турските власти са започнали разследване по случая. Причините за инцидента все още не са известни.", "date": "2017.06.23", "title": "Петима загинаха при токов удар в турски аквапарк, сред жертвите има деца"}
{"url": "http://www.dnevnik.bg/sviat/2017/06/23/2994137_britanskoto_mladotresenie_-_kak_izborite_zadulbochiha/", "text": "Различните поколения британски избиратели не са били толкова разделени през последните четири десетилетия, колкото на последните избори - младите ясно застават зад лейбъристите, а по-възрастните зад консерваторите.Това сочи  на социологическата агенция Ipsos MORI сред над седем хиляди британци, живеещи в страната. Британските медии вече описаха комбинацията от поколенчески разлом и по-висока активност на младите избиратели с думата  - игра на думи с \"млад\" и \"земетресение\".На предсрочния вот на 8 юни партията, водена от премиера Тереза Мей, спечели най-много места в парламента, но загуби мнозинството си (оставайки с 13 места по-малко, отколкото след предишния вот), а лейбъристите с лидер Джеръми Корбин значително увеличиха подкрепата си с 30 места.Агенцията обяснява, че от 1979 г. насам - годината, в която тя започва да съхранява подобни данни - не е отбелязвана толкова дълбока пропаст между най-младите и най-възрастните избиратели. Ясно очертана в данните е разделителната линия от 45 г. между двете категории, предпочели съответно лейбъристите и торите.Според проучването лейбъристите са увеличили подкрепата си сред хората на възраст меду 18 и 34 г. с около 20 процентни пункта, а консерваторите са загубили част от гласоподавателите в тази категория. При торите обаче е нараснал със 7 процентни пункта делът на гласувалите в категорията между 45 и 54 години. Сред британците на възраст над 55 г. увеличението е с 14 процентни пункта.Над 60 на сто от избирателите между 18 и 24 г. са пуснали бюлетина за партията на Корбин, докато 61% от тези над 64 години са избрали управляващите.Спрямо 2015 г. се наблюдава и увеличен интерес на младите избиратели между 18 и 34 г., макар делът на гласувалите сред по-възрастните да остава по-голям. През 2016 г., на фона на по-ниска активност сред младите, някои от тях обявиха, че поколенията на родителите им са решили вместо тях съдбата на Великобритания, тъй като немалка част от тях гласуваха за напускане на ЕС.Проучването, макар и да опровергава някои публикации за невиждана активност сред по-младите избиратели (според някои медии до 72%), потвърждава схващането, че  към лейбъристите и че по-голяма част от тях са отишли до урните, отколкото на миналия вот. Увеличението в дела на гласуващите между 18 и 24 г. (54 на сто от тях са упражнили правото си на глас) е видимо в сравнение с 2015 г., когато Ipsos MORI е измерила активността сред тях на 43% - скок с над 10 процентни пункта. Също над половината (55%) от живеещите в Обединеното кралство избиратели на възраст между 25 и 34 години са отишли до урните, показва проучването. Делът на глакувалите в тези две категории е сходен с регистрирания от агенцията на референдума за Брекзит.\"Активността сред гласуващите от малцинствата се е увеличила с шест процентни пункта. От тези, които са отишли да гласуват, но не са го направили на изборите през 2015 г. или на референдума за ЕС, повечето са гласували за лейбъристите,\" обобщава агенцията.Социалният статус също се е оказал важен фактор, но с обратен знак - част от средната класа, която обикновено гласува за торите, този път е избрала лейбъристите, докато при групи с по-ниски доходи е станало обратното. Според проучването партията на Корбин е увеличила подкрепата си в така наречените социални групи ABC1 (обхващащи всички нива на средната класа) се е увеличала с 12 процентни пункта. Със същата стойност обаче са се увелечили привържиници на торите от групите C2DE, които включват квалифицираните и неквалифицираните работници и безработните, отбелязва Ipsos MORI. Подкрепата за либералдемократите и Партията за независимостта на Великобритания (UKIP) пък е намаляла във всички социални групи.Сред избирателите с висше образование лейбъристите имат преднина от 15 процентни пункта. Консерваторите водят със 17 процентни пункта сред гласувалите без квалификации и 7 на сто сред избирателите, чиято образователна квалификация на включва диплома от висше училище.Противно на очакванията няма особени доказателства, че изборите са мобилизирали много хора, които са предпочели да не гласуват на вота през 2015 г. или на референдума на следващата година - от въздържалите се тогава едва една осма са пуснали бюлетина на 8 юни. От тях 60 на сто са подкрепили лейбъристите.След вота политически анализатори заключиха, че младите гласоподаватели са предпочели лейбъристите на фона на рекордно високите такси за записване в университетите и цената на жилищата и на обещанията на Корбин да премахне напълно таксите. Възрастните избиратели обаче, сред които  са повече, отколкото сред младите и които (често като наемодатели) печелят от вдигащите се цени, са посрещнали радушно идеята на торите за ниски данъци и фискална дисциплина.\"Ипсос\" обаче посочва, че най-силния ръст в подкрепата за Корбин е дошъл не от \"студентската\" възрастова категория, а от гласоподавателите на възраст между 25 и 34 години, където гласувалите за корбин са с 13 процентни пункта повече, отколкото през 2015 г.На фона на често изтъкваната \"малка преднина\" на Мей, която изглеждаше като загуба в деня след вота, и двете водещи партии всъщност са увеличили дела от националния вот, който са получили, в сравнение с 2015 г., за сметка на малките партии. При лейбъристите обаче промяната е с 9.5 процентни пункта (до 40%), докато при торите е 5.5 процентни пункта (42.4%).", "date": "2017.06.23", "title": "Британското \"младотресение\" - как изборите задълбочиха пропастта между поколенията"}
{"url": "http://www.dnevnik.bg/evropa/zemedelie/2017/06/23/2994280_fond_zemedelie_izplati_subsidiite_za_mladi/", "text": "Държавен фонд \"Земеделие\" е изплатил субсидиите за млади земеделски производители, които са по линия на директните плащания за кампания '2016. Това става ясно от прессъобщение на институцията.Средствата са за общо 1.61 млн. лв като преводът им към фермерите е направен в четвъртък. Субсидиите се разпределят между близо 3800 производители, заявили участие в схемата за подпомагане.Средствата за млади земеделски производители представляват годишна надбавка от 25% на хектар към субсидията за единно плащане на площ и важат за първите 30 заявени хектара (300 декара) за подпомагане. Парите се предоставят на всички стопани, които са под 40 години като целта на мярката е да се насърчи стартирането и развиването на бизнес от млади хора.Освен за добавка по линия на директните плащания, младите производители могат да кандидатстват и с проекти за млади фермери от програмата за развитие на селските райони. Такива проекти могат да подават стопани между 18 и 40 години, които са регистрирани за първи път като земеделски производители като максималната субсидия за такива проекти е 25 хил. евро.Според публикувания график на земеделското министерство кандидатстването за тази мярка ще започне ", "date": "2017.06.23", "title": "Фонд \"Земеделие\" изплати субсидиите за млади производители"}
{"url": "http://www.dnevnik.bg/bulgaria/2017/06/23/2994330_kak_obshtina_varna_otgovaria_na_vupros_za_edin_milion/", "text": "Цял месец беше необходим на общинската администрация във Варна, за да намери отговор на \"въпрос за един милион\", зададен от \"Дневник\". Повод за него са съмнения в нарушаване на договора за почистване на битовата смет в града, сключен с дружествата \"ЗМБГ\" АД и консорциумът \"Варна – 1\" ДЗЗД. В няколко от градските райони те са поставили вместо изрично договорените метални и поцинковани контейнери пластмасови с доста по-ниска цена. За всички контейнери, договорени между общината и двете дружества разликата надхвърля 1 млн. лв.Писмото, съдържащо отговори на зададените въпроси, е подписано от зам.-кмета на Варна Тодор Иванов. От атрибутите към него става ясно, че със съставянето му са били ангажирани общо четирима висши и средни общински служители. Въпреки това справянето със задачата им е отнело повече от 20 работни дни.Договорите между общинската администрация, \"ЗМБГ\" АД и \"Варна – 1\" ДЗЗД са сключени на 30 юни и 1 юли м.г., на базата на спечелен търг за възлагане на обществена поръчка. Неразделна част от договорите са технически спецификации и предложения, подписани от възложителя и изпълнителите. Според тях във Варна трябва да бъдат разположени около 6 хил. контейнера за битова смет т с вместимост 1100 л. Изрично условие е те да са \"сиви, изработени от метал, със сертификат за качество\". Но вместо тях по улиците на града са поставени черни контейнери от пластмаса.Според офертите в сайтовете на няколко български фирми, предлагащи метални контейнери за смет тип \"бобър\", единичната им цена е от над 480 до 510 лв. Друга проверка показа, че цената на пластмасовите контейнери, поставени във Варна е точно 338 лв. за брой. .В обяснението си за причините, довели до подмяната, Тодор Иванов твърди, че \"съгласно Техническата спецификация на обществената поръчка възложителят (Община Варна) има правото да поиска промяна на броя и вида на контейнерите. В тази връзка, с цел естетизация на градската среда, и намаляване шумовото замърсяване при обслужването на контейнерите за битови отпадъци в определени микрорайони са поставени пластмасови съдове (...). Тяхното поставяне е прецизирано от районните администрации, като в районите с преобладаващо отопление на твърдо гориво са поставени метални такива\".В уточнение на този отговор в сряда поискахме да бъде посочен изходящ номер или линк към публикация в сайта на местната администрация на възлагателното писмо за подмяна на контейнерите. До края на работния ден вчера отговор на това искане не бе получен.Какво точно е имал предвид зам.-кметът на Варна, твърдейки, че по-евтини контейнери са поставени само \"в определени микрорайони\" от писмото му не става ясно.Бърза проверка на територията на централния градски район \"Одесос\" показва, че там всички контейнери са полиетиленови. Същият тип съдове за събиране на битовата смет са разположени и в район \"Приморски\", край магистралата Варна - \"Златни пясъци\", дълга около 20 км., в кварталите край нея, както и на територията на туристическите комплекси край града. Любопитна подробност е, че според сайта на района \"той е разположен на 5110 хектара и заедно с прилежащите 12 селищни образувания е най – големият по територия в страната\".Цената от 338 лв. за един пластмасов контейнер, цитирана по-горе, е записана в постановление на Варненската окръжна прокуратура от 14 март т.г. То е по повод на няколко случая с автомобили, изгорели заради подпалени пластмасови съдове за събиране на смет в централния район \"Приморски\".Цената, която зам.-кметът на Варна е посочил в отговорите си до \"Дневник\" обаче е съвсем различна. Позовавайки се на информация от изпълнителите на обществената поръчка \"ЗМБГ\" АД и \"Варна – 1\" ДЗЗД той твърди, че металните и пластмасови съдове струват съответно 450 лв. и 429 лв. с ДДС. С други думи, разлика в цената на полиетилена и обработената, горещо поцинкована ламарина почти няма.Дали община Варна е проверила реални ли са тези цени, от писмото на варненския зам.-кмет не става ясно. Но установената практика в други подобни случаи показва, че местна администрация не проверява верността на документите, които й се предоставят.Според записаното в договорите за почистване и извозване на сметта във Варна отговорността за спазването и изпълнението на клаузите им е поделена между няколко управленски нива.Първа в списъка е дирекция \"Управление на сигурността и контрол на обществения ред\". Тази дейност е в ресора именно на зам.-кмета Тодор Иванов. Така излиза, че проверката, която би трябвало да е извършена по сигнала на \"Дневник\" е направена от същия общински служител, който упражнява и контрола по спазването на договорите със \"ЗМБГ\" АД и \"Варна – 1\" ДЗЗД.Останалите, отговорни лица са упълномощени от кмета на община Варна Иван Портних. В конкретния случай става дума за кметовете на районните кметства.\"Консорциум Варна 1\" и \"ЗМБГ\", свързани с братята Кирил и Георги Домусчиеви. При обявяването на процедурата Варна беше разделена на пет зони, като фаворитите не се състезаваха заедно за нито една от тях.В \"Консорциум Варна 1\" влизат дружествата \"Ай Ес Ви трейд\" и \"Нелсен чистота\". Първата е собственост на две физически лица, но от публикуваните й финансови отчети става ясно, че се финансира от свързаното с Домусчиеви дружество \"Есте пропъртис\". През 2009 г. то е отпуснало заем от 9.7 млн. евро на \"Ай Ес Ви трейд\", а за контакти е посочен e-mail с разширение huvepharma.com, съвпадащо с името на компания, която също е от групата на братята.\"ЗМБГ\" АД също има връзки с Домусчиеви. В капитала й с 40% участва дружеството \"Бул инвест груп 2009\", което е собственик на футболния клуб \"Лудогорец\".", "date": "2017.06.23", "title": "Как община Варна отговаря на \"въпрос за един милион\""}
{"url": "http://www.dnevnik.bg/detski_dnevnik/2017/06/23/2993935_blizo_27_hil_osmoklasnici_se_iaviavat_na_nacionalnoto/", "text": "Днес в 10 ч. започва националното външно оценяване по чужд език за осмокласниците. Общо 26 795 ученици ще положат изпита, който ще се проведе в 411 училища.Осмокласниците от профилираните гимназии, профилираните паралелки от средните училища, както и тези от професионалните гимназии ще имат на разположение три астрономически часа за решаването на теста. За децата със специални образователни потребности е предвиден още един допълнителен час.В зависимост от езика, който изучават, младежите могат да се явят на английски, испански, италиански, немски, руски и френски. Най-много – 19 072, ще държат външно оценяване по английски език.Тестовете по чужд език съдържат задачи с избираем отговор, както и задача за създаване на текст. Националното външно оценяване има за цел да измери знанията и уменията на учениците за слушане с разбиране, четене с разбиране, лексика и граматика.Проверката и оценката на писмените работи ще се извърши от училищни комисии. Оценките ще се вписват като текущи и ще са с еднаква тежест като останалите изпитвания през годината.", "date": "2017.06.23", "title": "Близо 27 хил. осмокласници се явяват на националното външно оценяване по чужд език"}
{"url": "http://www.dnevnik.bg/bulgaria/2017/06/23/2994340_sudiia_otkaza_da_gleda_deloto_za_mrusniia_vuzduh/", "text": "Определеният съдия докладчик по делото за мръсния въздух в Софийския градски съд Божана Желязкова си е направила отвод, научи \"Дневник\". Причината - фактът, че тя и семейството й са увредени от същия въздух, поставят под съмнение нейната безпристрастност.Делото е заведено от няколко неправителствени организации, които съдят Столична община заради бездействието й през годините за борба със замърсяването на въздуха.\"Определеният съдия-докладчик след като детайлно се запозна с материалите по делото, намира, че с оглед предмета на делото е налице основателно съмнение в неговата безпристрастност, тъй като той и семейството му са сред живущите и работещите на територията на Столична община, като ежедневно търпят твърдяното нарушение - съдията докладчик и семейството му също са сред увредените от мръсния въздух в гр. София през цитирания в исковата молба период, продължават да живеят и работят в нездравословна и неблагоприятна околна среда, която е в несъответствие с установените стандарти и нормативи\", пише съдия Желязкова и отказва да гледа делото.Делото е пуснато отново за разпределение и се е паднало на съдия Богдана Желявска,Под исковата молба, подадена в края на май, са се подписали от \"Спаси София\", \"За Земята - Достъп до правосъдие\", Асоциация \"Диабет тип 2\" и Център за независим живот. Адвокатите Димо Господинов, Христо Христев и Иван Велов също се включиха в кампанията.Организациите, обединени под името \"Група за чист въздух\", твърдят, че в периода 2015-2017 г. въпреки сериозните нива на замърсяване с фини прахови частици от общината не предприемат никакви мерки, за да предпазят населението на града. Според тях София е била управлявана в продължение на две години без приета стратегия за справяне с проблема.", "date": "2017.06.23", "title": "Съдия отказа да гледа делото за мръсния въздух, защото и тя е потърпевша"}
{"url": "http://www.dnevnik.bg/skorost/2017/06/23/2994249_novoto_kombi_na_iaguar_se_upravliava_s_jestove/", "text": "\"Ягуар\" представи новото поколение на комбито XF. Автомобилът има почти същата дължина (4.6 метра), като своя предшественик, но междуосието е с 5 см по-голямо. Това решение осигурява повече място в областта на коленете на возещите се отзад и увеличаване на багажния обем, който варира между 565 и 1700 литра.Комбито е снабдено и с въздушно окачване на задната ос, което гарантира поддържане на еднакво ниво на колата, независимо от натовареността. Вратата на багажника пък се отваря с движение с крак под задната броня. С жест, но с ръка, се командва щората на стъкления покрив. Отключването на автомобила може да става и с гривна, която е ударо и водоустойчива.Срещу доплащане комбито се предлага с ходова част с променливи характеристики, като системата за програмируема динамика, позволява на водача да избира между комфортни и спортни настройки, които влияят също на работата на кормилното управление, трансмисията и педала на газта. \"Ягуар\" XF Спортбрейк серийно е със задно предаване, но срещу заплащане може и да е 4Х4, като систематата All Surface Progress Control оптимизира сцеплението върху всякакви повърхности.При нормални условия на шофиране интелигентната система насочва по-голямата част от въртящия момент към задните колела. При завиване електрониката предвижда всяко приплъзване на колелата и прехвърля въртящ момент към предната ос, където сцеплението е най-високо, преди да настъпи приплъзването, предотвратявайки загуба на динамика.Новото комби на \"Ягуар\" ще се предлага в Европа с три версии на двулитров дизелов мотор (с мощности 163, 180 и 240 к.с.), както и с 3.0-литров дизелов двигател V6 с 300 к.с. Бензиновият мотор е двулитров с 250 конски сили. Скоростните кутии могат да бъдат механични, или автоматични.Въздухът, влизащ в салона на \"Ягуар\" XF Спортбрейк, минава през филтрация и йонизация. Сред асистиращите системи се появява и такава, която засича признаци на сънливост и предупреждава водача, когато има нужда от почивка. Интелигентен ограничител на скоростта, която работи заедно с технологиятна за разпознаване на пътните знаци, адаптира скоростта на автомобила спрямо ограничителните знаци.Информационно-развлекателна система е с 10 инчов дисплей. На разположение е и приложение за смартфон, през което може да се получи информация за състоянието на автомобила, да се заключва и отключва автомобила, да се получават известия, ако се включи алармата и т.н. Приложението помни и мястото, на което е паркирана колата. През него може да се зададе предварително загряване или охлаждане на салона.", "date": "2017.06.23", "title": "Новото комби на \"Ягуар\" се управлява с жестове"}
{"url": "http://www.dnevnik.bg/sport/2017/06/23/2994373_grigor_dimitrov_izliza_sreshtu_medvedev_v/", "text": "Григор Димитров ще играе днес с руснака Даниил Медведев в четвъртфиналите в \"Куинс\". Срещата на централния корт е трета в програмата и ще започне не преди 17.00 часа.Българинът, който е шести в схемата, достигна до този етап след  след почти 2 часа игра. В първия кръг , на когото даде четири гейма.Медведев си осигури място сред осемте най-добри в надпреварата с успех срещу Танаси Кокинакис от Австралия. Това ще е първата среща между Димитров и руснака.Българинът е на първия си четвъртфинал от февруари насам. За последно той стигна до финалната осмица в Ротердам, където беше спрян от Давид Гофен. Преди това в първите си три турнира за сезона Димитров спечели две титли и игра полуфинал на Australian Open, но след надпреварата в холандския град записа осем загуби в 14 мача.След успеха в първия кръг в \"Куинс\" . \"Годината засега е добра. Можех да се представя по-добре в сезона на клей, проблемът е, че играх добре, но просто не спечелих в много мачове.\"\"Имах много възможности, в доста мачове водех, но загубих. Но сега идва сезонът на трева и аз гледам много по-позитивно. Най-доброто, което мога да направя, е да давам 100% от себе си както на корта, така и извън него\", заяви българинът.", "date": "2017.06.23", "title": "Григор Димитров излиза срещу Медведев в четвъртфинал в \"Куинс\""}
{"url": "http://www.dnevnik.bg/sport/2017/06/23/2994416_livurpul_kupi_mohamed_salah_ot_roma_za_39_mln_evro/", "text": "\"Ливърпул\" привлече крилото на \"Рома\" Мохамед Салах. Червените ще платят 39 млн. евро за сделката, съобщава Би Би Си.Египетският национал подписа договор за пет години с клуба от \"Анфийлд\". Той беше и една от основните цели на мениджъра Юрген Клоп.Сделката е една от най-скъпите в историята на \"Ливърпул\", като спрямо сегашния курс се доближава на 1 млн. паунда от рекордните 35 милиона, платени за Анди Керъл през 2011 г. Трансферната сума е същата като тази от привличането на Садио Мане преди година.Салах беше много близо до преминаване на \"Анфийлд\" от \"Базел\" през 2014 г., но тогава отиде в \"Челси\". По думите на Клоп египтянинът е отличната съвкупност от \"опит и възможности\".\"Това е истински вълнуващ трансфер за нас. Следя го от \"Базел\" и той израсна много, за да стане наистина добър играч\", каза германецът. Според него Салах ще донесе нови възможности за нападението на \"Ливърпул\".След едва 11 мача за \"Челси\" крилото заигра в италианското първенство, където се състезава за \"Фиорентина\" и \"Рома\". Миналия сезон той вкара 15 гола в 31 мача за \"вълците\".\"Ливърпул\" започна селекцията си с привличането на 19-годишния нападател на \"Челси\" Доминик Соланке.", "date": "2017.06.23", "title": "\"Ливърпул\" купи Мохамед Салах от \"Рома\" за 39 млн. евро"}
{"url": "http://www.dnevnik.bg/biznes/2017/06/23/2992236_stroitelnoto_ministerstvo_gotvi_nova_jilishtna/", "text": "В днешно време, когато някой трябва , последното, за което ще се сети, е да види дали няма някоя правителствена програма, на критериите на която ако отговаря, може да ползва облекчение. Ако например е част от младо семейство, което е напът да се сдобие с първия си дом. Единственото, на което може да се разчита в момента, са рекордно ниските лихви по кредитите и приспадането на лихвите при подаването на годишната данъчна декларация за доходите.Жилището е стока от първа необходимост, затова и във всички страни с пазарна икономика имат жилищна политика. Трябва да се помисли за такава политика, най-вече в полза на купуващите първото си жилище. Такива са мненията сред строителния бранш, макар че далеч не са се свили дотам, че този въпрос да е ключов.На фона на нерешени ключови въпроси през последните 20 години този за жилищна политика, провеждана от държавата, звучи напълно неактуално, ако се съди по действията на управляващите. В сметката не влизат предизборните обещания, които се забравят още в деня на произнасянето им.Ресорно този въпрос се отнася до Министерството на регионалното развитие и благоустройството. На неговия сайт може да се види и стратегия, в която се анализира ситуацията и се предлагат мерки като една от тях е отпускането на по-евтини ипотечни заеми на граждани.Запитване до министерството показа, че тази стратегия е стара (не че нещо от написаното в нея се е случило в годините - бел. а.), а от известно време е в ход подготовката на нова, с която се е заела междуведомствена работна група.\"Към настоящият момент е изготвен анализ, който е представен в междуведомствена работна група. Очакват се писмени становища на заинтересованите лица, които да бъдат обсъдени и отразени в него, след което ще продължи работата по втория етап - разработване на визия и стратегия за развитие на жилищната политика в България. Продуктът по втория етап е планиран за октомври, 2017 г. Крайната дата за предаване на окончателен проект на Национална жилищна стратегия е 20.11.2017 г.\". Това отговориха на запитване на \"Дневник\" от строителното министерство.На въпрос дали в документа се предвижда и под каква форма да има финансови облекчения, от ведомството посочват, че \"засега само е споделено намерение (в анализа) да се мотивира създаването на нови елементи в жилищно-финансовата система на България\". Допълва се, че по отношение на жилищното кредитиране, и в момента съществува развит пазар на \"ипотечни кредити с дълъг срок на погасяване\" (термин използван в наричаната стара, но на практика би трябвало да е действаща стратегия - бел. а.), предлагани от търговските банки.\"Идеята е това предлагане да се допълни от нови финансови инструменти, водещи до повишена платежоспособност/достъпност и намалени рискове от прилагане на ипотеки при необслужени кредити\", се казва в отговорите до медиата без да се навлиза в конкретика.Единственото, което може да се каже, че реално съществува, е по линия на данъчните облекчения, които могат да ползват млади семейства с купено единствено жилище и отговарящи на ред изисквания. Това става с подаването на годишните данъчни декларации за доходите.След толкова години стремеж България да се впише в графата на тези, които имат пазарна икономика, някому може да се стори социализъм да има подобно нещо като жилищна политика - в смисъл държавата да се грижи за това, да има облекчения по лихвите на жилищните кредити или по отношение на срока на тяхното връщане.От друга страна, ако се върнем , може да се види, че там има не една и две програми, или създадени от правителството, или подкрепяни под една или друга форма от него.Пример за това е програмата \"Първа покупка\", насочена към хора, които за пръв път си купуват жилище. Национална агенция отпуска заем, покриващ 20% от стойността на жилището. Останалата сума се осигурява от лични средства или банков заем. Парите се връщат чак след 25 г. или при препродажба на жилището.По друга програма държавата осигурява публични терени, подходящи за изграждане на жилища. Цената им може да се плаща на етапи от инвеститорите, така че те да използват осигуреното от самите тях финансиране за самото строителство. В схемата участват министерства и други държавни ведомства със свои имоти.Съществува и инвестиционен фонд, създаден от правителството, от който строителите в неразработени още територии получават финансиране, което трябва да върнат след като продадат жилищата. Цената на получените от фонда заеми зависи от кредитната история и кредитоспособността на инвеститорите.Специализиран фонд пък има за цел да подпомага решаването на проблеми с инфраструктурата на жилищните строители. По тази линия се цели и стимулирането на местната икономика.От наличната информация се вижда, че правителството периодично актуализира политиките си в този сектор, за да могат да отговорят те на актуалната ситуация.", "date": "2017.06.23", "title": "Строителното министерство готви нова жилищна стратегия"}
{"url": "http://www.dnevnik.bg/video/2017/06/23/2993497_video_kak_bulgarskata_komunisticheska_partiia_e/", "text": "\"Детски Дневник\" представя видеоуроците, които са базирани на текстовете в , споделян безплатно от фондация \"Софийска платформа\".Сборникът съдържа текстове на Иван Еленков, Георги Ганев, Евелина Келбечева, Момчил Методиев, Тони Николов, Мария Дерменджиева, Александър Кьосев, Ивайло Знеполски. Изданието е достъпно , може да бъде изтеглено и от прикачения файл или поръчано на хартия на . На отделните глави на публикациите са базирани и поредица видеоуроци. Те са достъпни на , на канала й в платформата за видеосподеляне , както и на .", "date": "2017.06.23", "title": "Видео: Как Българската комунистическа партия е контролирала обществото"}
{"url": "http://www.dnevnik.bg/sport/2017/06/23/2994338_ultramaraton_na_kvadrat_bulgarin_shte_opita_da_napravi/", "text": "\"Основната движеща сила за изправянето ми пред подобно предизвикателство е любопитството дали ще се справя, примесено с малко мазохизъм и голяма доза от тръпката да се опиташ да направиш невъзможното.\" С тези думи Красимир Георгиев описва готовността си да пробва да се справи с наглед немислимо изпитание.На 10 юли в САЩ българският ултрамаратонец ще започне тежък пробег. Той ще се впусне в едно от най-тежките състезания - \"Бадуотър\" (216 км) в Долината на смъртта.Воден от любопитството си и от търсенето на собствените си възможности, Георгиев е решил да удвои задачата си. Плановете му са да приключи ултрамаратона, след което да се върне отново с бягане наобратно.\"След като завърша състезанието, смятам да впрегна количка с провизии зад себе си и от финала да се върна към старта. В количката ще нося всичко необходимо за пробега - храна, вода, медикаменти. Целта ми е да направя връщането абсолютно автономно - без каквато и да е външна подкрепа\", разказва Георгиев, който според информацията е единственият българин, преминал през тежката селекция за участие в състезанието.\"Пътят ми към старта ще бъде още по-тежък и защото ще трябва да се изправя пред високия 4417 метра връх Уитни в пустинята Мохаве, да го изкача и да сляза от него\", обясни той.Според информацията подобно предизвикателство не е изпълнявано досега в 40-годишната история на \"Бадуотър\".Тази година за надпреварата са одобрени 100 ултрамаратонци (69 мъже и рекордните 31 жени) от повече от 1000 кандидатствали. Освен от България участници има и от още 18 държави, като най-много са представителите на САЩ - 62-ма.Най-младите участници са на 28 години (Марсия Джоу от Хонконг и Джеърд Фетлероф от САЩ), а най-възрастният е 61-годишна американка. Общата средна възраст на състезателите е 47 години.Стартовата линия на \"Бадуотър\" се намира в Долината на смъртта и е в най-ниската точка на Северна Америка - 85 м под морското равнище. Състезанието преминава през три планински вериги и завършва край връх Уитни на 2530 м. За да завършат успешно състезателите, трябва да бягат през места с имена като Дяволското царевично поле, Дяволското голф игрище, Поток в пещта, Поток от сол, Кийлър и Самотния бор.Самостоятелният пробег на Георгиев ще може да бъде следен онлайн.", "date": "2017.06.23", "title": "Ултрамаратон на квадрат: Българин ще опита да направи невъзможното... от любопитство"}
{"url": "http://www.dnevnik.bg/sviat/2017/06/23/2994301_sauditskiiat_prestolonaslednik_moje_da_vuvleche_trump/", "text": "Новият престолонаследник на Саудитска Арабия и  споделя ястребовите възгледи на президента на САЩ Доналд Тръмп за Иран. Но по-войнственият подход към Техеран крие риск от ескалация в един нестабилен регион, казаха сегашни и бивши правителствени служители от Съединените щати.Иран почти сигурно ще отвърне на един  и главния им сунитски арабски съюзник на няколко бойни полета, на които Рияд и Техеран се борят за регионално влияние. Саудитският крал Салман пренареди вчера линията за наследяване на трона, като постави на първо място в нея 31-годишния си син Мохамед бин Салман и му предостави широки пълномощия. , или както масово го наричат за кратко, Ем би Ес, изключи всякакъв диалог с главния съперник Иран и се зарече да защитава консервативното си кралство от \"опитите на Техеран да доминира в мюсюлманския свят\". При първата среща на Тръмп с Ем би Ес в Белия дом през март, двамата лидери подчертаха важността от \"противопоставяне на дестабилизиращите действия на Иран\". Но според някои служители на сегашната и на бивши администрации на САЩ това може да има и непредвидени последствия. Дългогодишен експерт на американското правителство по Близкия изток каза, че най-голямата опасност за администрацията на Тръмп е САЩразгръщащ се из целия Близък изток. Тръмп делегира отговорността за военните решения на Пентагона, което може още повече да засили тази опасност. Ако администрацията даде на американските командири по-широки пълномощия да отвръщат на ирански въздушни и морски провокации в Залива и в Ормузкия проток, нещата лесно може да излязат от контрол, каза експертът.Подкрепяни от САЩ сили в Сирия се сражават доста близо до подкрепяните от Иран сили, биещи се на страната на сирийския президент Башар Асад. Американски военни изтребители два пъти този месец свалиха произведени в Иран дронове, застрашаващи американските и коалиционните сили в югоизточна Сирия. САЩ подкрепят също войната, която ръководената от Саудитска Арабия коалиция води в Йемен, чрез презареждане с гориво, логистика и ограничена разузнавателна помощ.\"Ако станем свидетели на морски инцидент между ирански и американски кораб в Залива, по време на огромно взаимно недоверие и при нулева комуникация, колко вероятно е конфронтацията да бъде разредена, вместо да ескалира?\", попита риторично Роб Мали - вицепрезидент по политическите въпроси на Международната кризисна група. \"Ако се възприеме по-враждебно отношение спрямо Иран, той вероятно ще отвърне\", каза Мали, който е бивш главен съветник по Близкия изток при президента Барак Обама. А според Ерик Пелофски, който също се занимаваше с близкоизточни въпроси в Белия дом при Обама, администрацията \"полагаше значителни усилия да избегне пряк сблъсък между Саудитска Арабия и Иран по море\", отчасти защото това би разширило йеменския конфликт и защото възникват въпроси \"какъв би бил изходът от такъв сблъсък\". Но Люк Кофи, директор на Центъра за външна политика във фондация \"Херитидж\" - консервативен мозъчен тръст, се съмнява дали Иран би отвърнал \"по един силен начин\". \"Иран има силно ограничени възможности или опции за ответен удар срещу американските сили в региона, без да предизвика съкрушителен американски контраудар\", каза Кофи. \"Мисля, чекато провокации срещу американските кораби в Залива. Това ще бъде достатъчно притеснително, но недостатъчно да бъде сметнато за \"ответен удар\", каза той. Ем би Ес бе движещата сила зад предвожданата от Рияд кампания в Йемен срещу съюзените с Иран бунтовници хуси, започнала през март 2015 г. Той изглежда е дирижирал и разрива този месец със съседен Катар, когото Рияд и още три арабски държави , че финансира тероризъм или подклажда регионална нестабилност. Катар отрича тези обвинения.\"Има опасност, че неговите външнополитически инстинкти, които проявяват тенденция към агресивност, особено спрямо Иран, в крайна сметка могат да отвлекат вниманието му от онова, към което той се стреми в сферата на икономиката\", каза бивш служител от администрацията на Обама, имайки предвид \"Визия 2030\" - програмата за икономически и социални реформи, набелязана лично от Ем би Ес. Мали, който се е срещал с Ем би Ес, каза, че неговото отношение към Иран \"произтича отпасивен свидетел на иранските действия - реални или предполагаеми - в Ирак, Сирия, Йемен, Бахрейн и в собствената източна провинция на Саудитска Арабия\". \"Той смята, че Саудитска Арабия е понесла тези удари и че вече няма причина да понася още\", добави Мали.Това добре се връзва с Тръмп, който казва, че Иран е проводник на злото и е главен източник на финанси и подкрепа за екстремистки групировки. Ем би Ес установи също така близки отношения с влиятелния зет на Тръмп - Джаред Къшнър, който със своите 36 г. е на близка възраст до неговата. \"Желанието на принца да се конфронтира и дори да нанесе поражение на Иран допада на Белия дом, където той свърши чудесна работа, установявайки отношения с Къшнър и съпругата му, които са от неговото поколение\", казва друг американски служител. Къшнър и съпругата му Иванка вечеряха с принца, когато Тръмп посети Рияд миналия месец по време на първото си задгранично пътуване като президент на САЩ. Друг висш служител от администрацията каза пред \"Ройтерс\", че Вашингтон не е бил предизвестен за въздигането на принца (за престолонаследник), но го е очаквал. \"Ето защо президентът се стреми да установи добри отношения с него\", каза служителят. /БТА", "date": "2017.06.23", "title": "Саудитският престолонаследник може да въвлече Тръмп дълбоко в шиитско-сунитския конфликт"}
{"url": "http://www.dnevnik.bg/na_put/2017/06/23/2994203_rim_kaza_ne_na_faitonite/", "text": "Традиционните за Рим файтони, които са толкова обичани от туристите и толкова критикувани от защитниците на животните, ще бъдат забранени в италианската столица и заменени с електрически превозни средства, съобщиха местните власти, цитирани от ДПА.Някога тези конски впрягове са били използвани за доставки на храна и вино и затова са известни като \"ботичеле\", което в превод означава \"буренца\". Около 41 от тях все още са в движение, обикновено около емблематични места като Испанските стълби или Колизеума.Ще ги премахнем през лятото, каза Даниеле Диако общински съветник от \"Движение 5 звезди\" и председател на комисията за околна среда в местния парламент.Ако планът бъде изпълнен, това ще е една от най-решителните стъпки на кмета Вирджиния Раджи през първата година от управлението й. Тя убедително спечели изборите през юни 2016 година, но сериозно се затруднява при справянето с транспорта, събирането на боклука и други проблеми, типични за Рим.Според документа на съвета, одобрен миналата седмица, файтоните ще бъдат разрешени в парковете на италианската столица. Собствениците им ще бъдат компенсирани с лицензи за таксиметров превоз или ще трябва да изчакат въвеждането на \"електрически ботичеле\".Прототип на тези нови превозни средства бе разработен през 2012 година от инженерния факултет на университета в Рим. Диако допълва, че градските власти настояват проектът да бъде разработен, но не са ясни сроковете и разходите.Ние сме против това, казва шефът на асоциацията на файтонджиите в Рим Анджело Сед.Харесвам това, което правя и никой не може да се грижи за моя кон по-добре от мен, тогава защо ще ме карат да изоставям работата си, пита той.Решението на градския съвет трябва да бъде одобрено от местния парламент, но когато това се случи, файтонджиите ще се обърнат към съда според Сед. Той казва, че забраната е несправедлива, тъй като файтоните са разрешени в други италиански и европейски градове.Искам да питам природозащитниците, които ни преследват: какво си мислите, че ще се случи с нашите коне, когато бъдат забранени ботичелете? Природозащитниците ли ще се грижат за тях?, пита Сед.Според защитниците на животните няма нищо \"романтично\" във файтоните, а конете са подложени на тежка работа при непоносими условия заради тежкия трафик и високите температури в Рим.През 2008 година два коня загинаха в пътен инцидент, а след това други получиха наранявания. За да се поуспокоят някои от безпокойствата, през лятото файтоните са забранени от един до пет часа следобед или ако температурата е над 35 градуса.Цените не са регламентирани и туристите често биват \"одирани\". Според Сед разглеждане на забележителностите на до четири пътници трябва да струва между 50 и 100 евро и трябва да трае най-малко 40-50 минути.", "date": "2017.06.23", "title": "Рим каза \"не\" на файтоните"}
{"url": "http://www.dnevnik.bg/sport/2017/06/23/2994462_aleksandur_vezenkov_beshe_izbran_v_drafta_na_nba/", "text": "Българският национал Александър Везенков беше избран в драфта на Националната баскетболна асоциация (НБА). 21-годишният играч беше селектиран под №57 от \"Бруклин нетс\"., че иска да остане поне още един сезон в настоящия си отбор. Той се надява да бъде върнат в Испания (т.нар. драфт-енд-сташ), за да продължи да се развива, преди да стане готов за лигата на извънземните.Досега само един българин е стигал до НБА - настоящият президент на баскетболната федерация Георги Глушков, който е избран под №148 от \"Финикс сънс\" в драфта през 1985 г.Маркел Фулц от университета във Вашингтон беше избран под №1 от \"Филделфия 76\". \"Сиксърс\" избираха първи за втора поредна година. Те придобиха това право след сделка с \"Бостън\", който преди това се възползва от възможността да размени първия си избор с \"Бруклин\".Ръководството на \"Филаделфия\" напълно очаквано не пропусна възможността да събере най-обещаващия гард в тазгодишния драфт с миналогодишния №1 Бен Симънс, който също ще е новобранец през идния сезон.Фулц, който през май навърши 19 години, завърши единствената си година в колежа с 23.2 точки, 5.9 асистенции и 5.7 точки средно на мач. Симънс, който заради контузия пропусна целия минал сезон и тепърва ще дебютира в НБА, също изкара един сезон в университета и записа 19.2 точки, 11.8 борби и 4.8 асистенции средно на мач.След като спечели едва 75 победи в последните четири сезона и неизменно завършваше на едно от последните две места в Източната конференция, \"Филаделфия\" се надява да се възроди със състав, изграден около Фулц, Симънс и камерунския център Джоел Ембийд.\"Невероятно е. Това е нещо, за което мечтаех\", заяви 193-сантиметровият Фулц, след като стана 71-ият играч в историята на НБА, избиран под №1 в драфта. \"Лос Анджелис лейкърс, който имаше правото на втори избор, взе плеймейкъра Лонзо Бол (UCLA). 19-годишният гард беше единственият играч в колежанското първенство, който завърши с над 14 точки, шест борби и шест асистенции средно на мач.\"Лейкърс\" вече освободи място за пойнт гард, след като изпрати Деанджело Ръсел в \"Бруклин нетс\" в пакет с центъра Тимофей Мозгов. В замяна \"езерняците\" получиха Брук Лопес и допълнителен избор в тазгодишния драфт (№27 Kaйл Кузма).\"Бостън селтикс\" избра Джейсън Тейтъм (Дюк) под №3. Голяма част от анализаторите в САЩ определят 203-сантиметровото леко крило като най-подготвения играч за НБА в драфта.\"Според нас има огромна вероятност играчът, който изберем под №3, да е същият, който бихме избрали под №1. Така че това беше перфектна възможност за нас\", каза президентът на \"Бостън\" Дани Ейнг, когато \"келтите\" размениха правото да избират първи с \"Филаделфия\".Под №4 \"Финикс сънс\" взе най-добрия атлет в тазгодишния клас - мултифункционалното крило Джош Джаксън.Третият високопрофилен пойнт гард в тазгодишния драфт след Фулц и Бол - Деаарън Фокс, беше избран под №5 от \"Сакраменто кингс\". \"Кралете\" бяха единственият отбор, който имаше два избора в топ 10, заради . Под №10 те взеха центъра от Гонзага Зак Колинс. \"Орландо меджик\" избра крилото Джонатън Айзък под №6. Финландският национал Лаури Марканен беше взет осми от \"Минесота тимбъруулвс\", но веднага стана част от най-мащабната сделка около тазгодишния драфт. \"Горските вълци\" си осигуриха звездата на \"Чикаго булс\" Джими Бътлър и избрания под №16 Джъстин Пейтън, а в замяна \"биковете\" получават Марканен, Зак Лавин и Крис Дън.Челната десетка в драфта се допълва от поредните двама пойнт гардове тази година - французинът Франк Нтиликина (\"Страсбург\"), който беше избран под №8 от \"Ню Йорк никс\", и Денис Смит (Северна Каролина), който беше взе под №9 от \"Далас маверикс\".Везенков е един от 11-те европейски играчи, които бяха избрани в тазгодишния драфт.Освен българина, Марканен и Нтиликина селектирани бяха израелецът Ти Джей Лийф (№18), британецът Огуга Ануноби (№23), латвиецът Анджейс Пасечникс (№25), гъркът Тайлър Дорси (№41), германецът Айзея Хартенстийн (№43), словенецът Влатко Чанчар (№49), французинът Матиас Лесор (№50), сърбинът Огниен Ярамаз (№58) и още един играч от Франция - Алфа Каба (№60). ", "date": "2017.06.23", "title": "Александър Везенков беше избран в драфта на НБА"}
{"url": "http://www.dnevnik.bg/bulgaria/2017/06/23/2994461_zaharieva_ne_odobriava_vkljuchvaneto_na_prokuraturata/", "text": "Министърът на външните работи и вицепремиер по правосъдната реформа Екатерина Захариева заяви за Би Ти Ви, че идеята за изваждане на прокуратурата от съдебната власт и прехвърлянето ѝ в изпълнителната ще бъде грешно решение. Според нея подобно действие няма да гарантира независимостта ѝ, тъй като парламентът ще може да сменя главния прокурор, когато поиска.Тя добави, че при изборите на нови членове на Висшия съдебен съвет (ВСС) си е проличало, че няма влияние върху обвинителите. По думите ѝ всички в прокурорската колегия са мислили много при гласуването си кои да бъдат техните представители в кадровия орган.Тя каза още, че вижда знаци за изключително напрегнати отношения между прокуратурата и представители на някои от съдилищата. Захариева уточни, че не мисли, че има личностен конфликт между главния прокурор Сотир Цацаров и председателят на Върховния касационен съд Лозан Панов. Обясни още, че проблемът с разхлабените болтове на колата от НСО, с която се придвижва Панов, не е частен, тъй като и \"нейните момчета от НСО\" са ѝ казали, че подобни неща се случват.след като стана известно постановлението, с което прокуратурата отказва да образува разследване за развитите болтове на колата.\"След като според прокуратурата болтът на един автомобил на НСО може да се развие сам, аз се отказвам от автомобила на НСО\", заяви Панов и уточни, че ще ползва автомобил от парка на ВКС.\"Не вярвам, че ако някой иска да го нарани, ще е точно по този начин\", заяви Захариева, като добави, че от цялото това напрежение в съдебната система печелят само престъпниците.", "date": "2017.06.23", "title": "Захариева не одобрява включването на прокуратурата в изпълнителната власт"}
{"url": "http://www.dnevnik.bg/sviat/2017/06/23/2994450_stranite_ot_zaliva_poiskaha_ot_katar_da_zakrie_al/", "text": "Саудитска Арабия и останалите арабски страни, които прекратиха отношенията си с Катар, излязоха със списък с искания за прекратяване на кризата. Те настояват съседът им от Залива да закрие телевизия \"Ал Джазира\", да прекъсне дипломатическите си отношения с Иран и да затвори турската военна база на своя територия, съобщава БТА.В списък от 13 точки - представен на катарците от Кувейт, който помага за посредничеството в кризата - страните също така искат Катар да прекрати всякакви връзки с движението \"Мюсюлмански братя\" и с други групировки като Хизбула, \"Ал Кайда\" и \"Ислямска държава\".Агенция \"Асошиейтед прес\" обяви, че разполага с копие на списъка на арабски, получено от една от страните в спора.По-рано този месец Саудитска Арабия, Египет, Обединените арабски емирства и Бахрейн прекратиха връзките си с Катар заради обвинения, че подкрепя тероризма - повторено и от президента на САЩ Доналд Тръмп. Сега тези страни дават на Катар десет дни да изпълни всички искания, които включват и изплащане на неуточнена сума като обезщетение.Според списъка Катар трябва да отказва да натурализира граждани на четирите страни и да изгони такива, които вече се намират на негова територия, като това се определя като мярка, имаща за цел да попречи на катарската намеса във вътрешните им работи. Те настояват също емирството да предаде всички лица, които се издирват от тези четири страни за тероризъм; да спре да финансира екстремистки организации, обявени за терористични от САЩ и да предостави подробна информация за опозиционните фигури, спонсорирани от него, както изглежда в Саудитска Арабия и другите страни.В документа се посочва, че Катар трябва да затвори дипломатическите си обекти в Иран, да изгони от своя територия всички членове на елитния ирански военен Корпус на гвардейците на Ислямската революция и да извършва единствено такава търговия с Техеран, която да е в съответствие с американските санкции.В исканията за \"Ал Джазира\", базираният в Доха сателитен телевизионен канал, се посочва, че Катар трябва да закрие и всичките му филиали. Както се предполага, това ще значи, че следва да бъде закрита и англоезичната му секция. Съседите на Катар обвиняват \"Ал Джазира\", че подстрекава към безредици в региона и подкрепя \"Мюсюлмански братя\".Ако Доха се съгласи да изпълни исканията, в списъка е казано, че през първата година ще бъде проверявана веднъж месечено, а после през втората - веднъж на тримесечие. За следващите десет години Катар ще бъде подложен на ежегодно наблюдение дали изпълнява исканията.Засега няма реакция на катарските власти по отношение на списъка. Няма и от САЩ.", "date": "2017.06.23", "title": "Страните от Залива поискаха от Катар да закрие \"Ал Джазира\" и да прекъсне отношенията си с Иран"}
{"url": "http://www.dnevnik.bg/razvlechenie/2017/06/23/2994015_devet_festivalni_idei_za_hubavo_liato_v_sofiia/", "text": "Фестивалният сезон набира скорост с повишаването на температурите и предлага разнообразни възможности за откъсване от ежедневието, дори за онези, останали в най-големия град. От джаз през опера и театър до техно или екстремни спортове, има по нещо за всеки вкус - а програмата започва от днес.Довечера е второто издание на , който ще се разгърне на 3 тематични сцени в Парка на Летище София. Артистите включват световни звезди като DUB FX, Dave Clarke, Gridlok, LSB и MC DRS, а също и родния музикант Иван Шопов, който ще има собствена сцена за дръм енд бейс музика.Фестивалът ще продължи до сутринта и ще има обособено пространство за релакс и почивка между сцените. Мястото предлага свободно изживяване на открито без да се отдалечава от града, а билетите струват 37 лева.През уикенда - 24 и 25 юни - ще се проведе първото тази година издание на , като второто ще е на 26 и 27 август. Фестивалното пространство ще обхваща 12 хил. кв. м. на площад \"Св. Александър Невски\" - от ул. \"Раковски\" до бул. \"В. Левски\".Освен основните зони за спорт, изкуства, занимания с деца, занаяти и почивка, тази година към програмата е добавена \"Зона България\", която ще е насочена към запознаването на туристи с българското материално и нематериално наследство.Събитието ще включва също уъркшопове, изложби, прожекции на късометражно кино, ръчно изработени бижута, срещи с писатели и актьори, а също и концерти на Котарашки, \"Остава\", The Top Stoppers и други. Фестивалът ще бъде открит от 16 ч. и в двата дни, а детската зона в неделя ще работи от 10 ч. сутринта.На 24 и 25 юни също ще се проведе , който ще събере феновете на компютърните и настолните игри, манга и аниме културата, експремните спортове, музиката и графитите в \"Интер експо център\".Фестивалът е разделен на зони - ON! Sport, ON! Street, ON! Anime, ON! Gaming, ON! Tube - а гостите ще включват някои от най-известните представители на паркура, брейк танците, косплея и влогърството от България и света.Почитателите на класическа музика ще могат да посетят , който започва на 30 юни пред Военна академия \"Г. С. Раковски\". Той ще продължи до 16 юли и ще предложи и отделна програма за детска опера. Също от 30 юни, но до 2 юли Софийската филхармония провежда поредно издание на своя  - с участието на Теодоси Спасов, Антони Дончев, \"Кварто квартет\", оркестъра на институцията и други.Градското издание на  ще даде на феновете на по-тежката музика възможността да чуят българските банди Vrani Volosa и Smallman, а също и британците Orange Goblin и шведите Deville на 1 юли в клуб \"Маймунарника\".Smallman несъмнено са една от най-изявените български алтернативни групи, смесвайки експериментална и тежка музика с балкански фолклорни мотиви. Те ще делят сцена с метъл групата Orange Goblin, която беше номинирана за награда Metal Hammer Golden Gods в категорията за най-добра метъл група в Англия за 2017 г.Между 3 и 7 юли ще се състои . За петдневното събитие ще бъдат издигнати специална сцена и трибуни с 1000 места пред Народния театър \"Иван Вазов\", където ще бъдат поставени представленията \"Мнимият болен\", \"Лунатици\" и \"Почивен ден\". Билетите са на цени от 20 до 25 лева и с фестивала ще бъде официално закрит сезон 2016-2017 г. на Народния театър.Световноизвестни джаз музиканти ще са част от тазгодишното издание на между 7 и 9 юли в Южния парк. Освен групите Dirty Loops, Robert Glasper Experiment и New Jawn, тридневното джаз събитие ще включва джемсешъни, арт-базар и детски музикални работилници.Сред гостите ще е петкратният носител на \"Грами\" Робърт Гласпър, чийто последен албум беше наречен от музикалния сайт Pitchfork \"най-реализирания им албум досега\". ще събере известни артисти от сцената на съвременната класическа и електронна музика между 22 и 28 юли. Той ще се проведе на няколко локации в София - Fabrica 126 и \"Гьоте-институт\", както и на определени места в града на открито.Специален гост на 180° ще е музикантът Паул Фрик от формацията Brandt Brauer Frick. Тяхната музика съдържа елемнти на техно, американски минимализъм и джаз, а успехът им ги отвежда в над 50 страни, където те участват в някои от най-големите музикални фестивали в света, като \"Коачела\", \"Гластънбъри\" и джаз фестивала в Монтрьо.Фрик ще си партнира с българската певица Катя Ташева и \"Ансамбъл 180°\", както и американската компания за съвременен танц Forsythe, в която участват световноизвестните танцьори Катя Черанева и Франсис Чаверини.", "date": "2017.06.23", "title": "Девет фестивални идеи за хубаво лято в София, започвайки от днес"}
{"url": "http://www.dnevnik.bg/sviat/2017/06/23/2994452_amerikanec_e_obvinen_v_shpionaj_v_polza_na_kitai/", "text": "Мъж от щата Вирджиния е обвинен в предаване на строго поверителни документи на агент на Китай. Те били свързани с отбраната на САЩ, съобщава БТА, цитирайки Държавния департамент на САЩ.Шейсетгодишният Кевин Патрик Малъри, консултант на свободна практика, който е работил за американското правителство и подизпълнители в сферата на отбраната, вчера се е явил на първото заседание по делото срещу него.Ако бъде признат за виновен по обвиненията в шпионаж, максималната присъда, от която е заплашен, е доживотен затвор.", "date": "2017.06.23", "title": "Американец е обвинен в шпионаж в полза на Китай"}
{"url": "http://www.dnevnik.bg/biznes/2017/06/23/2994514_petkova_napravi_promeni_v_energiiniia_holding/", "text": "Министърът на енергетиката Теменужка Петкова направи промени в ръководството на Българския енергиен холдинг, съобщиха от ведомството.От поста член на съвета на директорите на БЕХ ЕАД е освободен Константин Делисивков. На него място е избран изпълнителният директор на \"Националната електрическа компания\" ЕАД Петър Илиев.Енергийният министър упражнява правата на държавата и е едноличен собственик на капитала на холдинга. Промените ще влязат в сила след вписване на решението в Търговския регистър.Делисивков беше заместник-министър на енергетиката при служебното правителство на Герджиков и като такъв смени Христо Георгиев като член на съвета на директорите на БЕХ. В 41-то Народно събрание Делисивков е бил сътрудник на депутат от партията на Бойко Борисов.", "date": "2017.06.23", "title": "Петкова направи промени в енергийния холдинг"}
{"url": "http://www.dnevnik.bg/bulgaria/2017/06/23/2994517_avtoshkolite_i_instruktorite_izlizat_na_protest/", "text": "Автошколите и инструкторите излизат на национален протест на 27 юни. Целта на недоволството им е да се постигне ефективен диалог с транспортното министерство, което обяви промени при провеждането на изпит за шофьорска книжка.От бранша уточняват, че защитават професията инструктор и искат именно те да се включат в обсъжданията за бъдещите промени. Представители на автошколи от цяла България обявиха, че техните предложения и жалби не са чути. Според тях, за да бъдат ефективни промените, трябва да бъдат разглеждани и предложенията на хората с дългогодишен опит в бранша.До протеста се стигна, след като на 8 юни вечерта бяха извършени арести и обиски в автомобилната администрация заради продажба на книжки. Сред задържаните имаше и двама собственици на автошколи, но на тях не бяха повдигнати обвинения. Те са привлечени като свидетели. Схемата е обхващала изпитите за кормуване. Автошколите заедно с техни хора в ДАИ са плащали, за да се нагласи предварително жребият кой ще води изпита. Целта е била това да правят инструктори, с които резултатът да може да се манипулира.От бранша поставиха няколко акцента на недоволството си. Според тях без реформи в обучението и изпитите няма как да има безопасност в движението по пътищата. Освен това те не искат държавата да им пречи на работата.\"Ние не сме източник на корупция. Ние не сме част от рекетьорска схема. Ние сме част от значим за обществото бранш. Ние сме обучаващи организации\", пишат от автошколите.Те настояват да има разделение между разрешителната, контролната и изпитната дейност. Съсредоточаването им в автомобилната администрация било предпоставка за корупция, административен произвол, рекет и некомпетентност.\"Смятаме , че съветници за необходимите и ефективни промени трябва да бъдат хората с дългогодишен опит в бранша\", се казва още в съобщението до медиите.Протестът е под надслов \"Ние не сме корумпирани\" и ще започне в 9 ч. сутринта. Инструкторите ще се съберат на паркинга на голям детски магазин, намиращ се на бул. \"Ботевградско шосе\".", "date": "2017.06.23", "title": "Автошколите и инструкторите излизат на протест"}
{"url": "http://www.dnevnik.bg/bulgaria/2017/06/23/2994506_rabotni_mesta_energetika_i_pravosudie_sa_prioritetite/", "text": "Работни места, права на гражданите, енергетика, правосъдие и значимост на световната сцена – това са основните приоритети на Естония, България и Австрия за ръководенето на Съвета на Европейския съюз, съобщиха от пресцентъра на българското председателство.Премиерите на трите държави ще подпишат днес програмата си за председателстването, което ще водят последователно за шестмесечни периоди от 1 юли 2017 г. до 31 декември 2018 г.обяви основните приоритети: \"Съюз за работни места, растеж и конкурентоспособност\", \"Съюз, който оправомощава и защитава всички свои граждани\", \"Към енергиен съюз с насочена към бъдещето политика в областта на климата\", \"Съюз на свобода, сигурност и правосъдие\", \"Съюзът като мощен фактор на световната сцена\".Приоритетите конкретно на българското председателство са сигурността и миграцията, бъдещето на  и бъдещeто на. Освен това, България като страна на Балканите, ще се опита да постави един много специален фокус на и да работи усилено за бъдещето и европейската перспектива на гражданите от този район.\"Опитахме се да намерим баланса между стратегическите и специфичните приоритети за всяка страна. Запазихме и гъвкавостта на програмата, за да успеем да откликнем ва всички предизвикателства и да реагираме при кризисни ситуации\", допълни министър Павлова.Готови сме да поемем и да продължим да работим в близко сътрудничество с Триото и за бъдещето на Европейския съюз, подчерта в изказването си тя.Последното заседание на триото се проведе под нейно домакинство в София на 31 май т.г., когато с колегите ѝ от завършиха окончателния етап на преговорите по това какви да бъдат общите приорити. Те са пет, като в тях влизат множество подприоритети.\"Ако ги изредим по поредност приоритет номер едно е растеж и конкурентоспособност. В него влизат два много важни подприоритета за България – бъдещата законодателна инициатива, свързана с единния дигитален съюз и цифров пазар, които ще са в ресора на бъдещия български еврокомисар – г-жа . В този първи приоритет влиза и \"горещия картоф\", наречен - многогодишната финансова рамка след 2020 г.\", каза министър Павлова.Вторият приоритет е свързан със социалната политика, подкрепата и равенството. Важна подтема за България в това направление е решението на Европейския парламент за определяне на 2018-а за . \"А тя ще стартира именно от България – на 11 януари, когато правим и официалното откриване на Българското председателство. То ще бъде съчетано с откриването на Европейската година на културното наследство. Това е уникален шанс за нас, за да покажем това, с което сме богати и това, с което сме непознати за Европа\", заяви министър Павлова.Третият приоритет е единен енергиен съюз и политиките, свързани с климата, а четвъртият включва сигурност и правосъдие. \"Петият приоритет е \"Европа като глобален играч на световната сцена\". Приоритетът е насочен в много направления, в които България вижда своята активна и специфична роля.Защото, освен темата за сигурност и миграция, тук става въпрос вече за отношенията . Особено след последните срещи и визити на нашия министър-председател, очакванията към него са големи, а надеждите са да бъде мост в този процес\", заяви министър Павлова.В петия приоритет се включва и темата за . \"Считаме, че тя трябва да е един от основните приоритети на bългарското председателство, защото, както казахме, по време на председателството ни не можем да настояваме за нещо \"чисто българско\". Това не е приемливо, не е и правилно. Но можем да играем важна роля на Балканите. Отваряме също една много интересна и гореща тема - Черно море, както и бъдещото на ЕС\", допълни министър Павлова.", "date": "2017.06.23", "title": "Работни места, енергетика и правосъдие са приоритетите за председателството на Съвета на ЕС"}
{"url": "http://www.dnevnik.bg/sviat/2017/06/23/2994532_v_turskite_uchilishta_veche_niama_da_se_prepodava/", "text": "В турските училища вече няма да се преподава еволюция, защото е противоречива, спорна и прекалено сложна за учениците.\"На мнение сме, че тези предмети са отвъд обсега на разбирането на учениците\", заяви Алпашлан Дурмуш от министерството на образованието, цитиран от в. \"Гардиън\".Главата за  ще бъде премахната от учебника по биология за десети клас и предметът ще бъде отложен за в университета. Ще бъдат намалени като брой часовете, в които се изучава наследството на светската държава, за сметка на това ще се увеличи.Критиците на правителството са на мнение, че секуларизмът, въведен от , нарочно бива изтласкван от обществения живот. Светската опозиция настоява, че президентът от години има прикрит ислямистки дневен ред.Мюсюлманските духовници в Близкия изток масово не приемат с мотива, че тя противоречи на религиозните учения. Въпросът за присъствието ѝ в учебната програма бе повдигнат по-рано тази година от вицепремиера Нюман Куртулмуш, който нарече теорията на Чарлз Дарвин архаична и недоказана.Учени от най-авторитетните университети в Турция критикуваха предложенията, сочейки, че Саудитска Арабия е единствената държава в региона, където не се преподава еволюция.", "date": "2017.06.23", "title": "В турските училища вече няма да се преподава еволюция"}
{"url": "http://www.dnevnik.bg/sport/2017/06/23/2994531_georgi_kostadinov_podpisa_s_makabi_haifa/", "text": "Българският национал Георги Костадинов ще продължи кариерата си в израелското първенство. 26-годишният полузащитник подписа с втория най-успешен местен клуб - \"Maкаби\" (Хайфа).Костадинов преминава в \"Макаби\" като свободен агент, след като договорът му с \"Левски\" изтече и футболистът отказа да го поднови. Договорът му с 12-кратния шампион на Израел е за 2 + 2 години.Централният полузащитник първоначално се беше разбрал с \"Левски\" за нов контракт. Финансови разминавания обаче го накараха да си тръгне от \"Герена\".\"Знаех, че \"Макаби\" (Хайфа) е най-големият отбор в Израел. Играл в групите на Шампионската лига, публиката е невероятна. На първо място искам да всички в отбора да сме здрави, а ако работим упорито, ще постигнем каквото искаме\", заяви Костадинов.Полузащитникът ще се прибере в България, за да си вземе багажа и след това се присъедини към лагера на отбора. \"Макаби\" ще е първият чуждестранен отбор в кариерата на Костадинов, който освен за \"Левски\" е играл за \"Берое\", \"Лудогорец\", \"Черноморец\" (Поморие) и \"Нафтекс\". \"Пред Георги имаше наистина много възможности, но неговият избор е \"Макаби\" (Хайфа) по няколко основни причини\", заяви мениджърът на българския футболист Антъни Раво.\"В последните два месеца имахме оферти от руските \"Урал\" и \"Терек\" (Грозни), от два германски клуба от втора Бундеслига, от датския \"Брьондби\", от \"Омония\" (Кипър), а в последните дни дойдоха писма от \"Брага\" и от швейцарски елитен клуб\", каза още Раво. ", "date": "2017.06.23", "title": "Георги Костадинов подписа с \"Макаби\" (Хайфа)"}
{"url": "http://www.dnevnik.bg/sviat/2017/06/23/2994585_germaniia_niama_da_finansira_partii_koito_sa_protiv/", "text": "Крайнодясната Националдемократическа партия на Германия (НДП) повече няма да получава държавно финансиране след решение на парламента, предаде ДПА.При гласуването на закона бе надхвърлено необходимото мнозинство от две трети за изменение на конституцията в частта за финансирането на политически партии. Мярката вече бе подкрепена от всички 16 провинции в горната камара Бундесрата.След изменението държавно финансиране няма да се отпуска на партия, която \"целенасочено се противопоставя на  основополагащи ценности или съществуването на Федерална република Германия\". Конституционният съд ще преценява кои партии отговарят на това определение.\"Държавата не е длъжна да финансира тези, които се стремят да я премахнат\", изтъкна преди гласуването депутатът от Християндемократическия съюз Фолкер Улрих, цитиран от агенция \"Франс прес\".Изменението бе подкрепено от депутатите на управляващата коалиция, съставена от консерваторите на  и социалдемократите. Опозиционните формации на крайната левица и Зелените изразиха резерви в името на защитата на политическия плурализъм и спазването на демократичните принципи.През януари германският Конституционен съд отхвърли за втори път за 15 години искане на властите да се  Съдът се аргументира със , което според него прави опасността от нея съвсем незначителна.В същото време съдът даде да се разбере, че забрана на държавното финансиране на НПД ще е законна, отбелязва АФП.НДП наброява под 6000 членове. Миналата година партията загуби и последните си представители в провинциален парламент, но продължава да има общински съветници. Бившият ѝ председател Уго Фойгт, който в интервю веднъж нарече Адолф Хитлер \"велик държавник\", сега е евродепутат и .", "date": "2017.06.23", "title": "Германия няма да финансира партии, които са против либералната демокрация"}
{"url": "http://www.dnevnik.bg/biznes/lichni_finansi/2017/06/23/2994670_socialnoto_ministerstvo_predlaga_garantiraniiat/", "text": "Министерството на труда и социалната политика (МТСП) иска размерът на гарантирания минимален доход да бъде повишен, съобщи министър Бисер Петков по време на парламентарния контрол.Гарантираният минимален доход възлиза на 65 лв. и не е актуализиран от 2009 г. С неговия размер е обвързан достъпът на хората до социални помощи, както и размерът на помощите, включително и интеграционните добавки за хората с увреждания. Петков каза, че МТСП е поставило този въпрос на финансовото министерство и се надява на база на предоставените от ведомството разчети той да бъде увеличен.Социалното министерство е отправило предложение до министерството на финансите и за значително увеличаване на размера на бюджетните средства за политики към хората с увреждания и тяхното социално включване, каза министърът и допълни, че искането е след срещи с хора с увреждания.", "date": "2017.06.23", "title": "Социалното министерство предлага гарантираният минимален доход да се увеличи"}
{"url": "http://www.dnevnik.bg/razvlechenie/2017/06/23/2994465_igrata_az_prokletnikut_3_veche_e_vuv_vtoroto_si_nivo/", "text": "Киноиграта, свързана с филма \"Аз, проклетникът 3\", вече е във  Читателите, които разрешат пъзела, достъпен на нейния сайт, ще получат двоен шанс да спечелят ключодържатели, кутии, играчки, настолни игри и ученически комплекти с малките жълти герои на филма - миньоните.За разлика от друг път, сега играта е пъзел. За да отключите второто ниво, необходимо е да решите и пъзела от първо, който е все още активен. За да участвате в томболата на играта може да сте подредили правилно и само пъзела от първо ниво, но успешно решаване на второ и трето ще включат името ви 3 пъти в жребия за награди. Следващото ниво ще бъде активно от 10 ч. на 28 юни.Подсказки има на страницата на играта, а \"Дневник\" събира любопитни детайли около филма ", "date": "2017.06.23", "title": "Играта \"Аз, проклетникът 3\" вече е във второто си ниво"}
{"url": "http://www.dnevnik.bg/bulgaria/2017/06/23/2994603_cacarov_poiska_imuniteta_na_trima_deputati_ot_volia/", "text": "Главният прокурор Сотир Цацаров внесе в парламента искане за снемане имунитета на трима депутати от \"Воля\", сред които е и лидерът на партията Веселин Марешки. Другите народни представители са Кръстина Таскова и Пламен Христов, съобщиха от държавното обвинение. Варненската Окръжна прокуратура ги разследва от края на 2014 г., като ги обвинява в изнудване.Според обвинението в периода от есента на 2012 г. до края на 2015 г. Марешки е заплашил седем собственици на аптеки с увреждане на имуществото им. Целта му била да ги принуди да прехвърлят дружествени дялове от управляваните от тях търговски дружества на негови фирми. Ако те не били съгласни, той искал да прекратят търговската си дейност. В някои случаи целта му е била да принуди собствениците на аптеки да се задължат да купуват при неизгодни условия лекарства от неговия склад.Според прокуратурата Марешки ги е заплашвал, че чрез извършване на тенденциозни проверки от приближени до него служители от Изпълнителната агенция по лекарствата и чрез нелоялни търговски практики, щял да доведе до фалит търговските им дружества и ще ги принуди да преустановят дейността си.В четири от случаите, които се разследват, лидерът на \"Воля\" е действал сам. В други два му е помогнал Пламен Христов, а в един те двамата били и с Кръстина Таскова.Сега парламентът трябва да реши дали да даде разрешение за сваляне на имунитета на тримата депутати. Самият Марешки, който е и зам.-председател на Народното събрание, обяви в средата на миналия месец, че  Преди това временна след искане на Цацаров. Тогава прокуратурата го обвини в нанасяне на телесна повреда и изнудване във Варна.", "date": "2017.06.23", "title": "Цацаров поиска имунитета на трима депутати от \"Воля\", сред които и Марешки"}
{"url": "http://www.dnevnik.bg/sport/2017/06/23/2994604_nesebur_i_oborishte_sa_globeni_s_po_10_hil_leva_po/", "text": "Българският футболен съюз (БФС) глоби с по 10 хиляди лева втородивизионните \"Несебър\" и \"Оборище\" (Панагюрище) заради съмнения за уреждане на мачове.Дисциплинарната комисия към БФС е била сезирана от експерта по почтеността във футболния съюз Марио Костурков, след като е получен сигнал от УЕФА.От БФС посочиха, че това е второ официално уведомление за подозрителни мачове с участието на \"Несебър\" и \"Оборище\", което европейската централа изпраща.В средата на май под радара на УЕФА попадна и зрелищния обрат на \"Славия\" срещу \"Монтана\" (4:3) от плейофите във втората осмица на Първа лига. Срещата се игра в Ловеч на 15 април, а белите губеха с 1:3 до 62-ата минута.Тогава беше обявено, че прокуратурата ще разследва случая. Президентът на \"Славия\" Венцислав Стефанов пък призова \"ако има виновни, да бъдат наказани\" и заяви, че е \"логично да се търси загубилият отбор, а не спечелилият\".Това беше вторият голям обрат, който \"Славия\" направи през сезона. През есента . драстично са намалели и през тогавашния сезон са достигнали \"почти нулеви стойности\".През 2013/2014 имаше 48 двубоя в българския футбол, разследвани от УЕФА. През следващия сезон - 2014/2015, по данни на БФС имаше девет срещи, за които има съмнения за манипулиране.Оттогава футболният съюз не е изнасял данни за броя на срещите, за които е получен сигнал от УЕФА.", "date": "2017.06.23", "title": "\"Несебър\" и \"Оборище\" са глобени с по 10 хил. лева по сигнал от УЕФА за уредени мачове"}
{"url": "http://www.dnevnik.bg/pr_sfera/2017/06/23/2994599_lenovo_i_daydream_razrabotiha_djobna_vr_kamera/", "text": " и  разработиха джобна VR камера, с която можете да снимате VR снимки, VR видео и да стриймвате VR съдържание в реално време. Тя поддържа VR180 – новия формат за видео на YouTube. Това означава, че можете да споделите с приятелите си специални моменти от вашата ваканция например, като публикувате VR180 видео в YouTube. VR180 видеата акцентират върху това, което е пред очите ви, имат висока резолюция и изглеждат впечатляващо както на екрана на смартфон, така и на компютър. А с тази разработка Lenovo за пореден път доказва, че VR изживяването е достъпно за всеки.Повече за разработката ще откриете  и .", "date": "2017.06.23", "title": "Lenovo и Daydream разработиха джобна VR камера"}
{"url": "http://www.dnevnik.bg/analizi/2017/06/23/2994625_trudniiat_izbor_pred_centralna_evropa_makron_ili_orban/", "text": "В края на 2016 г., сринати от Брекзит и объркани от победата на Доналд Тръмп на президентските избори в Америка, много европейци изпаднаха в дълбоко отчаяние. Примириха се, че историческият момент на Европейския съюз е отминал. Шест месеца по-късно нищо не се е променило, но всичко е съвсем различно.Социологическите проучвания показват ръст на подкрепата за Европейския съюз сред европейците. Подобрените икономически показатели в страните на континента, лошото представяне на популистите в Холандия, унижението, което преживя подкрепящата \"твърд Брекзит\" Тереза Мей на проведените този месец общи избори във Великобритания, накараха много европейци да се надяват, че Европейският съюз има втори шанс и че той ще се възползва от него максимално.Решителните победи на Еманюел Макрон във Франция – първо на президентските избори през май, а след това на парламентарните избори миналата седмица – с горда проевропейска платформа, накараха много европейци да мислят, че вместо разпад, сега перспективата е към по-нататъшна интеграция. Надеждата сред привържениците на все по-тесен съюз е, че обещаните от Макрон реформи на трудовото законодателство във Франция ще убедят Германия да инвестира повече в икономиките от еврозоната. В същото време набират сила плановете за по-нататъшни инвестиции в европейската отбрана.. Перспективата източноевропейците да напуснат съюза – както наскоро ги призова бившият чешки президент Вацлав Клаус – все още изглежда толкова голяма, колкото руският президент Владимир Путин да изгуби предстоящите през следващата година избори, и все пак мнозина от Източна Европа не са очаровани от немско-френските усилия за пренареждане на Европа. Защо?Отговорът е съвсем прост. Правителствата в Полша и Унгария се опасяват, че задълбочаването на политическата интеграция ще застраши нелибералните режими, които те оглавяват, докато много източноевропейци се страхуват, че всяка ръководена от Макрон и Меркел инициатива ще доведе до появата на Европа на две скорости, в която те ще бъдат граждани втора ръка.По-голямата част от Централна Европа не е в еврозоната – България и Румъния дори не са в Шенгенската зона, а много страни в региона са основали конкурентоспособността на своите икономики върху ниските заплати и ниските данъци. Така че както политици от Централна Европа, така и инвеститори от Западна Европа се опасяват, че прокламираните от Макрон политики в хода на кампанията – като хармонизиране на данъчните режими в рамките на съюза и наказания за страните, които изнасят евтина работна ръка – ще унищожат бизнес модела на Централна Европа.Но докато голяма част от елита на Източна Европа изпитва подозрения към предложенията на Макрон, има и такива, които настояват, че ниските заплати са основната причина за огромния отлив на хора от техния регион. Има страни, в които над 10 процента от населението работи в чужбина. Международният валутен фонд изчисли, че ако отливът продължи със същите темпове, Централна, Източна и Югоизточна Европа ще изгубят около 9% от очаквания от тях ръст на брутния вътрешен продукт между 2015 и 2030 г..Малко са нещата, които до такава степен въплъщават страха на източноевропейците да не се превърнат в граждани втора класа, както скорошния скандал за \"двойния стандарт\" на храните. Потребители от Източна Европа откриха, че някои продукти, например \"Нутела\", имат различен вкус в Австрия и Унгария. Причината? Тестовете показаха, че мултинационалните марки понякога използват по-евтини съставки в храните, продавани на изток от някогашната Желязна завеса. Компаниите настояват, че са променили съставките, за да съответстват на местните вкусове, но думите на чешкия министър на земеделието, че Изтокът не желае да е \"боклукчийската кофа на Европа\" са споделяни от мнозина.. Днес тези страни са изправени пред необходимостта да избират между задълбочаване на интеграцията по условията, определени от Германия и Франция, или политическа маргинализация – тогава страхът от появата на Европа на две скорости може да се превърне в пророчество, което се самосбъдва.За съжаление, нелибералният завой в Унгария и Полша, белязан от опитите за установяване на контрол върху съдилищата, за укротяване на независимите медии и намеса в гражданското общество (без да споменаваме националистическата риторика на политиците), накара много западноевропейци да останат глухи дори за легитимните оплаквания на Централна Европа.Пример за това е кризата с бежанците. За Западна Европа отказът на Полша, Чехия и Унгария да приемат квотите за бежанци, утвърдени от Брюксел през 2015 г., е доказателство, че източноевропейските страни не споделят необходимата в ЕС солидарност. Източна Европа, от своя страна, с право настоява, че императивът на солидарността не трябва да нарушава демократичния мандат, а това кой принадлежи към дадена общност, е екзистенциален въпрос, който може да бъде решаван само от демократично избрани правителства. Проблемът е, че истеричният антибежански език на Унгария улесни останалите европейци да отхвърлят легитимните страхове на Централна Европа като неприемлив национализъм.. Мечтата за обединена Централна Европа, въплътена от създадената през 1991 г. Вишеградска група, вече не съществува. Две от членовете на групата, Чешката република и Словакия, се опитват да се разграничат от другите две, Унгария и Полша, които нападат Европейския съюз. В същото време Полша и Унгария, които са единни във враждебността си към Брюксел, са разделени по въпроса за отношенията с Русия.Изправени пред инициативата на Меркел и Макрон за пренареждане на съюза, правителствата в региона скоро ще бъдат принудени да избират между бъдеще на задълбочена интеграция със Западна Европа, или бъдеще на все по-голяма маргинализация на Централна Европа. Това е избор между Еманюел Макрон и Виктор Орбан, крайно националистичния унгарски премиер. Предстои правителствата да решат какъв избор да направят. Но опитът на Централна Европа от ХХ век може да бъде обобщен от поговорката: \"Ако не си на масата, ще бъдеш в менюто\".\" .", "date": "2017.06.23", "title": "Трудният избор пред Централна Европа: Макрон или Орбан?"}
{"url": "http://www.dnevnik.bg/detski_dnevnik/2017/06/23/2982012_s_decata_v_pochivnite_dni_24_i_25_juni/", "text": "\"С децата в почивните дни\" е рубрика на \"Детски Дневник\" за хората, които предпочитат в края на седмицата да изгонят от мислите си служебните проблеми и да се насладят на удоволствието да се забавляват с децата си. Ако имате информация за интересно предстоящо събитие и искате да я споделите с други родители, пишете ни на . Първото тази година издание на  ще обхваща 12 хил. кв. м на площад \"Св. Александър Невски\" - от ул. \"Раковски\" до бул. \"В. Левски\". Освен основните зони за спорт, изкуства, занимания с деца, занаяти и почивка, тази година към програмата е добавена \"Зона България\", която ще е насочена към запознаването на туристи с българското материално и нематериално наследство.Събитието ще включва също уъркшопове, изложби, прожекции на късометражно кино, ръчно изработени бижута, срещи с писатели и актьори, а също и концерти на Котарашки, \"Остава\", The Top Stoppers и други. Фестивалът ще бъде открит от 16 ч.- В \"Интер експо център\" ще се проведе , който събира на едно място феновете на компютърните и настолните игри, последователите на манга и аниме културата, феновете на екстремните спортове, музиката и графитите в градска среда и всички, желаещи да пробват по нещо ново. Театър \"Ателие 313\" в кв. \"Красна поляна\" на ул. \"В. Д. Стоянов\", до бл. 7 кани децата на последното си представление за сезона -  по А. А. Милн от 11 часа. Входът е свободен. Постановката е на малък Куклен Театър \"Слон\".\"Вълшебната къща на Ема\" кани деца от 4 до 12 години от 17 часа на работилницата . Те ще научат как се моделира риба от глина, кои са основни техники при работата с този материал: овалване, разточване и слепване. Ще се запознаят с различни начини за декорация, както и как да съчетават цветовете.Всички материали са осигурени, цената за участие е 15 лева. Необходимо е предварително записване, като се обадите на тел: 0887764649, оставите съобщение на страницата във \"Фейсбук\" или на . - Столична библиотека организира честване на празника Еньовден от 12.30 ч. на естрадата на хижа \"Момина скала\" в природен парк \"Витоша\". Събитието е част от кампанията \"Библиотека в планината\".Къщичките ни с най-новите книги за билките и билкарството, както и нови заглавия от художествената и научно-популярна литература от фонда на библиотеката, включително и за деца, са на разположение на всички на 5 места: Дендрариум; Детски еко стационар \"Бели брези\"; хижа \"Момина скала\"; хижа \"Алеко\"; на най-високата точка в планината – Черни връх.В шатрата на Столична библиотека от 11 ч. пред хижа \"Момина скала\" ще четат свои стихове поетите Петър Чухов, Илиана Илиева и Георги Гаврилов. Посетителите ще имат възможност да получат безплатни едногодишни читателски карти. Празникът в планината започва с туристически поход по \"Алеята на билките\", който тръгва в 8.30 ч. от кв. \"Княжево\" – (последната спирка на трамвай 5) – Златни мостове – хижа \"Момина скала\". - Гостите и жителите на града ще станат част от цветна фиеста, забавления и игри с много награди. Карнавалът  възражда една традиция за свободна изява без възрастови ограничения, а градът ще се превърне в сцена за групови и индивидуални изяви.- Десет състава танцуват на младежкия фолклорен танцов  от 11 часа на сцената пред Съдебната палата. По-късно вечерта съставите ще се включат във фолклорния лъч на Русенския карнавал и ще се изяват на фолклорната сцена пред Общината.\"Вълшебната къща на Ема\" кани деца от 4 до 12 години от 17 часа на работилницата . Те ще научат как се моделира риба от глина, кои са основни техники при работата с този материал: овалване, разточване и слепване. Ще се запознаят с различни начини за декорация, както и как да съчетават цветовете.Всички материали са осигурени, цената за участие е 15 лева. Необходимо е предварително записване, като се обадите на тел: 0887764649, оставите съобщение на страницата във \"Фейсбук\" или на . - В \"Интер експо център\" ще се проведе , който събира на едно място феновете на компютърните и настолните игри, последователите на манга и аниме културата, феновете на екстремните спортове, музиката и графитите в градска среда и всички, желаещи да пробват по нещо ново. Първото тази година издание на  ще обхваща 12 хил. кв. м на площад \"Св. Александър Невски\" - от ул. \"Раковски\" до бул. \"В. Левски\". Освен основните зони за спорт, изкуства, занимания с деца, занаяти и почивка, тази година към програмата е добавена \"Зона България\", която ще е насочена към запознаването на туристи с българското материално и нематериално наследство.Събитието ще включва също уъркшопове, изложби, прожекции на късометражно кино, ръчно изработени бижута, срещи с писатели и актьори, а също и концерти на Котарашки, \"Остава\", The Top Stoppers и други. Фестивалът ще бъде открит от 16 ч., но детската зона ще работи от 10 ч. Театър \"Ателие 313\" в кв. \"Красна поляна\" на ул. \"В. Д. Стоянов\", до бл. 7 кани децата на последното си представление за сезона - \"Пепеляшка\" - моноспектакъл на жени Пашова от 11 часа. Входът е свободен. - - едно забавното и шарено събитие, с много музика и танци събира малки и големи пред националната библиотека \"Свети св. Кирил и Методий\". - Гостите и жителите на града ще станат част от цветна фиеста, забавления и игри с много награди. Карнавалът  възражда една традиция за свободна изява без възрастови ограничения, а градът ще се превърне в сцена за групови и индивидуални изяви.", "date": "2017.06.23", "title": "С децата в почивните дни (24 и 25 юни)"}
{"url": "http://www.dnevnik.bg/politika/2017/06/23/2994677_dvama_deputati_ot_volia_se_otkazvat_ot_imunitetite_si/", "text": "Депутатите от \"Воля\" Кръстина Таскова и Пламен Христов се отказват доброволно от имунитетите си. Днес по-рано . Според обвинението в периода от есента на 2012 г. до края на 2015 г. Марешки е заплашил седем собственици на аптеки с увреждане на имуществото им.Днес в парламента Пламен Христов обяви, че заедно с Кръстина Христова си дават имунитетите, за да не възпрепятстват разследването. По думите му обвиненията срещу тях били неоснователни.Попитан дали Марешки ще даде имунитета си доброволно, той отвърна, че не е успял да се свърже по телефона с него, но предполага, че ще си го даде доброволно.", "date": "2017.06.23", "title": "Двама депутати от \"Воля\" се отказват от имунитетите си"}
{"url": "http://www.dnevnik.bg/politika/2017/06/23/2994684_do_2_sedmici_vuv_vsichki_bulgarski_posolstva_shte_se/", "text": "До две седмици във всички български посолства ще бъдат въведени плащания с ПОС терминали, съобщи вицепремиерът и министър на външните работи Екатерина Захариева по време на парламентарния контрол.\"Представете си – 21-и век, а плащаме с таксови марки\", коментира Захариева. Тя направи изказването в отговор на въпрос за мерките на правителството за борбата с корупцията. Вицепремиерът, която е координатор на стратегията за борба с корупцията, изброи стъпки като проекта за промени в Наказателно-процесуалния кодекс, създаването на единно звено за борба с корупцията, идеята за изместване на делата за корупция в специализираните съдилища и др. По думите ѝ най-важната мярка е тази по .\"Колкото по-малък досег с администрацията, толкова по-малък корупционен натиск\", обобщи Захариева и призна, че има голяма съпротива от страна на чиновниците срещу тези мерки.\"Отпорът от администрацията е голям. Факт. Когато се опитваш да премахнеш някоя услуга, едва ли не светът ще свърши\", каза тя и посъветва опозицията в Народното събрание да бъде градивна.", "date": "2017.06.23", "title": "До 2 седмици във всички български посолства ще се плаща с ПОС терминали"}
{"url": "http://www.dnevnik.bg/politika/2017/06/23/2994679_karakachanov_ne_se_e_otkazal_ot_vrushtaneto_na/", "text": "Не сме се отказали от връщането на наборната служба, каза вицепремиерът и министър на отбраната Красимир Каракачанов в отговор на въпрос от парламентарния контрол на депутата от БСП Антон Кутев. Въпросът на Кутев беше за добороволното обучение и наборната служба. Каракачанов му отговори, че 649 души са преминали за 2 години през начална и специална военна подготовка за което са похарчени 219 728 лв. Завършилите курсовете се записват в запасния резерв и имат предимство при кандидатстване на работа в армията или действащия военен резерв. Според Каракачанов за истинско обучение били необходими 10-12 млн. лв. годишно.\"Направихме ужасна грешка, когато 2007 г., променяйки Конституцията, без дебат по същество, въпреки мнението на професионалните военни, които смятаха, че не трябва да бързаме с отменянето на наборната военна служба, а трябва да търсим вариант за смесена такава. В програмата сме отбелязали военно обучение в училищата като за начало. Там, освен уроците за славата на българската армия, трябва да се учат и конкретни неща – как се борави с оръжие, как се реагира във военна ситуация, как се оказа първа помощ\", каза вицепремиерът. След военното обучение стоял въпросът за въвеждане на доброволния принцип за онези граждани, които желаят доброволно да служат в армията. \"Темата с наборната военна служба не е затворена, защото тази тема се налага от само себе си, наблюдавайки събитията около България и практиката на други европейски държави\", каза Красимир Каракачанов. Той даде пример, че наборната военна служба в момента съществува в Швеция, Австрия, Швейцария, Дания, Норвегия, Естония и Финландия, но не каза че в останалите страни в Европа няма такава.\"Наборната военна служба се налага, защото ако се случи нещо и се налага да мобилизираме хората да защитават страната си, те ще бъдат пратени като едно пушечно месо без елементарна подготовка. Въпросът е дали ще пристъпим към този ход, а не къде ще ги настаним и колко ще струва. Сигурността на българските граждани не може да бъде оценявана в пари, това е въпрос на задължения на България и институциите ѝ\", каза още Каракачанов попитан от Кутев колко би струвало връщането на службата. Преди да зададе уточняващите въпроси Кутев каза: \"От това, което разбрах е, че ще върнете наборната военна служба, ама друг път\". Каракачанов му отговори, че според сметки на Министерството на отбраната връщането на казармата щяло да струва 100 млн. лв. Около 50 000 са хората които навършват пълнолетие годишно, половината от тях са момичета, а 30% от момчетата не отговаряли на изискванията, каза още министърът на отбраната.На друг въпрос Каракачанов отговори, че проблема с недокомплекта на личния състав в армията се задълбочава и в момента не достигат 8100 души. От тях 5600 са местата за войници, сержанти и офицери сред професионалната армия, а 2500 са за резервисти.", "date": "2017.06.23", "title": "Каракачанов не се е отказал от връщането на казармата"}
{"url": "http://www.dnevnik.bg/biznes/2017/06/23/2994690_razlichnite_ot_evro_valuti_stavat_vse_po-populiarni_v/", "text": "Все по-голям брой екзотични валути се обменят от българите през пролетния и летния сезон. Това показват данни на финансовата компания Tavex. Голям ръст е отчетен за македонския денар и сръбския динар.Пътуванията на българите в Сърбия са се увеличили с над 15% в сравнение със същия период миналата година. Точно на това се дължи неколкократното завишаване на обмена на динари.От проучването се разбира, че Гърция и Турция са най-желаните дестинации през пролетта и лятото за повечето български туристи. Последните статистики сочат, че обмяната на турска лира се е покачила спрямо нивото й през предишни години. Тенденцията е актуална и през лятото, като южната ни съседка е била посетена от повече от 100 хил. българи през този период от време.Значителен ръст на туристическия интерес има и към друга балканска държава - Албания. Обмяната на албанския лек бележи значителен ръст- около 3 пъти.Забелязва се интерес и към по-екзотични валути, като израелски шекел, китайски ренминби юан, хърватска куна, чешка крона и унгарски форинт. Интересът към тези валути е предизвикан от увеличаване на туристическия поток към съответните страни, отчитат от Tavex.Проучването сочи, че се е увеличила сумата, която българите отделят за почивка извън страната. През предходните няколко години е нараснала и обмяната на валута от българите, като това става вече три пъти по-често.", "date": "2017.06.23", "title": "Различните от евро валути стават все по-популярни в България, сочи проучване"}
{"url": "http://www.dnevnik.bg/kultura/2017/06/23/2988146_otkus_ot_nai-krasivata_jena_vuv_florenciia_na_alisa/", "text": "История за ренесансова романтика и изкуство, вдъхновена от музата на БотичелиЕдна жена с легендарна красота, един велик художник и тяхната пламенна, но чиста любов лежат в сърцето на книгата \"Най-красивата жена във Флоренция\". Алиса Паломбо избира за сцена на втория си роман двора на Медичите – бляскавия и съблазнителен свят на братята Лоренцо и Джулиано де Медичи. Двамата управници на Флорентинската република привличат около себе си гениални художници, известни поети, политици, философи и други емблематични фигури от Италианския ренесанс.Благодарение на годежа си с Марко Веспучи 16-годишната красавица от Генуа Симонета Катанео навлиза шеметно в артистичното общество и бързо се превръща в обект на възторг и обожание.Симонета Веспучи, както и съпругът ѝ Марко, братята Медичи и художникът Сандро Ботичели са реални исторически фигури. Изкуството е съхранило образа на младата жена в редица произведения – както от самия Ботичели, така и от Пиеро ди Козимо, Гирландайо, Верокио. И макар за великите мъже да знаем много, историята не е запазила почти нищо за Симонета, освен лика ѝ и нейната ранна смърт.Паломбо вдъхва живот на жената, обезсмъртена от Ботичели в \"Раждането на Венера\", като я поставя в центъра на роман, който е перфектното съчетание между изкуство, история и романтика. Флоренция от времето на Медичите сияе във великолепните краски на Ренесанса, а на преден план е изведено пленителното сътворение на един шедьовър.Цяла Флоренция се влюбва в прелестната Симонета, а обожаваният от всички дами Джулиано де Медичи не прави изключение. Докато привиква към новия град, брачния живот и по-високата си позиция в обществото, генуезката се превръща и в единствена муза на талантливия млад художник Сандро Ботичели. Плод на забранената им любов е шедьовърът \"Раждането на Венера\", който и до днес е считан за едно от най-великите произведения на изобразителното изкуство. Ала Симонета разбира, че красотата може да бъде и проклятиеСимонета умира млада, но Ботичели продължава да я рисува дълго след това. Музата му е погребана в семейната гробница на рода Веспучи, а художникът настоява след смъртта си да бъде положен в нозете ѝ, за да прекарат вечността заедно.След бестселъра \"Цигуларят от Венеция\" Алиса Паломбо насочва перото си към ренесансова Флоренция, за да улови живописно и пламенно нерушимата връзка между Ботичели и неговата муза.Флоренция, 1484 г.Картината беше внушителна – достатъчно голяма, та се наложи двама души да я внесат в покоите на Il Magnifico. Художникът не ги изпускаше от поглед, а по лицето му бе изписана загриженост, сякаш им бе поверил делото на живота си. Може и така да беше.Мъжете оставиха внимателно картината на пода и я подпряха на стената. Грубата ѝ рамка остана скрита зад диплите на ленена драперия. Творецът ги отпрати нетърпеливо с ръка и те си тръгнаха, като затвориха вратата на излизане.– Това е тя, така ли? – обърна се Лоренцо де Медичи към художника. В очите му блестеше любопитство.– Да, Magnifico – отвърна почтително той.– Престани да ме ласкаеш, Сандро, умолявам те – усмихна се самодоволно Лоренцо. – Знаеш, че винаги съм ти помагал, каквото и да ми струва.– Тогава бих могъл да ти поискам всичко – изрече художникът. Думите му прозвучаха шеговито, като към стар приятел, който се е издигнал в обществото, но мъжът остана замислен. Това бе изключително събитие за него.Лоренцо също придоби сериозно изражение. Имаше предчувствие – повече от предчувствие, честно казано – какво изобразява картината.– Не ме дръж в напрежение, amico.Махна властно с ръка – не беше свикнал да чака никого, та дори и приятел.– Покажи ми я!Художникът затвори очи за миг, подпрял мълчаливо чело на рамката, а после вдигна глава и кимна одобрително. Бавно дръпна плата, който покриваше картината. Лоренцо де Медичи занемя – кой ли бе виждал подобна красота преди – и едва доловимо ахна.Цветовете бяха изумителни – светлосиньо, зелено, розово и жълто, в нежни, но блестящи нюанси. Маестрото бе успял да улови движението върху платното по удивителен начин: цветята, които се сипят наоколо; диханието на вятъра, който си играе с къдриците; надиплените одежди и развятото наметало.Но най-силно впечатление правеше централната фигура – фокусът на картината. Тя бе застанала в раковина сред вълните в безупречната си алабастрова голота, а водопад от златисточервеникави коси покриваше меките, съблазнително закръглени извивки на тялото.А как грееше лицето ѝ! Лоренцо добре го познаваше – наведената брадичка, когато се смееше, леката бръчица на челото в миг на размисъл и неподкупната ѝ усмивка. И все пак, както отдавна подозираше, той не беше толкова близък с нея, колкото художникът.За Лоренцо картината безспорно бе най-хубавата работа на живописеца досега – нещо изключително дори за едно забележително творчество, включващо портрети на първенци и благородници, а и на самия Свети отец.Но ясно съзнаваше, че трябва да я запази от чужди пог-леди – поне в близко бъдеще. Вече знаеше какво се иска от него. Все пак изчака стария си приятел пръв да заговори.– Години наред работих върху нея – продума най-сетне художникът.– Да – обърна се Лоренцо към него. – Най-малко осем, струва ми се.Отново се съсредоточи върху платното и жената в центъра – онази, която неведнъж бе канил на трапезата си, в градината и библиотеката. На лицето му се появи усмивка. Да, библиотеката бе любимото ѝ място.– Това е тя – заяви. – Сякаш всеки миг ще излезе от картината. Уловил си я, Сандро, никой друг не би могъл да го стори по-добре от теб.– Нямах подобно намерение – изрече творецът с болка в гласа. Лоренцо с учудване забеляза сълзите на приятеля си, който не снемаше поглед от картината. – По-скоро исках да я освободя. И отново да ѝ вдъхна живот!– Успял си, без съмнение – увери го разчувстван домакинът. \"По дяволите, Сандро ще ме разплаче\", помисли си и въздъхна. – Не знам защо си я донесъл тук, но май се досещам.– Да. – Художникът го погледна настойчиво. – Не мога да задържа картината. Но дори да можех, Църквата...– Така е – потвърди Лоренцо. – Светата църква би те осъдила за много неща, макар да си изписал параклиса на Негово Светейшество.– Да – отвърна гостът. – Но при теб ще е на сигурно място. Ако ми я отнемат, няма да го понеса...Лоренцо сложи ръка на рамото му.– Не се безпокой, стари друже. Ще я оставя в едно от именията си в провинцията, където никой не ходи без покана. Колкото до мълвата... – Сви рамене. – Обвинявали са ме, че пазя много по-скандални тайни.– Благодаря ти, Magnifico – прегърна го художникът.– Няма нужда – прекъсна го Лоренцо и на свой ред му върна жеста. Двамата мъже се отдръпнаха, за да разгледат отново картината. След малко домакинът добави: – Сега разбирам защо се опитваш да спечелиш благоразположението ми. Искаш по-хубава рамка за шедьовъра си, нали?– Така си е. Но погледни я само! – посочи картината Сандро. – Нима Венера не заслужава парите на Медичите?– Разбира се – усмихна се Лоренцо. – Ще се погрижа да намеря рамка, достойна за Венера. За Венера и за Симонета.Част първаLA BELLA СИМОНЕТАГенуа и Флоренция, април – декември 1469 г.1Генуа, 1469 г.– Симонета!Чух майка ми да ме вика от коридора. Не твърде силно – все пак дамите не крещят, но с настойчив тон, който подчертаваше важността на предстоящото събитие.Във венецианското огледало срещнах погледа на моята прислужница Киара. Усмихна ми се насърчително, докато втъкваше последните фуркети в косата ми.– Почти съм готова, мадона Симонета – каза тя. – Ако наистина ви желае толкова много, ще ви почака.Отвърнах ѝ с плаха усмивка.Майка ми, изглежда, бе намислила друго.– Побързайте! – подкани ни, когато влезе в стаята. – Киара, трябва да подчертаем великолепната ѝ коса, не я прибирай като на обикновена матрона.– Si, дона Катанео.– Che bella, figlia mia!– възкликна майка ми, щом ме огледа от глава до пети. Новата ми рокля от кремава коприна бе украсена с фина буранска дантела и избродирана с рози по яката и подгъва. Перлена огърлица нежно обгръщаше шията, а косите ми бяха изкусно прибрани назад, така че златистите кичури се разстилаха свободно чак до кръста. – Както винаги – добави.Усмихнах се неловко, но тя продължи:– Толкова е запленен от теб, че когато те види довечера, направо ще си изгуби ума.Срещала бях синьор Марко Веспучи само веднъж, и то на литургия. Беше флорентинец, изпратен да учи в Генуа. Незнайно как се бе запознал с баща ми и в този ден се приближи до нас в църквата \"Сан Торпете\", за да ми се представи. Поклони се, целуна ми ръка и – подобно на всички останали кавалери – ме обсипа с разточителни и смешни ласкателства заради хубостта ми, така че не му обърнах почти никакво внимание. Беше доста красив, но пък повечето мъже не бяха лишени от чар.За разлика от мен, той явно бе отдал по-голямо значение на срещата ни. Скоро след нея писа на баща ми и поиска разрешение да ме ухажва.– Но, мамо – започнах неуверено. Струваше ми се, че това е единствената възможност да разсея съмненията си.– Няма нищо, mia dolce – успокои ме тя. – С баща ти обсъдихме въпроса. Синьор Веспучи е чудесна партия за теб. Защо не, той е приближен на Медичите във Флоренция! Не искаш ли да помогнеш на famiglia nostra по най-добрия начин?– Разбира се! – отвърнах. Какво друго можех да кажа?– Разбира се! – повтори майка ми. – Тогава да слезем долу и да посрещнем твоя обожател. Не се страхувай, не е нужно да говориш, ако не искаш. Красотата ти е повече от достатъчна.Едва се сдържах да не направя физиономия – още нещо неприсъщо на дамите. Сякаш щях да си мълча, като се оженя. Как можа да ѝ хрумне, че няма нужда да говоря – нима мъжете си мечтаят за неми съпруги?\"Може и да е така всъщност\" – помислих си и по лицето ми се плъзна иронична усмивка, щом се сетих колко често майка ми бъбри до безкрай, без да забелязва измъчената физиономия на баща ми.\"Ожени ли се синьор Веспучи за мен, със сигурност няма да бъда мълчалива съпруга. Ще му дам да разбере от самото начало.\"Последвах майка си по стълбите, а Киара вървеше дискретно след нас, в случай че ми потрябва нещо. Разкошната ни къща бе много по-скромна от палатите на някои генуезки благородници. Беше разположена доста далеч от брега, затова от горните балкони морето не се виждаше добре, но винаги се усещаше. Соленият му мирис пропиваше цяла Генуа – въздуха, бриза, дори сградите. Ухаеше на роден дом.Скоро излязохме на двора. Беше чудесна мека вечер в края на април и баща ми бе решил да посрещне госта на открито.– Ето я и нея – чух гласа на татко, когато се появихме с майка ми. – Симонета, figlia, навярно помниш синьор Веспучи?– Разбира се – отвърнах и подадох ръка на госта. – Как се чувствате днес?– Отлично, мадона, след като отново ви виждам – заяви той и се приведе, за да целуне ръката ми. После пак се изправи и по тънките му устни заигра нервна усмивка. Огледах го скришом. Да, беше млад и красив, може би двайсетинагодишен, а аз бях само на шестнайсет. Тъмната коса и изострената му брадичка бяха добре оформени, имаше големи благи очи и правилен нос. Макар и в тъмни тонове, дрехите му бяха от най-скъпите платове.– Заповядайте вътре, синьор Веспучи – подкани го баща ми, – за да изпием по чаша вино.– За мен ще бъде чест, дон Катанео – прие гостът.Оттеглихме се в гостната и майка ми нареди на един слуга да донесе бутилка от най-хубавото ни червено вино. Седнах на стол с красива дърворезба, като внимавах да не измачкам роклята си.Синьор Веспучи не снемаше поглед от мен, но се престорих, че не го забелязвам, и сведох скромно очи към земята. \"Няма ли да ме заговорите, синьоре, или цяла вечер ще ме разглеждате като картина?\" – помислих си сърдито.– Вие сте истинско видение, мадона Симонета – обади се най-сетне. – Засенчвате дори слънцето и сте по-красива от цвете.Прехапах си бузата, за да не се разсмея. Всички мъже се представяха за поети, но малцина имаха това призвание. Синьор Веспучи не правеше изключение.– Благодаря, синьоре! – отвърнах, запазила самообладание. – Думите ви са твърде ласкави.– И прелестни – додаде майка ми, седнала срещу мен. – Ах, тези млади поети!Отново преглътнах напушилия ме смях и наведох глава с облекчение.– Всеки мъж си мечтае за муза като вас – допълни гостът, като все още ме съзерцаваше. Преодолях притеснението си и го погледнах открито. Дали наистина беше искрен? Взря се в очите ми, сякаш искаше да оцени и друго освен хубостта ми, макар и за кратко. Но лицето му пламна и той се извърна.– Разкажете ни как върви обучението ви, синьор Веспучи – поде баща ми, след като ни наляха вино.Обожателят ми подхвана с желание темата и подробно ни запозна с банковото дело. Заяви, че би искал новите умения да му послужат, когато се върне във Флоренция – града на прочутите банкери Медичите.Разговорът бе скучен – числата и сметките не бяха моята страст. И все пак мъжът ме привличаше със своите пламенни очи, жива реч и възторжени жестове.Докато говореше, все едно седеше на тръни, като че ли само въодушевлението го задържаше на едно място.Тогава ми стана симпатичен. Може би сметките и числата за него имаха същата сила, както поезията за мен – и двамата бяхме влюбени в нещо, което ни завладяваше напълно. В този миг сякаш проникнах в душата му, а тя бе много по-привлекателна от красивото му лице.Когато времето напредна и темата се поизчерпа – всъщност почти не участвах в разговора, навярно тъй бяха решили родителите ми, – синьор Веспучи забеляза книгата, оставена върху близката лакирана масичка.– Виж ти! \"Божествена комедия\". Кой тук чете Данте? – Гостът погледна въпросително баща ми.– Аз – обадих се.– Вие ли, мадона Симонета? – смая се мъжът.Образованието ми се свеждаше до основни неща: четене, писане и проста аритметика. Често изпросвах разрешение от учителя си – мил възрастен свещеник – да прочета историите на Юлий Цезар и Александър Велики. Така неусетно преминахме към поезията.Щом навърших тринайсет, родителите ми освободиха падре Валерио. Смятаха, че е излишно да продължават да му плащат. Вече бях научила достатъчно, за да бъда достойна дама и съпруга.\"Мъжете не искат учени жени – заяви веднъж баща ми, а майка ми енергично го подкрепи. – Красиво момиче като теб не се нуждае от книги.\"Не ми позволиха да продължа уроците си, колкото и горещо да ги молех. Затова започнах да чета сама книги – първо от библиотеката на баща ми, а после и нови. Но томчето, което бе привлякло вниманието на синьор Веспучи, ми беше спомен от падре Валерио. Подарил ми бе и други, бог да го поживи.– Естествено. Не разбирам защо се учудвате, синьор. Нима очаквате да съм необразована като повечето благороднички?При тези думи баща ми се намръщи, но не му обърнах внимание.– Не, разбира се – изрече синьор Веспучи, посъвзел се от изненадата. – Но не очаквах млада дама като вас да чете точно това...Присвила очи, издекламирах:– Не крия нищо в своето мълчание, учителю! За да не ме виниш, предразположен съм към въздържание.– Симонета, моля те... – засмя се майка ми притеснено.Синьор Веспучи отмина забележката с мълчание и отново впери поглед в мен.– Тъй над хиляда блясъци избрани прииждаха и екна ясен глас: \"Ей този ще усили любовта ни!\"Двамата дълго не отмествахме поглед един от друг. По-дълго, отколкото благоприличието позволяваше.Този път аз извърнах глава.– В кръга на Медичите ще сте на висока почит, мадона Симонета – заяви след тежко мълчание синьор Веспучи с пресипнал от вълнение глас. – Притежавате в изобилие две неща, които най-много се ценят там: красота и любов към поезията.– Така ли мислите? – попитах, като се стараех да запазя спокойствие.– Si. По примера на дядо си, великия Козимо, Лоренцо де Медичи събира около себе си най-будните и надарени умове: поети, учени, художници. Няма друго място в Италия и по света, където изкуството да е на такава почит.Опитах се да си го представя. Как блестящи личности и художници – всичките неотлъчно край Медичите – обсъждат творческите си идеи. Дали биха приели жена сред тях? Може би, защото дори тук, в Генуа, се носеше славата на изключителната Лукреция Торнабуони – интелигентна и начетена жена и майка на братята Лоренцо и Джулиано Медичи.– Бих искала да видя Флоренция – казах с усмивка на своя обожател.Тогава още не го осъзнавах, но през следващите седмици често щях да се връщам към мига, в който взех съдбоносното си решение.", "date": "2017.06.23", "title": "Откъс от \"Най-красивата жена във Флоренция\" на Алиса Паломбо"}
{"url": "http://www.dnevnik.bg/politika/2017/06/23/2994722_upravliavashtite_shte_napraviat_nov_opit_za_vuvejdane/", "text": "Управляващите ще направят пореден опит за въвеждане на минимални национални изисквания към кандидатите за придобиване на научна степен и заемане на академична длъжност.Депутати от ГЕРБ и \"Обединените патриоти\" са внесли в парламента поправки в закона за развитието на академичния състав, според които се въвеждат критерии по обективни показатели за кандидатите за професори, доценти и главни асистенти, както и за образователно-научна степен \"доктор\" и за научна степен \"доктор на науките\". Очаква се на 5 юли проектът да бъде разгледан на първо четене от образователната комисия в парламента.Целта на поправките е да бъде прекратено ударното хабилитиране на професори и доценти през последните години след закриването Висшата атестационна комисия (ВАК) към Министерския съвет през 2010 г. Оттогава досега университетите сами разписват процедурите и критериите за хабилитиране.Подобен законопроект, обобщаващ предложения от последните години, бе разглеждан от 43-ия парламент. В продължение на девет месеца образователната комисия не успя да одобри на второ четене всички текстове, разписани в 44 параграфа, а заради преждевременното разпускане на депутатите не се стигна до окончателно приемане на законопроекта в пленарната зала. Служебният просветен министър проф. Николай Денков също подготви проект за поправки в закона за развитието на академичния, с който освен единни критерии за академични длъжности се въвеждаше и процедура за отнемането им при доказано плагиатство.ГЕРБ и \"Обединените патриоти\" предлагат кандидатите за професори, доценти и главни асистенти да \"събират\" определен брой точки по обобщени показатели в съответната научна област. Показателите са два вида – наукометрични, които отразяват научните постижения или постижения в художествено-творческата или спортната дейност; и такива, които отразяват постижения в преподавателската дейност.Законопроектът предвижда още научното жури да се произнася, ако получи сигнал за плагиатство.Очаква се на 5 юли ресорната комисия в парламента да разгледа и предложения на \"БСП за България\" за обвързване на заплатите на научните работници в Българската академия на науките и Селскостопанската академия с размера на минималната работна заплата. Предложенията са професорите да получават нейния петорен размер, а доцентите - четворен.", "date": "2017.06.23", "title": "Управляващите ще направят нов опит за въвеждане на единни критерии за професори и доценти"}
{"url": "http://www.dnevnik.bg/sport/2017/06/23/2994725_bfs_nakaza_za_1_godina_igraliia_za_vereia_samuel/", "text": "Българският футболен съюз (БФС) спря състезателните права на ганайския национал Самуел Инкоом, който игра за старозагорския \"Верея\" през миналия сезон. Наказанието е по заръка на ФИФА и е за срок от една година.Бившият световен шампион за младежи с Гана е бил осъден от световната футболна централа на 15 декември 2014 г. Причината е неплатен наем и нанасяне на имуществени щети на имот, в който е живял по време на престоя си в американския клуб \"Ди Си юнайтед\".Ганайският защитник изиграва само два мача за тима от Мейджър лийг сокър, но е успял да нанесе поражения за за 65 316 долара, пише БТА. Той е осъден от собственика на жилището - Къртис Пол Уилет от Форт Роял, щата Вирджиния, но до този момент не е платил сумата. Въпреки това от декември 2014 г. Инкоом, който игра за Гана на последните две световни първенства, премина през три отбора в Европа - португалския \"Боависта\", турския \"Анталияспор\" и \"Верея\". \"Предвид уведомление от ФИФА от 20.06.2017 г., в изпълнение на т. 4 от решение на дисциплинарната комисия на ФИФА от 15.12.2014 г., ДК при БФС налага на Самуел Инкоом наказание спиране на състезателни права за срок от една година или до датата на изплащане на цялата дължима сума на кредитора\", се казва в съобщението на дисциплирната комисия. заедно с Иван Бандаловски. Договорите им бяха до края на сезона и след изтичането му те се разделиха със старозагорци. Ганайският бранител изигра 12 мача в Първа лига.\"Те дойдоха, когато пролетният сезон бе започнал, но много бързо се аклиматизираха и станаха част от семейството на \"Верея\". Двамата помогнаха на тима в изключително труден момент. Освен страхотни футболисти Бандаловски и Инкоом са и прекрасни хора. Благодарим ви от сърце, момчета\", написа ръководството на \"Верея\" след раздялата с тях.Инкоом има 46 мача за представителния тим на своята родина. Той участва на световното първенство в Южна Африка през 2010 г., на което африканците стигнаха до четвъртфиналите и отпаднаха драматично от Уругвай след продължения и дузпи. Десният бек беше в състава и на световното в Бразилия през 2014 г.През 2015 г. Инкоом беше част от тима, който игра финал за Купата на африканците нации, загубен от Кот д'Ивоар след 0:0 в редовното време и продълженията и 8:9 при дузпите. Toй има още няколко участия в континенталния шампионат на Африка.Инкоом е световен шампион за младежи с Гана от 2009 г., като беше считан за един от най-обещаващите играчи на своята позиция. Същата година той беше привлечен от \"Базел\" и спечели дубъл през първия си сезон - титлата и Купата на Швейцария.През януари 2011 г. Инкоом премина в \"Днипро\" срещу 4.5 млн. евро и беше собственост на украинците до лятото на 2014 г. Той обаче така и не успя да се наложи в тима и няколко пъти беше отдаван под наем, преди да бъде освободен.", "date": "2017.06.23", "title": "БФС наказа за 1 година игралия за \"Верея\" Самуел Инкоом заради потрошен имот в САЩ"}
{"url": "http://www.dnevnik.bg/biznes/2017/06/23/2994730_e-uslugite_v_agenciiata_po_kadastur_sa_s_30_po-evtini/", "text": "Услугите на Агенцията по геодезия, картография и кадастър, заявени по електронен път са с 30% по-евтини от заявениe \"на гише\", съобщи министърът на регионалното развитие и благоустройството Николай Нанков, цитиран от \"Фокус\". Пред медиите той представи напредъка на агенцията по прилагане на правителствената инициатива за намаляване на бюрокрацията.В най-натоварената служба - Софийската, под 10% от заявленията се подават онлайн. От общо 70 хил. искания за услуги през миналата година електронно са заявени едва 10 хил., даде пример министърът.Нанков нарече грешка на администрацията липсата на информация към гражданите за това какви услуги могат да получат по електронен път. Електронната кадастрална карта е безплатна за потребителите, каза министърът. \"Предоставихме безплатна услуга по нанасяне на настъпили промени по кадастралната карта. Става въпрос основно за собствеността на апартаментите, които до скоро не влизаха в кадастралната карта\", допълни той.От днес агенцията по кадастър отваря втора приемна за гражданите - на адрес ул. Сердика 5, а от идната седмица ще заработи и трета. Има и изнесени работни места в общините \"Нови Искър\", \"Подуяне\", \"Люлин\", \"Надежда\" и \"Илинден\".", "date": "2017.06.23", "title": "Е-услугите в Агенцията по кадастър са с 30% по-евтини"}
{"url": "http://www.dnevnik.bg/zelen/2017/06/23/2994755_dve_rabotni_grupi_gotviat_merki_sreshtu_mrusniia/", "text": "Междуведомствена работна група готви предложения за промяна в законодателството, която цели да се ограничи съдържанието на сяра и пепел във въглищата и брикетите за битово отопление. Друга такава работна група подготвя предложения за мерки, които да ограничат замърсяването на въздуха с фини прахови частици от автомобилния транспорт.Това съобщи от парламентарната трибуна министърът на околната среда и водите Нено Димов в отговор на въпрос от народния представител Миглена Александрова за конкретни мерки за подобряване чистотата на въздуха в София.Той не представи конкретните мерки, с които ще се ограничи замърсяването в столицата, а вместо това изтъкна, че Столична община има изготвена програма за управление на качеството на атмосферния въздух за периода от 2015-2020 г., за намаляване на емисиите и достигане на установените норми на фини прахови частици. \"В програмата на Столична община са посочени комплекс от мерки за намаляването на замърсяванията,\" увери той.Заради сериозността на проблема, обясни още Димов, МОСВ в края на 2016 г. Народното събрание ратифицира споразумение за предоставяне на консултантски услуги между министерството и Международната банка за възстановяване и развитие.Предстои разработване и приемане на Национална програма за качеството на атмосферния въздух. Тя следва да идентифицира приложените мерки, отговорните институции, сроковете за изпълнение , финансирането.", "date": "2017.06.23", "title": "Две работни групи готвят мерки срещу мръсния въздух от битовото отопление и трафика"}
{"url": "http://www.dnevnik.bg/istorii_na_denia/2017/06/23/2994606_da_se_razberem_po_mujki_-_posleden_shans/", "text": "Последният шанс да изтеглите стикерите, които ще направят комуникацията ви във Viber различна, е днес. До края на деня може да свалите \"Героите на деня\"  и да ги използвате завинаги.За последните три месеца над 235 000 потребители на Viber изтеглиха героите и те са използвани в разговорите общо над 1,2 милиона пъти.\"Героите\" на \"Дневник\" с техните реплики наистина правят общуването по-забавно и интересно. Използвайте ги без мярка.Стикерите на \"Дневник\", разработени от Noble graphics, спечелиха и, завършил в края на миналата седмица.Във Viber може да следите и  с най-важните и интересни новини и истории от деня, а ако включите опцията да получавате известия от него - ще бъдете информирани най-бързо за случващото се през екрана на вашия телефон.", "date": "2017.06.23", "title": "\"Да се разберем по мъжки\" - последен шанс"}
{"url": "http://www.dnevnik.bg/video/2017/06/23/2994791_video_drifting_sus_samoletonosach/", "text": "Едно от най-зрелищните изпитания във военноморските сили е подлагането на кораби на екстремни натоварвания при остри завои и висока скорост. Тези дни бе разпространен видео запис на подобно изпитание, на което е бил подложен през май американски самолетеносач от клас \"Нимиц\" в Атлантическия океан.Влезлият на въоръжение през 1989г. \"Ейбрахам Линкълн\" премина през 4-годишен основен ремонт, модернизация и презареждане на двата му ядрени реактора, след което бе върнат на служба.Тежащият близо 106 000 тона кораб е дълъг 317 м при ватерлинията и може да се движи със скорост над 35 възела (65 км/ч). На борда му може да има 3200 моряци и 2480 души от авиационната група.", "date": "2017.06.23", "title": "Видео: Дрифтинг със самолетоносач"}
{"url": "http://www.dnevnik.bg/biznes/2017/06/23/2994758_nezakonniiat_dobiv_na_polezni_izkopaemi_shte_se/", "text": "Промени в Наказателния кодекс (НК) за инкриминиране на незаконния добив на полезни изкопаеми са изготвени по инициатива на Министерството на енергетиката. Това съобщиха заместник-министрите на енергетиката Жечо Станков и Красимир Първанов на среща с граждани от Перник, активисти на сдружението \"За Земята – Приятели на земята България\".Текстовете предстои те да бъдат включени в общ проект за изменение на Наказателния кодекс. Според подготвените изменения добивът на подземни богатства без предоставена концесия или когато концесията е спряна, се наказва с лишаване от свобода до 6 години и глоба до 20 хил. лв. Същото наказание се предлага и за този, който транспортира, съхранява, преработва или продава незаконно добити подземни богатства. При повторно нарушение, когато става въпрос за организирана група или престъпление в големи размери, наказанието се увеличава – до осем години лишаване от свобода и глоба от 5 до 15 хил. лева, е записано в проекта. Законодателните промени са провокирани от множество установени подобни случаи още през 2015 г. главно в района на Перник. Преждевременното прекратяване на мандата на предишното Народно събрание обаче попречи на приемането им, напомня пресслужбата на министерството.Днес имаме подкрепата на много депутати в Народното събрание и се надявам текстовете да бъдат приети бързо, коментира Станков. Колегата му Първанов допълни, че Министерството на енергетиката подкрепя искането на общината, която кандидатства пред фонда за бедствия и аварии за финансиране на укрепването на няколко къщи в Перник, пострадали вследствие на незаконния добив на въглища. ", "date": "2017.06.23", "title": "Незаконният добив на полезни изкопаеми ще се наказва със затвор"}
{"url": "http://www.dnevnik.bg/bulgaria/2017/06/23/2994787_bnb_puska_moneta_posvetena_na_han_tervel/", "text": "От 26 юни 2017 г. Българската народна банка пуска в обращение сребърна възпоменателна монета с нанесено частично позлатяване. Тя е от серията \"Средновековни български владетели\" и е посветена на хан Тервел.Монетата е с номинал 10 лв., а на касите на БНБ ще се продава за 66 лв. теглото й е 23.33 г, а диаметърът - 38.61 мм, тиражът - 3000 бр.През 2011 г. от същата серия излезе монетата \"Хан Крум\", през 2013 г. \"Цар Самуил\", а през 2014 г. \"Цар Симеон Велики\". През 2018 г. плановете са за допълване на поредицата с монета \"Цар Иван Асен Втори\".", "date": "2017.06.23", "title": "БНБ пуска монета, посветена на хан Тервел"}
{"url": "http://www.dnevnik.bg/sviat/2017/06/23/2994757_germaniia_shte_sledi_komunikaciite_na_zapodozreni_v/", "text": "Германският парламент одобри план за следене на комуникациите на заподозрени лица в кодирани приложения като WhatsApp и Skype, предадоха \"Асошиейтед прес\" и БТА.Законът бе приет с гласовете на управляващата коалиция. Той разширява правомощията на следователите да инсталират шпионски софтуер в мобилните телефони и компютрите на заподозрени в различни престъпления. Досега това важеше само за заподозрени терористи, но вече обхваща и престъпления като укриване на доходи и компютърни измами.Властите отдавна имат достъп до данни от телефонни разговори и кратки съобщения, но не съществуваха ясни регулации относно чат приложенията. Днешното гласуване е от голямо значение за страна, която обикновено строго защитава личните данни заради тежестта на миналото си с двете диктатури през 20-и век - нацистката и комунистическата в следвоенна Източна Германия, отбелязва \"Франс прес\".", "date": "2017.06.23", "title": "Германия ще следи комуникациите на заподозрени в WhatsApp и Skype"}
{"url": "http://www.dnevnik.bg/sviat/2017/06/23/2994808_evropeiskite_lideri_sa_skeptichni_kum_planovete_na_mei/", "text": "\"Неясни\", \"неподходящи\" и \"недостатъчни\" - с тези определения европейските лидери посрещнаха плановете на британски премиер Тереза Мей за правата на граждани на Европейския съюз, които искат да останат във Великобритания след Брекзит. Според критиците предложенията на Лондон - които предстои да бъдат обявени детайлно миналата седмица - не дават яснота за съдбата на голяма част от над три милиона европейски граждани, живеещи в Обединеното кралство.В петък, пристигайки на срещата на европейските лидери в Брюксел, председателят на Европейската комисия Жан-Клод Юнкер каза, че \"това е първа стъпка, но тази стъпка не е достатъчна.\" Попитан дали е започнал да разбира по-добре какъв Брекзит иска Лондон, той отвърна също толкова еднозначно: \"Не\", предава \"Гардиън\".Предната вечер британският премиер , който предвижда гражданите на Европейския съюз, които пристигнат във Великобритания преди Брекзит, ще могат \"завинаги\" да получат равни права с британските след пет години престой и да получават статут на \"уседнали граждани\". Мей напусна Брюксел, тъй като сред лидерите на 27-те други страни членки се установи консенсус за това да не се започват дискусии с нея по време на срещата. Белгийският премиер Шарл Мишел нарече плана на Мей \"особено неясен\". \"Искаме за правата на европейските граждани да има трайни гаранции.\" Холандският му колега Марк Рюте добави, че предложението извиква \"хиляди въпроси\", а австрийският канцлер Кристиан Керн го описа като \"първа стъпка\", която не обхваща положението на много от европейските граждани, живеещи на територията на Обединеното кралство.Полският заместник-министър на външните работи Конрад Шимански каза, че Варшава \"оценява усилието (на Мей), но предложението не отговаря на всички критерии, за които Европейският съюз се съгласи като червени линии.\" Полша е страната от ЕС с най-много граждани във Великобритания - около 800 000 души.Непосредствено след като Мей обяви предложението си, германският канцлер Ангела Меркел беше по-сдържана. Тя определи идеите като \"добър старт\", но допълни, че много други въпроси, свързани с Брекзит, трябва да бъдат разрешени до октомври.Междувременно и от асоциацията 3million, която цели да защити правата на гражданите на ЕС, живеещи във Великобритания, нарекоха идеята \"разочароваща\" и \"несъвпадаща с очакванията\".Особено деликатен момент е кой ще защитава правата на хората с новия статут. Лондон категорично отхвърля възможността, предложена от Брюксел, да признава юрисдикцията на Съда на Европейския съюз и след като напусне блока. Мей, която нарече плана си \"справедлив и сериозен\", открито заяви, че елементи от плана ѝ ще бъдат оспорени от ЕС. \"Разбира се, подробностите от тази договорка ще са част от преговорния процес,\" добави тя в петък сутринта.", "date": "2017.06.23", "title": "Европейските лидери са скептични към плановете на Мей за гражданите на ЕС"}
{"url": "http://www.dnevnik.bg/bulgaria/2017/06/23/2994790_nedopustimo_povedenie_na_chlen_na_sem_kazvat_ot_aej_i/", "text": "Асоциацията на европейските журналисти-България намира за недопустимо член на Съвета за електронни медии (СЕМ) да отправя заплахи към журналисти по какъвто и да бил повод. Това се казва в позиция на асоциацията по повод публикуван в медиите запис на \"изключително смущаващи реплики, отправени от Бетина Жотева към журналистката Къдринка Къдринова\" по време на заседание на парламентарната комисия по култура и медии.\"Още по-скандално е, ако това се случва в отговор на журналистически въпрос. Дори информацията, върху която е построен въпросът, да не е вярна, отговорът трябва да бъде по същество и в никакъв случай да не съдържа лични нападки и заплахи\", се казва в позицията.Въпросът на Къдринова към Жотева бил провеждала ли е тя от името на външния министър Екатерина Захариева разговори с посланици в полза на решението за закриване чуждоезичната програма на БНР. При отговора Жотева казала, че я вкарват в интрига и предупредила журналиста, че \"ще види какво става\", ако си отворят устата срещу нея.От Асоциацията на европейските журналисти-България призовават Жотева да даде обяснение за поведението си и вероятно извинение на Къдринова, както и да преосмисли дали след този случай може да продължи да изпълнява пълноценно задълженията си като член на СЕМ.Днес депутатите от \"БСП за България\" също определиха поведението на Жотева като недопустимо и несъвместимо с мястото й в институция като СЕМ. В декларация на парламентарната група се посочва: \"БСП ще следи случая изкъсо, защото само свободата на словото ни остана\".", "date": "2017.06.23", "title": "Недопустимо поведение на член на СЕМ, казват от АЕЖ и БСП по повод заплахи към журналист"}
{"url": "http://www.dnevnik.bg/bulgaria/2017/06/23/2994813_organizatorite_na_sofiia_praid_kaniat_boiko_borisov_na/", "text": "Организационният комитет на София Прайд е изпратил писмо - покана за среща с министър-председателя Бойко Борисов, на която да бъдат обсъдени възможностите за сътрудничество с изпълнителната власт по многократно очертаваните проблеми на лесбийки, гей мъже, бисексуални, трансджендър и интерсекс хора (ЛГБТИ) в обществения живот, съобщиха организаторите на прайда.Поводът за писмото, публикувано на , е изказване на премиера  на 22 юни, че \"нито трябва толкова да се парадира\", нито ЛГБТИ хората са обект на преследване в България.В писмото се посочва, че през годините без резултат остават опитите за диалог и сътрудничество с парламентарно представени политически партии, както и с отделни министри. \"Проблемите на ЛГБТИ общността се проявяват както в повечето сфери на обществения живот – като образование, здравеопазване и трудов пазар – така и в онези аспекти на личния живот, където законодателната уредба на отношенията е неизбежна\", се казва в текста.В него се отбелязва, че необходимите промени на държавната политика спрямо ЛГБТИ малцинствата са от компетентността на законодателната и изпълнителната власт. Ето и останалата част от писмото:\"Основната и краткосрочна цел на София Прайд е не просто равното третиране на ЛГБТИ хората, но и приемането им от страна на обществото. София Прайд настоява за:- Въвеждане в Наказателния кодекс на квалифицирани състави за престъпления, извършени по хомофобски или трансфобски подбуди.- Ясно и категорично осъждане на речта на омразата, в това число тази на основата на сексуална ориентация или полова идентичност.- Интегриране на актуална и научна информация, касаеща ЛГБТИ хората, в учебните програми по общообразователните учебни предмети в системата на училищното образование.- Въвеждане на ефективни механизми за справяне с училищния тормоз на основата на сексуална ориентация и полова идентичност.- Ефективен достъп до адекватни здравни услуги, които обслужват специфичните нужди на ЛГБТИ хората и се предоставят в приемаща тези идентичности професионална среда.- Узаконяване и равнопоставеност на всички семейства, независимо от пола, половото самоопределение и ориентация на партньорите.- Въвеждане на достъпна и безплатна административна процедура за промяна на гражданския пол от органите по гражданското състояние.\"София Прайд 2017 беше десетото издание на шествието за равноправие,  под надслов \"Да прогоним предразсъдъците\" и в което взеха участие над 3000 души.Тази година за първи път зад София Прайд открито застанаха рекорден брой компании. Над 20 фирми и бизнеси, малки местни производители и международни марки . Осемнайсет дипломатически мисии, УНИЦЕФ – България, и Върховният комисариат на ООН за бежанците за България , напомнят организаторите на проявата.", "date": "2017.06.23", "title": "Организаторите на София Прайд канят Бойко Борисов на среща"}
{"url": "http://www.dnevnik.bg/sviat/2017/06/23/2994812_godinata_sled_brekzit_v_shest_grafiki/", "text": "Година след референдума за Брекзит, процедурата по развода между Европейския съюз и Великобритания вече тече.Какво стана с британската икономика в тези шеметни дванадесет месеца, показват следните графики.Брутният вътрешен продукт отбеляза приемлив ръст в първото полугодие след референдума, но последните данни показват забавяне.Британската валута понесе сериозни последствия от решението за излизане от ЕС. Тя поевтиня с близо 15%, вероятно защото пазарите очакват по-малък обем търговия с Европейския съюз, а дългосрочните прогнози за ръста на икономиката може да се наложи да бъдат снижени.Поевтиняването на лирата оскъпи вноса и сега британците плащат много повече за стоки, идващи от чужбина.Ниският ръст на номиналната заплата и увеличаването на инфлацията започнаха да се отразят на джоба на британците.Този показател може да се отраази сериозно на ръста на БВП в бъдеще. Спестяванията намаляват постоянно в последните години, а покачването на брутния вътрешен продукт се дължеше именно на разходите на потребителите.Един от позитивните ефекти на обезценяването на лирата може да бъде подобряването на търговския баланс – очаква се вносът да намалее, а износът да се увеличи. Засега обаче данните не показват това.", "date": "2017.06.23", "title": "Годината след Брекзит в шест графики"}
{"url": "http://www.dnevnik.bg/sport/2017/06/23/2994816_bruklin_shte_ostavi_aleksandur_vezenkov_v_barselona/", "text": "\"Бруклин нетс\" ще изпълни желанието на Александър Везенков и ще го остави да играе в настоящия му отбор \"Барселона\" през следващия сезон, обяви Ейдриън Войнаровски от The Vertical, като се позовава на източници от клуба. и ще прибегнат до т.нар. \"драфт-енд-сташ\". Още когато подаде заявика за участие, , че се надява да бъде избран и върнат в Испания, за да продължи да се развива.Това беше последната година, в която Везенков можеше да се включи в драфта. През 2015 и 2016 г. 206-сантиметровото крило подаваше заявка, но впоследствие оттегляше името си от списъка.Генералният мениджър на \"Бруклин\" Шон Маркс определи Везенков като \"елитен стрелец\" в коментара си след драфта. Той наблюдава крилото на \"Барселона\" на живо в двубой от испанското първенство през март.През изминалия сезон Везенков изигра 62 мача за каталунците в шампионата на Испания и Евролигата. Той записа 8.1 точки и 3.1 борби при 54.7% успеваемост в стрелбата от игра, включително 41% от зоната за три точки.\"Александър Везенков има добър ръст за позицията на тежко крило, на която най-често играе, макар да му липсва атлетизъм. Той не е особено бърз, нито експлозивен, но притежава страхотен реализаторски инстинкт, баскетболна интелигентност и състезателен характер\", написаха за българина от Draft Express.Везенков не присъства на избирането си в драфта. Той пропусна церемонията в Ню Йорк, за да остане в Орландо, където от няколко седмици води усилена физическа подготовка под наблюдението на известния кондиционен специалист Джеф Игуера.Крилото на \"Барселона\" се готви за втора поредно лято в Орландо, а след края на индивидуалните занимания ще се присъедини към националния отбор на България за световните квалификации с Португалия и Беларус.От този сезон Везенков ще има нов треньор в \"Барселона\" - испанеца Сито Алонсо. Той замени гърка Георгиос Барцокас, който беше уволнен след една неубедителна година, в която каталунците завършиха шести в редовния сезон на испанското първенство, отпаднаха в първия кръг на плейофите и загубиха 18 от 30-те си мача в Евролигата.Везенков има още два сезона от четиригодишния си договор с \"Барселона\", който подписа през лятото на 2015 г. баскетболният специалист Чарлз Маниего от thebrooklyngame.com определи Везенков като отлична \"драфт-енд-сташ\" опция за \"Бруклин нетс\". Той отчита, че българинът притежава изключителна стрелба, разчита добре играта и благодарение на ръста си може да бъде много ефективен на заслон и контразаслон.\"Българското крило имаше солидна роля в своя отбор. Той е зашеметяващ стрелец, способен да изстрелва топката бързо от всяка позиция. Движи се много добре без топка и има отлична постановка на стрелбата, с чудесна работа с краката и ритъм. Има много бърза и мека лява ръка. Голям е и може да бъде страхотен като пик-ен-поп четворка от резервната скамейка\", допълни Маниего.", "date": "2017.06.23", "title": "\"Бруклин\" ще остави Александър Везенков в \"Барселона\""}
{"url": "http://www.dnevnik.bg/sport/2017/06/23/2994860_pironkova_premina_skorostno_purviia_krug_na/", "text": "Цветана Пиронкова преодоля първия кръг на квалификациите за турнира на тревни кортове в Ийстбърн. Най-добрата българска тенисистка победи категорично голямата надежда на чешкия тенис Maркета Вондроушова с 6:2, 6:2.Пиронкова имаше нужда от едва 66 минути за успеха срещу 17-годишната си съперничка, която се намира 73 места по-напред в ранглистата и беше поставена под №10 в пресявките.Българката реализира пет от шестте си възможности за пробив и спечели 61 от разиграните 101 точки в мача. Тя загуби само осем точки след вкаран първи сервис и отрази три от четирите шанса за пробив, до които стигна Вондроушова.Чехкинята, която на 28 юни ще навърши 18 години, прави страхотен първи сезон в професионалния тенис. Тя вече спечели първата си титла от календара на WTA - в Бил (Швейцария) през април, а в понеделник ще се изкачи до рекордното в кариерата си 78-о място в света.Пиронкова, която , ще играе във втори кръг на квалификциите с испанката Лаура Аруабарена или холандката Ракел Хогенкамп.При победа българката ще влезе в основната схема на турнира в Ийстбърн, който е от категория \"Премиер\" и е с награден фонд 755 хиляди долара.Това е последното състезание преди третия за годината турнир от Големия шлем - \"Уимбълдън\" (3-16 юли).", "date": "2017.06.23", "title": "Пиронкова премина скоростно първия кръг на квалификациите в Ийстбърн"}
{"url": "http://www.dnevnik.bg/bulgaria/2017/06/23/2994838_rumen_radev_poiska_gazovata_vruzka_s_gurciia_da_e/", "text": "Президентът Румен Радев, който е на посещение в Гърция, поиска двете страни да изградят в предвидените срокове газовата връзка помежду си. Освен това той предложи да се направят още няколко гранични пункта с южната ни съседка, съобщиха от прессекретариатът на държавния глава.В първото си официално посещение в страна от региона на Югоизточна Европа Радев се срещна с колегата си Прокопис Павлопулос. Той посочи, че двустранният стокообмен между България и Гърция достига 3 млрд. евро през 2016 г. Тези показатели задължавали двете държави да продължат да насърчават контактите между бизнеса.\"Развитието на енергийните и транспортни връзки е от съществено значение за увеличаване на стокообмена и туризма\", посочи още българският държавен глава и призова за доизграждане на инфраструктурата на съществуващите гранични-контролно пропускателни пунктове и за строежа на нови такива.През миналата година страната ни е била посетена от 1.1 млн. гръцки граждани, а 1.2 млн. българи са избрали да почиват в Гърция. Това според Радев било знак за добросъседските отношения между двете страни.\"Изграждането на междусистемна връзка, свързваща газопреносните мрежи на Гърция и България, е от значение не само за страната ни, но и за региона. Този проект трябва дa да се реализира в предвидените срокове, което ще позволи диверсификация на източниците и на маршрутите за пренос на природен газ както за България, така и за държавите от Централна и Югоизточна Европа\", добави Радев.Гръцкият президент Павловулос потвърди подкрепата на страната си за присъединяването на България към Шенгенското пространство. Той допълни, че двете страни ще продължат да подкрепят процеса на европейска интеграция на съседите си от Западните Балкани.В Атина Румен Радев положи венец на гроба на Незнайния воин, а по-късно беше посрещнат с официална церемония в президентския дворец. В рамките на посещението си той ще проведе срещи с председателя на парламента Никос Вуцис, както и с кмета на Атина Георгиос Каминис.", "date": "2017.06.23", "title": "Румен Радев поиска газовата връзка с Гърция да е готова в срок и повече гранични пунктове"}
{"url": "http://www.dnevnik.bg/zelen/2017/06/23/2994682_naemateliat_na_kumping_delfin_vdiga_obekt_na_plaja_bez/", "text": "Наемателят на плаж \"Къмпинг Делфин\" вече гради дървено заведение на плажа без да има необходими за това документи. Това стана ясно от информация на Регионалната екоинспекция в Бургас за \"Дневник\". са разтоварили голямо количество дървен материал, завършили са изграждането на дървената стълба до плажа, която също се оказа незаконна, и са поставили основите на преместваема постройка на плажа, на мястото, където беше изсечена в средата на май месец растителността, дървета, храсти и трева. За това сигнализираха къмпингуващи на мястото, които изпратиха и снимков материал.До момента в РИОСВ не е внесена за съгласуване схема за изграждане на преместваем обект на морски плаж \"Къмпинг Делфин\", съобщи за \"Дневник\" директорът на екоинспекцията в петък сутринта. Наемателите на плажове имат право по договор да извършват дейности, в това число и изграждане на временни търговски обекти. Поставянето им става по схема, съгласувана от Министерството на туризма и след издаване на разрешение за монтаж от главния архитект на общината. В случаите, когато плажът попада в защитена територия, какъвто е \"Къмпинг Делфин\", преди издаване на разрешение за монтаж е необходимо съгласуване на схемата с РИОСВ по реда на закона за защитените територии.От РИОСВ вчера са изпратили писмо до община Царево за извършване на проверка и предоставяне на информация за дейностите, които извършват наематели в момента. Очаква се днес наемателят да отиде лично в инспекцията в Бургас, за да получи наказателния си акт за незаконно изградената стълба в две защитени зони по \"Натура 2000\" и в природен парк \"Странджа\"РИОСВ-Бургас и община Царево направиха в края на май проверка на място по сигнал  за нерегламентирани дейности. Констатирана беше незаконна сеч  на площ около 516 кв.м. над плажа, но не е установен извършителя. До момента в РИОСВ Бургас няма постъпил отговор от Районна прокуратура Царево за установяване на лицето, извършило почистването .Тодоров твърди, че не е извършил сечта и че тя е извършена преди той да започне работа по обекта.След замерване с GPS оринтировъчно е установено, че почистеният терен попада в земеделски имот, общинска публична собственост, представляващ \"пасище\" на с. Варвара, община Царево. Дейностите са извършени без съгласуване от компетентните органи МОСВ и РИОСВ-Бургас и са в нарушение на разпоредбите на закона.Имотът, в който е почиствано и морският плаж \"Къмпинг Делфин\" попадат в границите на защитена територия по Закона за защитените територии – природен парк \"Странджа\" и защитени зони от мрежата НАТУРА 2000 \"Странджа\" за опазване на природните местообитания и на дивата флора и фауна и за опазване на дивите птици. Върху морски плаж \"Къмпинг Делфин\" няма картирани дюни съгласно приетата специализирана карта на обектите по чл. 6 от ЗУЧК.\"Къмпинг Делфин\" е един от последните диви плажове по южното Черноморие и в началото на май беше отдаден под наем на пловдивското дружество \"Тйва Интернешанъл\" със собственик Йордан Тодоров.", "date": "2017.06.23", "title": "Наемателят на къмпинг \"Делфин\" вдига обект на плажа без документи"}
{"url": "http://www.dnevnik.bg/sviat/2017/06/23/2994849_pojarut_v_london_e_prichinen_ot_frizer_vuzplamenil/", "text": "Пожарът в жилищния блок \"Гренфел тауър\" в Лондон, при който миналата седмица загинаха 79 души, избухнал заради фризер на хладилник \"Хотпойнт\", обяви британската полиция, цитирана от \"Ройтерс\". Уредът, причинил бедствието, е със сериен номер FF175BP, с който не е известно преди да е имало инциденти.От Whirlpool, която проивежда хладинлиците \"Хотпойнт\", обявиха, че работят с британските власти, за да уточнят какво е довело до аварията. Кабинетът междувременно призова всички собственици на хладилници от тази марка с номера FF175BP (бели) или FF175BG (сиви) да се свържат с компанията. Предстои да се уточни защо пламъците са се разпространили толкова бързо. Направените тестове на облицовката и изолацията на блока обаче показват, че те не са отговаряли на стандартите за безопасност и че вероятно са се възпламенили малко след инцидента с домакинския уред.Следователят от полицията Фиона Маккормак обяви пред репортери, че пробите, взети от облицовката на \"Гренфъл тауър\" (поставена миналата година като част от реновацията на 24-етажния блок), изгорели малко след началото на проведения от експерти тест. Резултатите били толкова притеснителни, че полицията веднага ги споделила с правителството, каза Маккормак.По думите ѝ вече са събрани достатъчно доказателства, че пожарът не е умишлено причинен. Вероятно ще бъдат повдигнат обвинения за непредумишлено убийство и нарушаване на законодателството и регулациите за безопасност.По-рано тази седмица хиляди обитатели на жилищни блокове бяха предупредени от британските власти, че сградите, в които живеят, са покрити със същите възпламеними алуминиеви панели. Кабинетът в Лондон обяви в четвъртък, че  да има риск от пожар заради сходен тип облицовка.", "date": "2017.06.23", "title": "Пожарът в Лондон е причинен от фризер, възпламенил облицовката на блока"}
{"url": "http://www.dnevnik.bg/sviat/2017/06/23/2994884_franciia_niama_da_razreshava_poveche_prouchvaniia_za/", "text": "Франция ще изготви законопроект, с който ще се спре издаването на разрешителни за проучване за нефт и газ на територията на страната и за отвъдморските територии, обяви министърът на околната среда .В профила си в \"Туитър\" министърът , че \"няма да се издават нови разрешителни за проучвания за въглеводороди.\" В съобщението му се казва, че законът ще се приеме тази есен. Подобен коментар той направи и в интервю за белгийската телевизия BMF TV, излъчено по-рано в петък.Френският президент Еманюел Макрон е заявявал по време на , че трябва да бъдат спрени всички проучвания за нефт и газ в страната. Друго негово искане, свързано с енергетиката, е Франция да се превърне в страна с нулеви въглеродни емисии.Преди да поеме министерството на околната среда, Юло беше известен като . След като зае поста обаче, той предупреди, че ходът на Макрон вероятно ще срещне съпротивата на компаниите от енергийния сектор, които може да заведат съдебни дела срещу Франция.", "date": "2017.06.23", "title": "Франция няма да разрешава повече проучвания за нефт и газ"}
{"url": "http://www.dnevnik.bg/biznes/2017/06/23/2994839_raiuner_puska_na_dvudnevna_promociia_2_mln_bileta/", "text": "С началото на лятото нискотарифната авиокомпания \"Райънер\" (Ryanair) подема краткосрочна промоционална кампания с намаление на цените на билетите с до 20 на сто, съобщи превозвачът.От днес - 23 юни, до полунощ в неделя чрез сайта на компанията потребителите ще могат да резервират 2 млн. места на цени от 9.99 евро, обещават от компанията.Условието е пътуването да е между юли и ноември.\"Райънер\" лети от България до 21 летища в 9 държави в Европа.", "date": "2017.06.23", "title": "\"Райънер\" пуска на двудневна промоция 2 млн. билета"}
{"url": "http://www.dnevnik.bg/bulgaria/2017/06/23/2994928_ministur_cacheva_pusna_grajdanite_na_hladno_v/", "text": "Сигнал за опашка от 30-ина души пред Агенцията по вписванията в 30-градусовата жега е бил получен днес до министъра на правосъдието Цецка Цачева. Тя е пристигнала на място да провери как работи агенцията.Работното време на Агенцията по вписванията за седмицата от 26 до 30 юни ще бъде от 8 до 19 часа. Отпуските на служителите са били спрени още в четвъртък. А гражданите, които се редят да подадат финансовите си отчети, вече ще чакат в салона на агенцията, където има климатик, а неотвън. Това разпореди министърът на правосъдието Цецка Цачева, информира пресцентърът на МП.Строгите мерки за подобряване на работата на държавната администрация с граждани и премахване на опашките във всички ведомства идват след разпореждане на министър-председателя Бойко Борисов.Цачева увери гражданите, че подобряването на работата на администрацията ще е системна практика и при нови сигнали ще се реагира незабавно.", "date": "2017.06.23", "title": "Министър Цачева пусна гражданите на хладно в Агенцията по вписванията"}
{"url": "http://www.dnevnik.bg/bulgaria/2017/06/23/2994853_borisov_pazarlukut_za_nov_iztrebitel_shte_e_mnogo_tejuk/", "text": "Шведските изтребители са предопределени - президентът Румен Радев, неговият съветник, тогава министър на отбраната, експертите класираха \"Грипен\" на първо място. Втори са италианските \"Юрофайтър\", а Ф-16 са декласирани. Следващата или по-следващата сряда ще вземем решение за начало на преговорите, съобщи премиерът Бойко Борисов пред български журналисти в Брюксел, цитиран от БТА.В рамките на Европейския съвет Борисов се срещна с шведския си колега Стефан Льовен. Казах на шведския премиер, че сядаме и първо говорим за индустриално сътрудничество. Второ - за инвестициите в България, за да може това, което ще платим, 100 процента да си го върнем от други неща. Вземем ли решение, вървим на преговори първо с вас, после с \"Юрофайтър\".Пазарлъкът ще е много тежък и дълъг процес, поясни Борисов. Докато аз съм премиер. После могат да поискат и десет милиарда да дадат за въоръжение, добави той.Премиерът уточни, че виждането е да се плаща много по-нататък, на части и срещу условия, които да ни дадат възможност за нови работни места в България и в българския военно-промишлен комплекс да има заетост и печалба. По неговите думи нашата страна сега ще даде стотици милиони за въоръжение, което навремето е произвеждала сама.Ще се дава само за това, което се произвежда в България или паралелно с това води до инвестиции в сферите - Терем, корабостроителница, Авионамс или друг завод. Така ще се водят преговорите, това са огромни пари. Няма сфера, в която да не искат, не какви да е, а огромни пари - за заплати, пенсии, пътища, дупки. Само за магистрала \"Хемус\" ни трябват близо 100 милиона да възстановим мостовете, за да не паднат, поясни Борисов.Лесно се говори да си добър към всяка сфера на обществено-политическия живот. И аз искам да има и нови самолети, танкове, и заплатите на военните да се вдигнат, и корабите да се оправят, искам и пенсиите, и заплатите, и доходите. Има приоритети и затова преговорите ще ги водим за отложено плащане, лизинг, за да може да заделяме за въоръжение. Безспорно е необходимо, не искам нашата армия да е още със съветското оборудване, но то трябва да стане паралелно с другите ангажименти, които сме поели и с тях спечелихме изборите. Първо по отношение на учителските заплати, минималните пенсии и намаляване на административната тежест, посочи премиерът.Военно-промишлените комплекси не обичат такива управляващи. Те обичат да се съгласиш, да кажеш веднага парата се дава, коментира той. Премиерът посочи, че според негови колеги предложението му ЕС да бъде в НАТО едно цяло \"надали е най-любимото на военно-промишлените комплекси\". Тази надпревара във въоръжаването, която тръгва, никак не ми харесва и няма да хареса и на хората, това са огромни пари, отбеляза Борисов. Той уточни, че нашата страна обмисля купуването на девет военни самолета и 200 бронирани машини.По темата за миграцията премиерът коментира, че за да не се вбива клин в сърцето на ЕС между държави като Унгария и Полша, и тези, които са приели релокацията, трябва да се прекъсне притокът на нелегалните мигранти. За радост всички подкрепиха моето предложение да работим по изпълнението на споразумението с Турция и опазването на границите, задържането на тези над три милиона мигранти там, допълни той.Притеснявам се от това, че безработицата в България спадна до 6.8-6.9 процента и всички браншови организации поставят един въпрос - за липсата на работна ръка. Ако не внесем работна сила - от Молдова, Беларус, Украйна, Македония, Сърбия - не можем да се справим, заяви министър-председателят.", "date": "2017.06.23", "title": "Борисов: Пазарлъкът за нов изтребител ще е много тежък"}
{"url": "http://www.dnevnik.bg/sviat/2017/06/23/2994872_germaniia_reabilitira_64_000_osudeni_za_homoseksualnost/", "text": "Германският парламент единодушно прие в четвъртък решение да бъдат отменени всички присъди за хомосексуалност, произнесени между 1949г. и 1969г., когато този род сексуална ориентация е била преследвана със затвор според Наказателния кодекс.Член 175 е бил приет през 1871г. още докато страната е монахрия, активно се прилага по време на нацизма и остава в наказателната система на разделена Германия след Втората световна война. Той е отменен в бившата ГДР през 1968г., а година по-късно е значително смекчен като наказание в Западна Германия. Във Федералната република той е окончателно отменен през 1994г., припомня \"Дойче веле\".На осъдените ще бъде изплатено обезщетение - 3000 евро плюс по 1500 евро за всяка година, прекарана в затвора.Реабилитацията не обхваща лицата, осъдени за хомосексуални отношения с непълнолетни (до 16 години). Опозицията и управляващите социал-демократи настояваха да бъдат изключени само лицата, които са имали такива отношения с малолетни (до 14 години).Министерството на правосъдието смята, че обезщетението може да обхване до 5000 души. Министър Хайко Маас каза, че решението на депутатите \"е закъснял акт за възстановяване на справедливостта\".За окончателно приемане на закона е нужна подкрепата на Бундесрата, представляващ федералните провинции.Темата за правата на хомосексуалните попадна в предизборната кампания, като Германската социал-демократическа партия иска узаконяването на гей браковете в първите 100 дни на управлението да бъде условие за евентуално участние на партията в коалиция след септемврийските избори.Същата позиция заемат и Зелените, смятани за ключ към три възможни коалиции след вота на 24 септември.От 2011г. в страната е позволено съжителството на еднополови двойки. \"Ройтерс\" припомня, че консервативният Християн-демократически съюз на канцлера Ангела Меркел и баварският партнюори от Християн-социалния съюз бяха против.Настроенията в обществото са различни от позицията на десницата - проучване на федералната агенция за борба с дискриминацията от януари показа, че 83% от анкетираните подкрепят узаконяването на еднополовите бракове.", "date": "2017.06.23", "title": "Германия реабилитира 64 000 осъдени за хомосексуалност"}
{"url": "http://www.dnevnik.bg/biznes/2017/06/23/2994877_finansoviiat_nadzor_otkri_tri_kljuchovi_narusheniia_v/", "text": "Комисията за финансов надзор (КФН) разпространи текста на доклада от проверката на платформата за търгове \"Окшънайз\". Сред установените от регулатора нарушения е това, че платформата е канила и дала възможност да подават оферти фирми, които не притежават лиценз на застрахователи или регистрация като застрахователни посредници. Самата платформа пък класирала офертите единствено по цена без да отчита нуждите на клиентите.Докладът се обявява публично ден след като собственикът на \"Окшънайз\" и \"Уолтопия\" Ивайло Пенчев обяви, че е завел заради забавените, според него, срокове на проверката.КФН информира, че е изисквала документи от проверяваната компания на два пъти, защото при първия пакет документи са установени разминавания и се наложило \"Окшънайз\" да ги оттегли и да представи други.Последната предоставена информация от \"Окшънайз\" АД е от 1 юни, а от участниците в търгове, представящи застрахователни продукти, 12 юни, се посочва в доклада.КФН е установила, че \"лица, които не притежават лиценз за застраховател, нито са регистрирани като застрахователни посредници, системно са участвали и са наддавали в търгове за застрахователни продукти, организирани от платформата\".До 4 май 2017 г. чрез на платформата са проведени 101 търга с предмет застрахователни продукти, а 11 от тях са спечелени от лица без лиценз за застраховател или регистрация за застрахователен посредник, установява надзорът. Впоследствие полиците са издавани чрез застрахователни посредници, които не са участвали в търговете и за които клиентите не са били информирани. Също така е установено, че 6 от 8-те застрахователя, спечелили търгове за застрахователни продукти в платформата, не са се регистрирали сами и нямат представа кой ги е регистрирал и е предлагал от тяхно име техните застрахователни продукти. Посочените нарушения сериозно застрашават правата на ползвателите на застрахователни услуги и нарушават две европейски директиви, заключават проверяващите.Те са установили, че \"Окшънайз\" е изпращала покани за участие в търгове, свързани със застрахователни продукти, до лица, които не притежават лиценз за застраховател, нито са регистрирани като застрахователни посредници, с което също се нарушават разпоредбите на Кодекса за застраховането за разпространение на застрахователни продукти.Според КФН самата платформа \"Окшънайз\" е в нарушение, защото класира офертите само по цена без да съпоставя покритете и непокритите рискове и без да съобразява дали полицата е съобразена с изискванията на конкретния потребител. Изготвянето и представянето на класиране на застрахователните продукти изисква професионална преценка дали тези продукти имат сходни условия, като е необходимо тези условия да отговарят на конкретните нужди на ползвателя на застрахователни услуги, подчертава надзорът.", "date": "2017.06.23", "title": "Финансовият надзор откри три ключови нарушения в платформата на Ивайло Пенчев"}
{"url": "http://www.dnevnik.bg/biznes/2017/06/23/2994912_alianc_zabraniavala_na_brokeri_da_praviat_otbiv_v/", "text": "Комисията за защита на конкуренцията смята, че застрахователната компания \"Алианц България живот\" налага забранени вертикални споразумения за определяне на цени на препродажба в посредническите договори със застрахователните брокери. Нарушението е установено в договорите за животозастраховане.", "date": "2017.06.23", "title": "\"Алианц\" забранявала на брокери да правят отбив в полза на клиента за своя сметка"}
{"url": "http://www.dnevnik.bg/kultura/2017/06/23/2994817_monument_na_ljubovta_tursi_sumishlenici/", "text": "Независимият артист Ивайло Пашкулски представи своя план за \"Монумент на любовта\" - две 60-80-метрови бетонни скулптури - мъжка и женска фигура. \"Мисля, че любовта е чувство, от което всички се нуждаем и ни прави по-добри\", гласи надписът на художника в \"Галерия 10\" в София, където рисунки и чертежи на проекта ще останат изложени до 30 юни.Чертежите на Пашкулски показват как биха били обособени скулптурите - асансьор ще отвежда посетителите до \"главите\", където очите на фигурите ще бъдат направени от прозрачен материал. Във вътрешността на кулите може да бъдат създадени различни пространства, даващи възможност за съвременни прояви на изкуство. Пашкулски каза, че монументът би бил абсолютно новаторски, ако бъде направен по този начин.Проектът няма конкретно религиозно значение, каза артистът на представянето на проекта, но има библейски намек. За него не е важно да е част от религия или вярване, а от значение е посланието за любов, присъщо за всички вери.Авторът иска монументът да бъде построен някъде в България. Той търси експерти - съмишленици, които да му помогнат за архитектурата, дизайна, строителството, както и подкрепа от държавни и обществени организации, за да може монументът да стане реалност. \"Това не е проект за сам човек\", каза с усмивка Пашкулски в \"Галерия 10\".Подробни материали за пространствените перспективи са публикувани на .", "date": "2017.06.23", "title": "\"Монумент на любовта\" търси съмишленици"}
{"url": "http://www.dnevnik.bg/sport/2017/06/23/2994905_tri_polski_otbora_iskat_vratar_na_ludogorec/", "text": "Бъдещето на Милан Борян в \"Лудогорец\" е несигурно. Вратарят може да напусне отбора, след като сериозен интерес към него има от три полски отбора, научи \"Дневник\".Канадският национал в момента не е с \"Лудогорец\" на , след като се готви за участие в турнира \"Голд къп\" с \"кленовите листа\".В началото на 2017 г. роденият в Сърбия футболист беше даден под наем в полския \"Корона\" (Киелце), където остави добри впечатления и сега други три елитни тима го искат.Това са \"Краковия\", \"Термалика\" и \"Заглембие\" (Любин). Тимът от Любин го искаше и през зимата, точно преди \"Лудогорец\" да го прати в \"Корона\".Борян има договор с шампионите до лятото на 2018 г.В момента ситуацията с вратарите в \"Лудогорец\" е сложна, като треньорът Георги Дерменджиев може да разчита на само един опитен страж - бразилеца Ренан.На лагера в Австрия е и 18-годишният Васил Симеонов, който няма мачове в мъжкия футбол. Шампионите не могат да разчитат на титуляра Владислав Стоянов, който продължава възстановяването си от тежка контузия в коляното. Даниел Наумов пък е ангажиран с участието на юношеския национален отбор на европейското първенство до 19 години.Поради тази причина в тима ще бъде привлечен аржентинецът . Стражът на \"Колон\" сам призна, че ще премине в българския отбор.", "date": "2017.06.23", "title": "Три полски отбора искат вратар на \"Лудогорец\""}
{"url": "http://www.dnevnik.bg/bulgaria/2017/06/23/2994948_mareshki_izpolzval_slujiteli_ot_agenciiata_po/", "text": "Бизнесменът, в момента зам.-председател на Народното събрание и лидер на партия \"Воля\", Веселин Марешки е използвал служители от Агенцията по лекарствата, за да монополизира пазара на медикаменти. Това обясни говорителят на прокуратурата Румяна Арнаудова на брифинг, след като по-рано днес  - Кръстина Таскова и Пламен Христов.Арнаудова каза, цитирана от БТА, че Веселин Марешки е взел решение да монополизира пазара на лекарства в края на 2011 г. За да постигне това собственикът на едноименната верига аптеки е оказвал , която е подчинена на Министерството на здравеопазването. В края на 2012 г. за директор на агенцията е назначен Евелин Благоев, съпруг на служителка на Марешки. Благоев от своя страна е назначил множество служители, които нямат необходимия ценз, с професионален опит в бензиностанции, супермаркети и магазини за мобилни услуги. Тези служители са изпращани на масирани проверки в набелязани аптеки, където са съставяли актове и отнемали лицензи по причини, за които агенцията няма задължение да следи, обясниха от прокуратурата.\"Имаме данни за упражнен натиск и изключително голям брой аптеки, които са прехвърлили бизнеса си. Ако има хора, които са били принудени заради този натиск да прехвърлят собствеността на бизнеса си, ние най-малко сме длъжни да ги попитаме какво се е случило. Важно е да установим дали и кои дружества на г-н Марешки са получили облаги от тази престъпна дейност\", каза Румяна Арнаудова.В разследването срещу Марешки,  - за нанасяне на телесна повреда и принуда, са използвани специални разузнавателни средства (СРС). Със СРС-та е установено и че . Румяна Арнаудова уточни, че разследването не е пред приключване и се събират още доказателства.Натиск е бил осъществяван и чрез  или не искат да прехвърлят половината си собственост на него.При схемата за рекет е използвана управлявана по това време от Пламен Христов, но собственост на Марешки, фирма-диструбутор на лекарства. На аптекарите им е отправено предложение да зареждат от този склад, ако не го правят, ще бъдат отворени до тях \"наказателни аптеки\", в които цената на лекарствата била с 10% по-ниска.Като следваща стъпка  от бизнеса. По данни на прокуратурата няколко собственици са прехвърлили своите дялове.Комисията за защита на конкуренцията е сезирана за установени нелоялна конкуренция, но няма информация за резултати от нейна проверка, посочва БТА.\"Ние сме сезирали КЗК, тъй като считаме, че част от действията, за които не бихме искали да повдигнем обвинение, представляват нелоялна конкуренция, но не сме сезирали други органи\", каза Арнаудова, цитиарана от \"Фокус\". Тя увери, че ако се съберат доказателства за други престъпления, прокуратурата ще поиска нови снемания на имунитети и повдигане на други обвинения.", "date": "2017.06.23", "title": "Марешки използвал служители от Агенцията по лекарствата, за да установи монопол според прокуратурата"}
{"url": "http://www.dnevnik.bg/zelen/2017/06/23/2994975_ekokoaliciiata_preduprejdava_za_risk_ot_zastroiavane/", "text": "Министерство на екологията ще обсъди в понеделник проект за Общ устройствен план на община Приморско, който залага двойно повече застрояване в региона. За това предупреждават от екокоалицията \"За да остане природа в България\".На заседанието си в началото на седмицата Висшият екологичен експертен съвет към министерството ще обсъди дали да одобри или да отхвърли проекта, който предвижда:- рекреационна зона и курорт на дюните на Аркутино, северно от река Ропотамо;- няколко квадратни километра застроени гори, югозападно от Маслен нос и доста навътре в брега;- плътно застрояване около Защитена местност \"Стамополу\" от север, запад и юг;- плътно застрояване на всичко около Китен и на север чак до Приморско (източно от пътя);- нова вилна зона, северно от река Караагач с площта на сегашен Китен- удвояване площта на вътрешните села в община Приморско.Проектът предвижда о земеделски земи и гори с допустима промяна на предназначението.Коалицията \"За да остане природа в България\" припомня, че на територията на община Приморско се намират няколко защитени зони от европейската екологична мрежа Натура 2000. Всички те опазват редки дюни, както и редки и застрашени растителни и животински видове, като лонгозни гори, бяла и жълта водна лилия, блатно кокиче, странджанска боровинка, шипобедрена и шипоопашата костенурка и други, които са и част от Червената книга, подчертават екоозите.Става дума за следните защитени зони: Комплекс Ропотамо, Ропотамо, Странджа: \"Босна\"; \"Караагач\"; \"Бакърлъка\"; \"Комплекс Ропотамо\"; \"Ропотамо\"; и две зони \"Странджа\". Има и защитени територии по българското законодателство като резерват \"Ропотамо\", поддържан резерват \"Вельов вир\", защитена местност \"Блатото Стамополу\", защитена местност \"Мурватска река\", защитена местност \"Беглик Таш-Ропотамо\", природна забележителност \"Маслен нос\", природна забележителност \"Пясъчни дюни ММЦ\", природна забележителност \"Пясъчни дюни в м. Перла\".", "date": "2017.06.23", "title": "Екокоалицията предупреждава за риск от застрояване на Приморско"}
{"url": "http://www.dnevnik.bg/bulgaria/2017/06/23/2994914_slavi_trifonov_otreche_novi_spekulacii_che_shte/", "text": "Онлайн петиция в подкрепа на инициирания от \"Шоуто на Слави\" референдум, когото съдът окончателно обяви за незадължителен и последните концерти на Трифонов под наслов \"Има такъв народ\" станаха повод за нови спекулации в медиите, че телевизионният водещ ще основе политическа партия.В сайта бе публикувана информацията, че тази събота - 24 юни, се \"организира национална среща на всички, подписали петицията \"За Слави! За промяната!\". На нея е поканен Слави Трифонов, защото искаме уверен, категоричен и безкомпромисен водач, какъвто е той\". Организатори на петицията според сайта са Александър Ценков, Атанас Киряков, Иван Йорданов, Красимира Иванова, Кристина Панайотова, Михаел Рогачев, Теодора Илиева и Тома Томов.Същевременно днес сайтът на близката до депутата от ДПС Делян Пеевски телевизия \"Канал 3\" и сайтовете на \"Стандарт\" и \"24 часа\" публикуваха новината, че Трифонов влиза в политиката с проект \"Има такава държава\", който той ще обяви именно на 24 юни.Потърсени от \"Дневник\" за коментар, от \"Шоуто на Слави\" посочиха, че още снощи шоуменът е заявил в предаването си, че онлайн петицията и обявената национална среща не са свързани с него и с предаването му. От там са на мнение, че хора използват името му, като посочиха, че Трифонов не е бил канен официално, както пишеше на сайта в негова подкрепа.По-късно през деня на интернет страницата в подкрепа на шоумена се появи нова информация, според която \"Срещата със Слави Трифонов, организирана на 24 юни от 13 часа в зала \"Люмиер\" – НДК се отлага. Причините са спекулации и интерпретации, появили се в медийното пространство, че ние като инициатори искаме и организираме създаването на политическа партия или движение тази събота – 24 юни. Това категорично не отговаря на истината!\"\"Целта на тази среща беше само и единствено всички граждани, недоволни от системата, да обсъдят със Слави референдума, неговото бъдеще и промяната, която трябва да настъпи в България. Предлагаме на г-н Трифонов, както и на всички симпатизанти на идеята за промяна да се насрочи ден и час, който той сам да определи.Петицията в подкрепа на референдума продължава. До момента онлайн са събрани над 190 хил. подписа, както и близо 30 хил. на хартия.", "date": "2017.06.23", "title": "Слави Трифонов отрече нови спекулации, че ще създава партия"}
{"url": "http://www.dnevnik.bg/evropa/zemedelie/2017/06/23/2994978_dvoino_poveche_proizvoditeli_na_pamuk_poluchiha/", "text": "Двойно повече памукопроизводители получиха финансиране по Схемата за специално плащане за културата за реколта 2016 г. спрямо предходната, съобщи фонд \"Земеделие\".Общо 4.394 млн. лв. са изплатени на 115 земеделски стопани. Преди година на условията за финансиране са отговаряли 60 производители. Изискванията за допустимост на кандидатите са описани в наредба от 2015 г. за условията и реда за прилагане на схемите за директни плащания. За да получат субсидия за отглеждане на памук, земеделските стопани трябва да спазват минимална гъстота на посевите не по-малко от 8000 бр./дка Другото условие е памукът да е произведен на територията на страната, а използваните сортове да са вписани в Сортовата листа на Република България за съответната година или в Европейския каталог на полските култури, публикувани на електронната страница на Изпълнителна агенция по сортоизпитване, апробация и семеконтрол.Кандидатите за подпомагане по схемата предоставят сключен договор за изкупуване на произведената от тях продукция в срок до 1 декември на годината на кандидатстване в съответната областна дирекция на Държавен фонд \"Земеделие\". Ставката за финансовата помощ е изчислена на базата на чл. 58 на Регламент (ЕС) № 1307/2013 на Европейския Парламент и на Съвета от 17 декември 2013 година, информира пресслужбата на фонда.. ", "date": "2017.06.23", "title": "Двойно повече производители на памук получиха субсидии"}
{"url": "http://www.dnevnik.bg/bulgaria/2017/06/23/2994934_sluchaiat_s_betoniranoto_drevno_selishte_v_plovdiv_ne/", "text": "Строителят,  в близост до ул. \"Брезовско шосе\" в Пловдив, не е уведомил Министерството на културата за наличие на археология на мястото. Съгласно Закона за културното наследство при разкрити по време на строителство археологически структури частният инвеститор следва да преустанови работа и да уведоми кметството, регионалния инспекторат на министерството, както и археологическия музей.Това се посочва в отговор на Министерството на културата до \"Дневник\" относно сигналите на археолога от регионалния музей Росица Миткова от понеделник, според която в периферията на могилата са безвъзвратно унищожени непроучени археологически пластове. Миткова твърди, че се опитала да спре строежа и уведомила съответните институции, но въпреки това работата продължила.В становището си инспекторатът на министерството посочва, че се задействал по сигнал на директора на Археологическия музей в Пловдив доц. д-р Костадин Кисьов. Комисия, назначена по Закона за културното наследство в момента извършва проверка на място и ще предложи последващи действия. Какво е имало в този участък на \"Брезовско шосе\" обаче няма да се разбере, тъй като обектът вече е бетониран.разказаха археолози, с които \"Дневник\" разговаря. Законът разчита на инвеститора да сигнализира и да повика учени, ако се натъкне на находки. Това не винаги е в негов интерес - находките може да са движими и ценни, строителството вероятно ще бъде забавено от проучванията, може да се стигне дори до отчуждаване на терена. А когато строежът се пада извън защитени и охранителни зони, нито общината, нито той са задължени да проверят предварително дали теренът не е регистриран като археологически обект, обясни пред \"Дневник\" археологът Диана Гергова. Такова задължение фигурира единствено при строителството на инфраструктура, като магистралите.Глобите са незначителни - за неуведомяване на властите при открити находки юридическите лица могат да бъдат санкционирани с от 5 до 10 хиляди лева. \"Така законът винаги ни поставя пред свършен факт\", посочи видният траколог, публикувала наскоро книгата \"Законът за културното наследство срещу културното наследство\". Случаите, в които археолозите са гонени от инвеститора или обекти са тайно и скоропостижно бетонирани не са малко. \"Проблемът е, че законът не извършва никаква превенция. Би трябвало всяко строително разрешително да бъде консултирано с националната археологическа карта\", казва Гергова.Казусът с Яса тепе, или Плоската могила обаче е по-различен, смята тя. За праисторическото селище, което според Росица Миткова може да е дало началото на днешния Пловдив, се знае от 60-те години на миналия век и е малко вероятно общината да не е знаела за обекта, особено при положение, че в 2015 г. е имало разкопки. Според пловдивския сайт plovdiv24.bg строителното разрешително е издадено от покойния главен архитект на Пловдив Румен Русев през юни миналата година. Русев бе един от обвиняемите по делото за неправомерно съборения тютюнев склад на ул. \"Одрин 8\".", "date": "2017.06.23", "title": "Случаят с бетонираното древно селище в Пловдив не е изключение, казват археолози"}
{"url": "http://www.dnevnik.bg/video/2017/06/23/2994991_video_drugite_novini/", "text": "ПАКТА с втори рожден ден на ОНфест.Рон Хауърд поема командвавнето на проекта за Хан Соло.", "date": "2017.06.23", "title": "Видео: Другите новини"}
{"url": "http://www.dnevnik.bg/citat_na_deniia/2017/06/23/2995002_citat_na_denia_tezi_koito_izmamiha_britancite_za/", "text": "Така германският финансов министър Волфганг Шойбле коментира референдума, на който британците решиха страната им да напусне Европейския съюз.В петък се навършва точно година от датата, която доведе и до оставката на премиера Дейвид Камерън, формирането на ново правителство начело с дотогавашния вътрешен министър Тереза Мей, обявяване на дата за начало на преговори с Брюксел и предсрочни избори.Към поддръжниците на напускането имаше много критики, че са представяли отношенията на Великобритания с Европейския съюз в неприятна светлина, свързана с налагане на решения от Брюксел и плащане на стотици милиони от Лондон всяка седмица.Сегашният външен министър на Великобритания Борис Джонсън беше едно от лицата на кампанията, която подкрепяше напускането. Часове след като бяха обявени резултатите от вота обаче, Джонсън, дотогава спряган за нов лидер на торите, каза на пресконференция: \"Следващият премер на страната - след като се консултирах с колеги и разгледах обстоятелствата в парламента - не мога да съм аз.\"", "date": "2017.06.23", "title": "Цитат на деня: Тези, които измамиха британците за Брекзит, избягаха"}
{"url": "http://www.dnevnik.bg/kultura/2017/06/23/2994995_goldi_podhrani_sluhovete_che_banksi_e_chlen_na_masiv/", "text": "Кой е най-известният човек в света на уличното изкуство, графити артистът Банкси? За фигурата му, запазила анонимност близо 30 години, досега се знаеше единствено, че е свързана с британския град Бристол. Сега обаче диджеят Голди, негов \"колега\" от стрийт арт сцената на 90-те подхрани слуховете, че Банкси е Робърт дел Ная - известният като \"3D\" член на бристолската група Massive Attack.Подозренията, че дел Ная е Банкси, датират отдавна. В свое радиоинтервю миналата седмица обаче Голди, може би без да иска, нарече художника \"Роб\" или \"Робърт\". Музикантът обсъждаше как светът на изкуството експлоатира графитите за пари: \"Вземитриизмерна буква, сложи я на тениска, напиши \"Банкси\" на нея и си готов. Вече може да се продава... Без да искам да обиждам Робърт - мисля, че е блестящ артист. Смятам, че е преобърнал света на изкуството с главата надолу\", заяви Голди. После в ефира настана кратко неловко мълчание и темата беше сменена.Дел Ная е дългогодишен приятел на Голди от графити сцената на 80-те и 90-те. Миналата година журналистът Крег Уилямс извърши петмесечно разследване, целящо да разкрие кой стои зад името Банкси. Той заключи, че Банкси не е един човек, а екип от артисти, ръководен от Дел Ная.Произведенията на Банкси често се появяват в градове, където \"Масив Атак\" имат концерти, и то по същото време, а предговора към книгата на Дел Ная е написан от самия Банкси. Музикантът отрече твърдението, казвайки, че би било \"много хубава история, но, за жалост, е невярна.\"\"Това е просто въпрос на логистика и съвпадение, нищо повече\", добави Дел Ная.Банкси беше обект на разследване от полицията в началото на юни тази година, когато обяви на сайта си, че ще подари своя картина на всеки, който гласува против Консервативната партия във Великобритания на последните избори. \"Просто пратете снимка на бюлетината от изборния ден, показваща, че сте гласували против Консерваторите и този безплатен подарък ще Ви бъде доставен\", пишеше в съобщението.Това предизвика британската полиция да започне разследване, тъй като е нелегално да се приемат подаръци в замяна на гласуване или въздържане от гласуване, гласи законът от 1983 г. Артистът по-късно написа на сайта си, че отменя обявата, наричайки я \"необмислена\" и \"законово съмнителна\".", "date": "2017.06.23", "title": "Голди подхрани слуховете, че Банкси е член на \"Масив атак\""}
{"url": "http://www.dnevnik.bg/sport/2017/06/23/2994988_prihodite_ot_kumjuniti_shiild_shte_budat_dareni_na/", "text": "Приходите от мача между \"Челси\" и \"Арсенал\" на 6 август на \"Уембли\" ще бъдат дарени на засегнатите от опустошителния пожар в Лондон, обявиха от Футболната асоциация (ФА) на Англия. От организацията се надяват в спора за \"Къмюнити шийлд\" да бъдат събрани 1.25 млн. паунда.Общо 79 души загинаха в жилищния блок \"Гренфел тауър\" в Лондон. Двата водещи клуба от английската столица се обединиха в подкрепата си към пострадалите.\"Както всички, \"Арсенал\" остана шокиран от инцидента в \"Гренфел тауър\". Сърцата ни са отворени към всички, засегнати от тази трагедия\", заяви изпълнителният директор на \"топчиите\" Айвън Газидис.Той посочи, че клубът застава рамо до рамо с \"Челси\", за да покаже \"подкрепата си към всички, които загубиха приятели и семейства, домовете си и усещането си за сигурност\".Директорът на ФА Крейг Кларк заяви, че макар това да е само един футболен мач, целта е да се помогне. \"Два от големите лондонски отбори ще излязат заедно, за да играят на най-известния стадион само на няколко километра от Кенсингтън. Те ще бъдат обединени от страстта си към футбола, от скръбта си към трагичната загуба и в подкрепата към общността.\"", "date": "2017.06.23", "title": "Приходите от \"Къмюнити шийлд\" ще бъдат дарени на засегнатите от пожара в Лондон"}
{"url": "http://www.dnevnik.bg/sviat/2017/06/23/2995072_obama_e_odobril_instalirane_na_kiber_bombi_v_ruskata/", "text": "Президентът на САЩ Барак Обама е разполагал в края на август 2016г. с доказателства, че лично Владимир Путин е дал конкретни инструкции към секретните кибероперации да бъде съсипана кандидатурата на Хилъри Клинтън за Белия дом и да се помогне за избирането на Доналд Тръмп.В отговор Обама е одобрил неизвестна досега американска секретна операция за инсталиране в руската инфраструктура на кибероръжия с еквивалент на бомби, които да може да бъдат детонирани, ако Вашингтон се окаже в ескалиращо напрежение или кибервойна с Москва.Проектът е бил на фаза планиране, когато Обама напусна Белия дом на 20 януари 2017г. и наследникът му Доналд Тръмп трябва да реши дали да се възползва от въпросното оръжие.Това разказва, основаващо се и на разговори с около 30 бивши служители на администрацията, но и от източници \"дълбоко навътре в администрацията на Кремъл\". Изданието посочва, че Обама е имал избор между три мерки за реагиране на руската намера и е избрал \"най-меката\" от тях.\"В политически смисъл руската начеса е престъплението на века - безпрецедентна и общо взето успешна дестабилизираща атака срещу американската администрация. Това е бил случай, в който почти веднага е изяснен и чрез разузнавателни методи и киберразследване следите са отвели до участието на Путин. Но поради различното отношение на Обама и Тръмп към въпроса, Москва изглежда няма да понесе пропорционални последици за действията си\", пише екипът на \"Вашингтон пост\".Публикацията твърди, че първата информация до Обама била толкова секретна, че било забранено копирането, преписването или цитирането ѝ и е била достъпна само за президента и трима от най-близките му съветници. Докладът се обсъждал във формата, използван за операцията по ликвидирането на Осама бин Ладен.По това време ФБР от година знае, че руснаците атакуват мрежи на партии и политически структури в САЩ, а през юли \"Уикилийкс\" разпространява почти 20 000 хакнати съобщения от електронната поща на ръководството на Демократичeската партия.Белият дом изчакал потвърждение на доклада на ФБР от Агенцията за национална сигурност и ЦРУ. След изборите на 8 ноември работата се забавила, защото усилията били насочени към подготовката на такива мерки, че Тръмп да не може да отмени операцията на Обама.Ответните мерки били подготвяни продължително, защото имало опасение от отмъщение на руските хакери и защото имало вероятност действията на Обама да повлияят на края на предизборната кампания и да помрачат очакваната победа на Клинтън.Сред ответните действие били санкции, насочени лично срещу президента на Русия или публикуване на компрометираща го информация.Източниците на \"Вашингтон пост\" твърдят, че в началото на ноември - седмица преди изборите - по канала за предотвратяване на ядрена война между двете страни било отправено финалното предупреждение към Кремъл. Москва отговорила след изборите.Русия и Путин отхвърлят всички подобни обвинения досега, американските спецслужби не са предоставили конкретни доказателства и техни високопоставени представители са заявявали, че нямат факти, посочващи предполагаемата руска намеса да е повлияла на крайния резултат или да е фалшифицирала гласове.Публикувано в петък социологическо допитване па поръчка на  показа, че общо 50% от американците не одобряват президента си, като 41% са избрали отговора \"много негативно\" отношение. В същото време половината смята, че отразяването от медиите на Доналд Тръмп и скандала с руското разследване е безотговорно и с прекалено много драматимност, а за 46% медиите се държат отговорно или дори твърде много се сдържат.", "date": "2017.06.23", "title": "Обама е одобрил инсталиране на кибер бомби в руската инфраструктура, твърди \"Вашингтон пост\""}
{"url": "http://www.dnevnik.bg/sviat/2017/06/23/2995062_djoni_dep_se_izvini_za_neumestna_shega_za_ubiistvo_na/", "text": "Актьорът Джони Деп се извини днес за своя шега, по адрес на американския президент Доналд Тръмп, предаде \"Ройтерс\". По време на своя проява на музикалния фестивал в Гластънбъри, Великобритания, звездата от \"Карибски пирати\", споменавайки Тръмп, попита откога актьор не е убивал американски президент, имайки предвид убийството на президента Абрахам Линкълм, застрелян през 1865 г. от актьора Джон Уилкс Бут. След това Деп каза, че наистина това отдавна не се е случвало и \"може би вече е време\".В изявление, разпространено чрез списание \"Пийпъл\", актьорът определи думите си като проява на лош вкус. В своя защита Деп казва, че е искал да разсмее публиката, но шегата не му се е получила.Думите му обаче предизвикаха остра критика от страна на привържениците на Тръмп.", "date": "2017.06.23", "title": "Джони Деп се извини за неуместна шега за убийство на Тръмп"}
