{"url": "http://www.dnevnik.bg/bulgaria/2017/06/06/2984297_kolata_na_nso_koiato_prevozva_lozan_panov_bila_s/", "text": "Автомобилът на Националната служба за охрана (НСО), който ползва председателят на Върховния касационен съд (ВКС) Лозан Панов, е бил с липсващи и развити болтове. За този инцидент Панов е уведомил днес президента Румен Радев, с когото се срещна по въпроси за съдебната реформа.Какво е предложил на държавния глава председателят на ВКС за съдебната реформа четете .Миналия четвъртък, след заседанието на пленума на Висшия съдебен съвет, шефът на ВКС отпътувал с автомобила на НСО за Берковица, където присъствал на встъпването в длъжност на новия председател на районния съд. По пътя натам Панов и шофьорът му чули странен шум, но не успели да установят откъде е. На връщане спрели в малко населено място и тогава шофьорът видял, че на задната лява гума липсват два болта, а други три са развити, съобщава \"\".От ВКС уведомили с официално писмо началника на НСО Ангел Антонов, а той се чул по телефона с Панов. Доклад за инцидента е написал и шофьорът на председателя на ВКС, който е служител на НСО.Случаят се изяснява от службата за охрана.Днес, след срещата с Радев, председателят на ВКС каза пред медиите, че държавният глава е проявил разбиране към този инцидент и очаква реакция.Преди време Панов коментира, че атаките срещу него, заради позицията му за нуждата от пълна проверка на срещата на главния прокурор Сотир Цацаров в ЦУМ, могат да стигнат до \"физическо отстраняване\". Коментарът му бе след заседание на ВСС, което бе съпроводено с появата на маскирани младежи, които носеха одрани агнешки главички. На него трябваше да се обсъди срещата на Цацаров с двамата бизнесмени - Сашо Дончев, издател на в. \"Сега\" и Георги Гергов, който е и висш функционер в БСП. Съветът обаче отказа дебат по темата.\"Странното е, че това, което се случва, е като някакъв пърформънс, като някаква сценка, лека закачка, намигване. Знаете, това е столът на мафията\", заяви тогава пред \"Нова телевизия\" Панов.", "date": "06-june-2017", "title": "Колата на НСО, която превозва Лозан Панов, била с развити болтове"}
{"url": "http://www.dnevnik.bg/sviat/2017/06/06/2984302_faktorut_makron_veroiatno_shte_predopredeli_i/", "text": "Преди парламентарните избори във Франция партиите губят свои традиционни бастиони, а кандидатите сменят лагера си. Еманюел Макрон, който съвсем неотдавна стана най-младият лидер на Франция след Наполеон, вероятно ще преначертае политическата карта със своята партия, основана само преди година.Изборите ще са на 11 и 18 юни, а социологическите прогнози сочат, че центристката формация на президента \"Република, напред!\", ще спечели с лекота парламентарно мнозинство. Това ще бъде от решаващо значение за прокарването неговата амбициозна програма за реформи.Допредина президентските избори миналия месец подобен развой изглеждаше невероятен. Много от политическите анализатори се отнасяха скептично към възможността новосъздадената партия на бившия банкер да спечели повече от половината от 577-те мандата в Националното събрание при толкова много непознати за избирателите кандидати в нейните редици.Но сега дори и някои представители на Социалистическата партия на бившия президент Франсоа Оланд и крайнодесния \"Национален фронт\" публично заявяват, че \"Република, напред!\" най-вероятно ще спечели мнозинство и просто призовават избирателите да направят това мнозинство колкото може по-малко.В същото време , която според социологическите изследвания е втора сила след формацията на Макрон, има някакви чезнещи надежди, че ще заеме позицията на балансьор във властта.\"Всичко рухва. Ето, този район например беше наша непревземаема крепост, но огромният ни извор на гласове пресъхна след президентските избори\", каза Себастиан Венсини, висш представител на Социалистическата партия, за своя регион Окситания. Там социалистите в момента контролират две трети от избирателните райони, но се очаква да загубят повечето от тях.Водачката на \"Националния фронт\"  спечели първия тур на президентските избори в Окситания, а позиции там набира и крайнолявата партия на Жан-Люк Меланшон, която допринесеНо за Венсини \"най-голямата заплаха идва от желанието на френските избиратели да дадат на Макрон мнозинство\". Според социологическите изследвания това важи в пълна сила за цялата страна, що се отнася до парламентарните избори.Седмично проучване на компанията \"Ъпиниън уей\" показа, че ще получи 335-355 мандата от 577 възможни, републиканците 145-165, имащите мнозинство в момента социалисти ще получат унизителните 20-35 места, а Меланшон и неговите съюзници комунистите - 21-34 мандата.Макрон и екипът му ясно съзнават важността на парламентарното мнозинство за неговите планове за реформи. Сред тях е цялостно преустройство на трудовото законодателство в полза на бизнеса, намаляване на корпоративния данък, както и петгодишни публични инвестиции в размер на 50 милиарда евро в области като професионалното обучение и възобновяемите енергийни източници. \"Ако не разполагаме с мнозинство, ще изпаднем в блокаж\", каза пред \"Ройтерс\" 28-годишният Пиер Персон, съветник на Макрон и кандидат за депутат, докато раздаваше агитационни листовки на оживен пазар в Париж.Залогът също е голям за Льо Пен и нейния заместник Флориан Филипо. Евентуален неприятен резултат за Фронта може да предизвика проблеми за ръководната роля на Льо Пен. Нейните позиции така или иначе бяха отслабени от по-малкия от очакваното процент от гласовете, който тя получи на балотажа на президентските избори срещу Макрон. С оглед на вероятността за формиране напри които ще има договорки между кандидати да се оттеглят и да подкрепят съперника на Фронта с най-големи шансове, крайнодясната партия може да се окаже с най-малкия брой депутати от всички от водещите партии - въпреки че според социологическите проучвания между една четвърт и една трета от избирателите подкрепят политиката ѝ.На изборите ще се явят общо 7882 кандидати в 577 избирателни района. Правилата на френската мажоритарна система предвиждат, ако в неделя в даден избирателен район нито един кандидат не спечели над половината гласове, всички след него, които имат поне 12.5%, също да отидат на балотаж.Един от кандидатите на \"Република, напред!\", които ще се явят в избирателни райони, минаващи за традиционни крепости на други партии, е Мунир Мажуби, 33-годишният държавен секретар по въпросите на цифровизацията. Той ще се изправи срещу водача на социалистите Жан-Кристоф Камбаделис в един от едномандатните избирателни райони на Париж. От 20 години неизменно за представител в Националното събрание оттам бива излъчван Камбаделис. Кандидатите на партията на Макрон включват ощемного от които нямат никакъв политически опит. Дори ако социологическите изследвания познаят и Макрон да спечели голямо мнозинство, той пак ще бъде изправен пред предизвикателството да запази единна разнородната в политическо отношение формация, каквато е неговата.Някои от хората в екипа му на практика са разбунтували се представители на Социалистическата партия, а други идват от лагера на десницата, и по-специално от центристкото крило на \"Републиканците\". Между тези две групи от хора има значителна идеологическа пропаст.Въпреки социологическите прогнози обаче нищо не е сигурно. Появили се в общественото пространство твърдения за непочтени действия на един от министрите на Макрон, очакваната ниска избирателна активност и сложните конфигурации на балотажа са все фактори, които са в състояние да поднесат изненада в изборните резултати. Победата на Макрон на президентските избори, огромният възход на партията му иобаче карат кандидатите за парламента да преосмислят предизборната си стратегия. Много от тях, които макар и да не са от листата на \"Република, напред!\", или не пропускат да споменават в своите агитационни материали, че са кандидати на \"президентското мнозинство\" - което означава, че ще подкрепят внасяните от президента законопроекти - или най-малкото посочват, че ще подкрепятМакрон, ако бъдат избрани.Сред тях има кандидати както от социалистите, така и от \"Републиканците\", а дори и такива, които по принцип са съперници на кандидатите на \"Република, напред!\" Един от кандидатите на социалистите дори е включил в предизборния си плакат снимка, на която се ръкува с Макрон.Тези многозначителни политически позиции и изцяло новият политически ред, който те въплъщават, правят нещата доста трудни за твърдите републиканци и социалисти, които се надяват да възродят своите изпаднали в тежко положение партии.Макар че се очаква \"Републиканците\" да бъдат най-голямата опозиционна формация, семената на раздора в редиците им вече бяха посети. Премиерът и двама от министрите на Макрон, единият от които е и кандидат за депутат от \"Република, напред!\", идват от редиците на \"Републиканците\". Сред кандидатите за депутати на десницата има такива, които казват, че ще подкрепят някои от реформите на президента, докато други отхвърлят каквото и да било сътрудничество. В крайнолявата част на политическия спектъри прави труден живота на социалистите, също загубили свои представители, които се вляха в редиците на Макрон. е кандидат от Марсилия, където според местни социологически изследвания той има големи шансове да спечели. \"Не искам да отслабвам Социалистическата партия, искам да заема мястото ѝ\", каза пред репортери . На първия тур на президентските избори за него гласуваха една пета от избирателите.Ако бъде избран - дори и със съвсем малка парламентарна група - Меланшон вероятно ще е един от най-шумните опоненти на Макрон в Националното събрание заедно с Льо Пен. Тя също беше сред загубилите кандидати на президентските избори и прогнозите за нея се, че най-вероятно ще победи в своя избирателен район в Северна Франция Енен-Бомон.\"Националният фронт\" и крайнодесните му съюзници спечелиха само два мандата през 2012 г., но са си поставили за цел този път да спечелят цели 40 депутатски места.Ако спечели представителство в парламента, Льо Пен ще може да атакува Макрон. Но според социологическите проучвания не е много сигурно дали тя ще премине прага от 15 депутатски места за съставяне на парламентарна група - което дава повече време за говорене от парламентарната трибуна и достъп до висшите постове в парламента. \"Очакваме среден по сила резултат\", каза пожелал анонимност представител на \"Националния фронт\". /БТА", "date": "06-june-2017", "title": "Факторът \"Макрон\" вероятно ще предопредели и парламентарните избори във Франция"}
{"url": "http://www.dnevnik.bg/politika/2017/06/06/2984319_novite_pravila_za_priem_na_bejanci_v_evropa_poveche/", "text": "Повече отговорност от отделните държави в справянето с бежанската криза и санкции за държави, които се отказват да изпълняват ангажиментите си, свързани със солидарността и европейските ценности.Това бяха част от акцентите на семинар Справедливо разпределение на бежанците в Европа - създаване на обща система за убежище в Европейския парламент. \"Реформата\" на регламента от Дъблин започна в началото на 2016 година и най-вероятно по новите правила ще бъде постигнат консенсус в края на тази година.В момента т. нар. първи държави - Италия, както и Гърция, би трябвало да задържат стотиците хиляди търсещи убежище, дошли по бреговете им, без да им позволяват да се отправят към Западна Европа. Те би трябвало и да обработят молбите. Масово мигрантите не желаят да подават документи в първите държави от Европейския съюз, в които влизат, а вместо това се стремят да стигнат основно в Германия. Италия и Гърция просто ги оставят да продължат на север. Промяната на системата предвижда разпределянето да е \"квази-автоматично\" в различните страни-членки.но и преди това не функционираше успешно. Ако продължаваме да настояваме, че фронтовите държави трябва да поемат целият поток, крайният резултат ще е, че всеки ще си ходи, където иска\", заяви Сесилия Викстрьом, евродепутат от Швеция и докладчик по промените в регламента. В изказването си тя дори нарече системата \"мъртва\" и \"несправедлива\" и на няколко пъти призова за повече отговорност от отделните държави - всяка да поема равно бреме по приемане на мигранти. Тя предвиди, че промените ще станат факт в края на тази година, като уточни, че в хода на преговорите няма да бъде направен компромис със система, която няма да доведе до промяна.\"Трябва да започнем да отстояваме основните принципи за убежището – това не означава, че всеки, който иска, трябва да получи такова. Хората, които не отговарят на изискванията за регистрация, трябва да бъдат връщани\", каза още Викстрьом. Тя наблегна на това, че съществуващата система създава т.нар. вторично движение - при което всеки ходи, където си иска и така по-лесно изчезва от радарите и застрашава сигурността.Трябва да има хармонизация в законодателството, по-добро ниво на защита, еднакви условия за приемане. Според Викстрьом трябва да се създадат диаспори от хора получили убежище, които да приемат нови.Промяната на правилата включва и  - държавата, която отказва да приеме бежанци, да бъде санкционирана със спиране на европейско финансиране. Викстрьом не беше конкретна какво се обсъжда в тази насока, но няколко пъти повтори, че има такава опция.Евродепутатът уточни, че не е морално човешкият живот да се измерва в пари, но това вероятно ще е един от най-сигурните начини държавите да приемат квотното разпределение.Зад идеята за санкции за държави, които не искат да приемат бежанци, застана и европейският комисар по миграция . Той отдавна застъпва тази теза, като на семинара повтори част от идеите на а. Според него трябва да има сигурни пътища за влизане в Европа\"Доста време мина от началото на кризата и положението е вече под контрол. Надяваме се че нищо ново да не се случи в този нестабилен район, откъдето пристигат повечето хора. Създаваме необходимите условия, така че тези, които в един момент решат да дойдат в Европа, да имат законови пътища за това\", заяви Аврамополус. Той предлага да има повече споразумения между държавите, по силата на които хора, търсещи закрила, но неотговрящи на европейските критерии, да бъдат връщани в страните от произход.\"Нужно е националните системи за убежище да се съчетаят по-добре, да се повищши доверието между държавите членки. Взаимното доверие е нужно, за да се гарантира равнопоставеност\", заяви още Аврамополус.По думите му правилата трябва да бъдат променени така, че процедурите и графиците да са хармонизирани, да има ясни критерии за получаване на международна закрила. \"Да направим така щото кандидатите да получават равни стандарти в целия Европейски съюз. Успехът на тази реформа зависи от солидарносттаГеографията не може да бъде показател за отговорност. Предлагаме да има конкретен механизъм за разпределение\", каза още Аврамополус.", "date": "06-june-2017", "title": "Новите правила за прием на бежанци в Европа: повече отговорност от държавите и финансови санкции при отказ"}
{"url": "http://www.dnevnik.bg/bulgaria/2017/06/06/2984312_ot_kontaktite_na_ataka_s_partiiata_na_putin_mojelo_da/", "text": "От контактите между \"Атака\" и партия \"Единна Русия\" могат да произтекат конкретни политически резултати, каза днес по Би Ти Ви политическият координатор на формацията на Волен Сидеров и бивш главен секретар на МВР Светлозар Лазаров. Заедно с лидера на \"Атака\" той е бил гост на форум в Москва, организиран от партията на Путин.Лазаров не уточни какви точно резултати могат да се очакват, но обяви че двустранните контакти може би ще дадат отражение върху изборите за европарламент догодина. Главният координатор на партия \"Атака\" обяви, че формацията е за взаимоизгодни търговски, икономически и културни взаимотношения с Русия, което не значело, че не трябва да се работи и с други държави.\"България е член на НАТО и ЕС, но не е провеждан референдум за тези членства, не знаем какво мислят хората за тях\", допълни Светлозар Лазаров. В отговор на въпрос той обяви, че не е останал с впечатление Русия да води хибридна война срещу България. Лазаров обяви още, че е работил добре и с директорите на специалните служби на Русия и с тези на САЩ.Светлозар Лазаров сериозно се разпали, след като водещата на \"Лице в лице\" обяви, че за гражданското общество той като главен секретар на МВР и ръководителят на ДАНС Владимир Писанчев са част от кръга \"Кой\".\"Какво общо имаме ние с кръга \"Кой\"? Кое е гражданското общество - това което прави гей парадите, иска узаконяване на гей браковете, или се интереса от гей тоалетните в Брюксел? Гражданското общетво е в селата, във фабриките, защо трябва някой да си присвоява гражданското общество\", заяви бившият главен секретар на МВР.Той обяви, че няма как да е част от библиотекаро-сарайската мафия, защото е преподавател и докторант в УНСС, а не в Библиотекарския институт.По повод заемането на поста национален координатор в \"Атака\" Светлозар Лазаров каза, че първо е станал съветник на Волен Сидеров, след това е влязъл в партията и накрая е заел сегашната си позиция. Като своя отговорност той посочи изграждането на структурите на партията.", "date": "06-june-2017", "title": "От контактите на \"Атака\" с партията на Путин можело да произтекат политически резултати"}
{"url": "http://www.dnevnik.bg/kultura/2017/06/06/2984153_galeriia_loranu_izlaga_nepokazvani_akvareli_na/", "text": "Редки и непоказвани досега акварели от ранните години на Константин Щъркелов събира галерия \"Лоранъ\" от 15 юни до 29 юли. В \"Константин Щъркелов - (Не)Познатите истории\" са изложени общо 36 платна от пътуванията му в Европа и Египет, от участието му като художник в Балканските и Първата световна война, както и слабо познатата му страна като портретист.", "date": "06-june-2017", "title": "Галерия \"Лоранъ\" излага непоказвани акварели на Константин Щъркелов"}
{"url": "http://www.dnevnik.bg/bulgaria/2017/06/06/2984325_marginalizaciiata_i_nedoverieto_v_politicite_-/", "text": "Икономическата маргинализация и недоверието в политическите елити са част от причините довели до Брекзит, избирането на Тръмп за президент на САЩ и възхода на популисти и националисти в света. Това са част от изводите, които бяха направени на конференцията \"Краят на либералния ред?\" в Нов български университет.Либерализмът не е самоубийствен договор, който не вижда заплахите, каза Даниел Смилов. Според него антилибералните идеи са във възход \"когато нещо се обърка\". Една от причините е, че нараства броя на хората, които виждат себе си като губещи от глобализацията. Дори в напредналите западни демокрации има голяма разлика в регионите и разпределението на благата. Друго обяснение, което той смята за \"нелепо\" е психологическото, което обяснява, защо хората гласуват за партии, които не са егалитарни, като вота за Тръмп и за Тереза Мей, поради вид \"стокхолмски синдром\" или вид самоидентификация с агресорите. Избирателите не вярват на политическите авторитети и ги възприемат, като заплаха. Ирена Тодорова донякъде потвърди неговите изводи със социологически данни от Германия, където голямата част от избирателите смятат, че политиците ги лъжат.Антоний Тодоров цитира \"вътрешните враговете на демокрацията\" на Цветан Тодоров. Това са \"западното месианство\", което смята, че има универсален модел, който може да бъде въведен навсякъде по света без да вземат предвид местните особености. Вторият враг е \"пазарният фундаментализъм\", а третият популизма, който използва демократични инструменти, като изборите,Робърт Уитфорд смята, че това, което се случило във Великобритания през последните 30 години е икономическа маргинализация на голяма част от обществото. Друга причина за Брекзит според него е, че на британците им е станало ясно, че политическия елит не може да даде това, което се очаква от тях. Методи Методиев го допълни, че друга от причините е пропастта между поколенията. По-старите поколения, който масово са гласували за Брекзит, са поискали да се върнат във времето и преди времето да са родени.Любомир Стефанов видя \"възраждане\" на либералните идеи след избирането на Еманюел Макрон за президент на Франция.Весела Чернева смята, че е невъзможно да се предвиди бъдещето, след като световният ред се промени няколко пъти за кратко време. Тя обаче каза, че избирането на Еманюел Макрон, който е проевропейски либерал е било немислимо преди няколко месеца. Чернева смята, че една от причините за това са, че хората са се променили след Брекзит и Тръмп. Тя даде пример с движението \"Пулсът на Европа\" което събира много хора в Германия и други страни на ЕС, без политика. Това може да е момента, който може най-накрая на създаде нещо, което няма да е мейнстрийм, смята Весела Чернева.", "date": "06-june-2017", "title": "Маргинализацията и недоверието в политиците - причини за възхода на популистите"}
{"url": "http://www.dnevnik.bg/bulgaria/2017/06/06/2984279_arestuvaniiat_v_sudebnata_palata_prokuror_okazval/", "text": "Прокурор Димитър Захариев от Окръжната прокуратура в Плевен, който беше е оказвал логистична помощ на престъпна група, занимавала се с рекет, палежи, побоища и насилствена охрана на големи търговски обекти. Това заявиха на брифинг главният прокурор Сотир Цацаров и ръководителят на специализираната прокуратура Иван Гешев.Захариев е бил днес в Софийския градски съд, тъй като е подсъдим за принуда върху свидетел по делото \"Октопод\" и за притежание на огнестрелно оръжие и устройство, смущаващо радиочестоти. Арестът е бил извършен в момент, когато състав на СГС е дал почивка. На журналистически въпрос какво е наложило задържането му в съдебната палата, Гешев отговори - така е преценил наблюдаващият прокурор.Престъпното сдружение с ръководител Камен Балбузанов-Куката беше разбито в края на април.Главният прокурор поясни, че повдигнатите обвинения на Захариев са за участие в престъпната група и за изнудване на лекар за пари. Шефът на Специализираната прокуратура Иван Гешев уточни, че случаят с лекаря е отделен и засега не се прави връзка с разследването срещу престъпната група.Цацаров напомни, че и към момента Захариев е действащ прокурор, след като две съдебни инстанции са отказали да го отстранят от длъжност след изтеклия първоначален срок за отстраняване по другото дело, по което той е подсъдим от миналата година. Мотивът на магистратите е бил, че обвинението срещу него за принуда няма отношение към прокурорската му професия. Главният прокурор поискал миналата година и освобождаване на Захариев, тъй като докато бил отстранен, прокурорът придобил дялове в охранителна фирма и осъществявал търговска дейност. Прокурорската колегия обаче се забавила с решението си и в това време Захариев излязъл от фирмата.Прокурор Гешев добави, че ролята на Захариев в групата била логистична и покровителска, за да се демонстрира, че държавата няма да направи нищо срещу Куката и останалите. \"Ще направим това, което смятаме, че е правилно, а да става каквото ще\", обобщи ГешевУспоредно със задържането на Захариев в София, в Плевен е бил арестуван служител на Главна дирекция \"Изпълнение на наказанията\" отново заради данни за участие в плевенската група за рекет. Той е обвинени и за закана с убийство, след като пред други служители заявил на своя колежка, че мъжът ѝ ще бъде убит, ако продължава да свидетелства срещу бандата.\"Ти няма ли да почерпиш? Ще ставаш вдовица. Кажи на твоя мъж да внимава какво говори и какво прави, защото като излезе Куката от затвора ще го убие\", цитира Цацаров думите на задържания служител и определи поведението му като \"особено нагло\".Очаква се прокуратурата да поиска от Специализирания наказателен съд постоянно задържане и за двамата.Преди месец \"Нова телевизия\" разпространи кадри от охранителна камера от пролетта на 2016 г., на които се виждат трима мъже, между които Камен Балбузанов и прокурор Захариев. Видеозаписът бил получен в анонимен сигнал. В него се казвало, че мъжете обикаляли предприятия и фирми в района на Плевен и налагали охраната си над тях. Пред телевизията Захариев коментира тогава, че не участва и не е участвал в охранителна дейност нито формално, нито неформално. Справка обаче показала, че е бил съсобственик и част от управлението на плевенската охранителна фирма \"Хард Секюрити 2000\". След това фирмата била прехвърлена на мъж от ромския квартал \"Христо Ботев\" в София.", "date": "06-june-2017", "title": "Арестуваният в съдебната палата прокурор оказвал логистична помощ на престъпна група"}
{"url": "http://www.dnevnik.bg/sport/2017/06/06/2984300_formula_1_se_nasochva_ot_televizionniia_efir_kum/", "text": "Новите собственици на Формула 1 от  управляват спорта от няколко месеца, но вече наложиха куп промени, с които целят да върнат интереса към състезанията. Новият изпълнителен директор Чейз Кери обяви какви са следващите планове за популяризиране на надпреварата.\"Вече прекарахме достатъчно време в работа как точно да променим спорта и да го направим по-атрактивен. Най-важната ни стъпка сега е в неговото излъчване, което до голяма степен ограничава феновете\", заяви Кери.Формула 1 планира създаване на собствен модел на излъчване, известен в САЩ като \"over the top\" (OTT). Той е взаимстван от големи интернет платформи, които срещу заплащане предлагат ексклузивно съдържание и по-детайлна информация.\"Това е възможност, която е от огромно значение. В последните години ние не сме сред големите играчи в интернет и искаме да го променим. Формула 1 е продукт, който идеално би паснал в развиваща се дигитална мрежа\", каза още изпълнителният директор на \"Либърти медия\".Според Кери ядрото от фенове на Формула 1 ще си плаща, за да има по-различен поглед над спорта, а в същото време промените ще привлекат нова аудитория.Смята се обаче, че подобен ход на новите собственици ще удари големите телевизионни корпорации, които в момента плащат стотици милиони, за да излъчват състезанията от .Бърни Екълстоун, който ръководеше спорта от края на 70-те до 2016 г., подписа дългосрочни договори, които засега връзват ръцете на \"Либърти медия\".\"Не мисля, че ще има конфликт на интереси. По-скоро трябва да намерим идеалния баланс между телевизия и интернет. В следващите няколко години трябва да развием дигиталните платформи, които да донесат нова енергия на Формула 1\", завърши Кери.", "date": "06-june-2017", "title": "Формула 1 се насочва от телевизионния ефир към интернет"}
{"url": "http://www.dnevnik.bg/sport/2017/06/06/2984339_dujd_otloji_mujkite_machove_na_rolan_garos_za_sriada/", "text": "Продължителните дъждове, който валяха във вторник над Париж, доведоха до отлагането на мъжките двубои от \"Ролан Гарос\". В днешната програма бяха заложени първите два четвъртфинала - Рафаел Надал срещу Пабло Кареньо Буста и Новак Джокович срещу Доминик Тийм.Те ще се изиграят в сряда заедно с другите две срещи от финалната осмица в мъжката надпревара, които противопоставят лидера в световната ранглиста Анди Мъри срещу Кей Нишикори и шампиона от 2015 г. Стан Вавринка срещу Марин Чилич.В 15.00 ч. днес започнаха първите два четвъртфинала в женския турнир - Каролин Вознячки (Дания) срещу Йелена Остапенко (Латвия) и Кристина Младенович (Франция) срещу Тимеа Бачински (Швейцария).Вознячки спечели първия сет с 6:4, а във втория изоставаше с 2:5, когато буря връхлетя френската столица и доведе до прекъсване на срещите. По същото време голямата надежда на домакините Младенович изоставаше с 4:6, 1:1 срещу Бачински.Тези две срещи ще бъдат доиграни днес, ако времето бъде благосклонно. Късното им подновяване обаче със сигурност няма да позволи мъжките двубои да стартират, преди да започне да се стъмва над Париж.\"Ролан Гарос\" е единственият от четирите турнир от Големия шлем, който не разполага с поне един корт с подвижен покрив. Той обаче и най-рядко има проблеми с промени в програмата заради метеорологичните условия, заради което на този етап организаторите нямат планове да инвестират в поставянето на покрив на \"Филип Шатрие\".Около 19.45 ч. женските двубои бяха подновени, но само двайсетина минути по-късно играта отново беше спряна, след като над тенис комплекса се появиха нови облаци.В този момент Младенович губеше с пробив и 3:4 във втория сет срещу Бачински и беше само на два гейма от загубата. Остапенко пък спечели втория сет срещу Вознячки, а в решителния трети датчанката води с 2:1 без пробиви.Очаква се решението на организаторите дали двата двубоя ще се доиграят тази вечер или те също ще бъдат отложени за сряда.", "date": "06-june-2017", "title": "Дъжд отложи мъжките мачове на \"Ролан Гарос\" за сряда"}
{"url": "http://www.dnevnik.bg/sviat/2017/06/06/2984334_nad_23_dushi_sa_umirali_vseki_den_ot_svruhdoza/", "text": "Поне 23-ма граждани на Европейския съюз са умирали от свръхдоза наркотици всеки ден през 2015г. Това е третата поредна година на растящ брой смъртни случаи поради тази причина, а общият им брой е 8441 души.Основната вина за налагащата се пада на тенденция за растяща употреба на синтетични опиоиди като фентанила, който е 100 пъти по-мощен от морфина и все по-често се използва за доставяне на удоволствие, допълва базираната в Лисабон агенция на ЕС за наркотиците.Проблемът с опиоидите привлече общественото внимание през последните години основно заради предизвиканата от тях смърт на световно известни имена като Майкъл Джаксън и Принс. Предписани с рецепта или купени на черния пазар, в САЩ злоупотребата с тях достига мащаби, които мнозина специалисти определят като епидемия.Европейската агенция за наркотиците посочи във вторник, че ако през 2013г. загиналите от свръхдоза наркотици са били официално 7345, то през 2014г. те са достигнали 7950 и още почти 1000 случая са добавени в следващите 12 месеца. От 2008г. до 2012г. тенденцията бе на намаляване на смъртните случаи.\n    Опиоидите, включващи и познати субстанции като морфин и хероин, са свързани с 81% от смъртните случаи.Агенцията подчертава, че е възможно смъртните случаи да са много повече поради \"системния прроблем в някои държави те да не се регистрират\", както и в забавянето на подаването на информация.Въпреки това в ЕС с общо население от около 500 млн. души смъртните случаи са много по-малко, отколкото сред 300 милиона американци. В САЩ през 2015г. от свръхдози са починали около 52 000 души, от които 33 000 са случаи, свързани с опиоиди.Ключовата разлика, според агенцията, между двете страни на Атлантика е регулаторният механизъм за предписване на опиоидни болкоуспокояващи и възможността в Европа да се набавят такива средства от канали, различни от мрежите на наркопласьорите.Агенцията твърди, че опиоидите са виновни за 38% от случаите, в които е потърсена помощ за лечение от наркозависимост в ЕС.Средната възраст на починалите от свръхдоза е между 38 и 41 години.Най-много смъртни случаи са регистрирани във Великобритания - 2655 през 2015г. Следва Германия с 1226 случая.", "date": "06-june-2017", "title": "Над 23 души са умирали всеки ден от свръхдоза наркотик в ЕС"}
{"url": "http://www.dnevnik.bg/sviat/2017/06/06/2984329_lavrov_imashe_izkushenie_za_zatvorim_rusiia_za/", "text": "В отговор на изгонването от Молдова на петима руски дипломати във външното министерство в Москва е постъпило предложение да бъде ограничен достъпът на молдовски трудови имигранти до страната. Това сподели външният министър Сергей Лавров в реч в Балтийския университет в Калининград.По думите му в крайна сметка властит ерешили да не прибягват към толкова радикални мерки.След решението на Кишинев от 29 май в Москва руските дипломати обсъждали различни варианти на отговор. \"Няма да скрия, че имаше изкушение у мнозина наши колеги да се въведат и наказателни мерки\", казва Лавров. Но \"Путин взе решение на дадения етап това да не се прави\".Президентът на Молдова остро осъди действията на правителството и обеща, че ще поиска заради този случай отчет от директора на Службата за информация и сигурност Михай Балан и вътрешния министър Андрей Галбур.Ответната мярка на Москва бе да изгони на 31 май от страната петима молдовски служители в посолството.", "date": "06-june-2017", "title": "Лавров: Имаше изкушение за затворим Русия за имигранти от Молдова"}
{"url": "http://www.dnevnik.bg/razvlechenie/2017/06/06/2984337_djordj_i_amal_kluni_stanaha_roditeli_na_bliznaci/", "text": "Амал Клуни, съпругата на кино звездата Джордж Клуни, роди момче и момиче близнаци. Това са първите деца на двойката, потвърди говорител на семейството.\"Елла, Алекзандър и Амал са здрави и се чувстват добре. Джордж е малко упоен, но ще се възстанови след няколко дни\", написа в \"Туитър\" говорителят с нотка сарказъм.Джули Чен, приятелка на семейството, първа обяви бременността на Амал в шоу на Си Би Ес през февруари. Тогава 53-годишният Джордж Клуни - доскоро най-прочутият ерген в Холивуд - се пошегува, че негови приятели с пораснали деца колежани го майтапели, че още не е станал баща.Джулия Робъртс, майка на близнаци, вече е предложила да помага със съвети, твърди сп.\"Пийпъл\". \"Няма такова нещо като разум, когато в къщата има близнаци. Има само надежди и молитви и сълзи, както и нужда да се държите здраво един за друг\", цитира думите ѝ изданието.Джордж и Амал Клуни живеят в Лондон от няколко месеца и се предполага, че там ще започнат да отглеждат и децата си.", "date": "06-june-2017", "title": "Джордж и Амал Клуни станаха родители на близнаци"}
{"url": "http://www.dnevnik.bg/bulgaria/2017/06/06/2984347_sudebnata_reforma_moje_da_ima_i_bez_da_se_reformira/", "text": "Може да има реформа в съдебната система, без да се реформира прокуратурата, каза днес по БНТ заместник-председателят на ГЕРБ Цветан Цветанов. Като пример той посочи делата за телефонни измами и  на двама души от групата за отвличания \"Наглите\", по които прокуратурата си е свършила работата, съдът взима спорните решения.В отговор на въпрос Цветан Цветанов каза, че ако се  ще се задълбочи институционалното противопоставяне. Бившият министър на вътрешните работи призова политиците да не се въвличат в противоборството съд-прокуратура, което рефлектира върху ефективността без да води до нищо полезно.Според Цветанов отношенията съд-прокуратура не са сред най-важните теми за държавата днес. \"Най-важното е как правораздаваме\", допълни той.Цветанов посочи още, че с , който предвижда изслушване на тримата големи в съдебната система, се гарантира нужната публичност на случващото се в там.\"Не съм пил кафе с главния прокурор извън неговия каинет. Човек на такава позиция е обществена личност. Всеки има познати и приятели, но трябва да внимава с кого се срещаш и говориш. Не мога да дам оценка на . Не е работа на политиците да дават оценка дали това е правилно или не\", каза Цветанов в отговор на въпрос.Според него изводът от катастрофата през уикенда, при която  е, че България още има проблем с миграцията. Цветанов все пак посочи, че мащабът сега е много по-малък от предходните години.\"Изграждането на възпиращи съоръжения и изпращането на военните на границата покават, че държавата полага усилия да ограничи проблема\", посочи бившият министър на вътрешните работи. Цветанов обяви, че няма покровителство над трафикантите от високо ниво, но в организацията участват и хора от правоохранителните органи.Бившият министър на вътрешните работи обяви, че исканията за увеличаване на заплатите в МВР са основателни. Това обаче можело да стане след добър анализ, вероятно с бюджета за следващата година. Цветанов посочи, че правителството на ГЕРБ е имало готовност да актуализира заплатите на полицаите още тази година, но плановете се объркали, заради договореното с коалициоанния партньор вдигане на пенсиите.\"Не ни притесни исканото отстраняване на председателя на парламента Димитър Главчев. Аритметичният сбор в залата ни даваше спокойствие\", каза Цветанов в отговор на въпрос. Според него не е имало основания да се иска неговата оставка. \"БСП са ясни, те търсят да се задържат на вълната, която им даде президентската кампания, но виждат, че тя ги захлупва\", посочи заместник-председателят на ГЕРБ.Попитан за акцентите в работата на парламента, Цветанов каза, че на дневен ред са . Те ще се гледат от комисията по вътрешна сигурност и обществен ред утре. Не очаквам съпротива срещу текстовете, мерките са уместни и с превантивен ефект\", допълни той.Нужните , както искаше , пък влизат в правната комисия другата седмица. \"До две -три седмици предложенията ще влязат в пленарна зала, за да започнат дебатите по тях\", прогнозира Цветан Цветанов.", "date": "06-june-2017", "title": "Съдебната реформа може да има и без да се реформира прокуратурата, смята Цветанов"}
{"url": "http://www.dnevnik.bg/skorost/2017/06/06/2983474_nisan_promeni_x-trail_za_da_se_haresa_na_klientite/", "text": "С над 760 хиляди доставки \"Нисан\" X-Trail (Rogue на някои пазари) е най-продаваният кросоувър за миналата година. Компанията обаче реши да направи автомобила още по-желан и за целта го подложи на фейслифт, при който всичко промени са продиктувани от клиентските желания.Сред новостите е и системата ProPILOT, която контролира волана, ускорението и спирането, до зададена от шофьора стойност. Другите нови технологии включват аварийно спиране при опасност от удар в друго превозно средство или пешеходец, и сигнализация за движещи се обекти зад маневриращия на заден ход автомобил.Външните промени включват радиаторна решетка с по-широко \"V\" в нея, нов дизайн на бронята и ревизирани блокове на фаровете. Фаровете за мъгла са вече правоъгълни, а не кръгли.Задната бронята също е променена, а стоповете са със светодиодни светлини. На разположение са нови 17- и 18-инчови джанти, както и четири допълнителни цвята.Подобренията в интериора включват волан с нова форма, който за първи път при X-Trail може да е и с отопление. Дебют в кросовъра правят и седалките с подгряване. Отразявайки клиентските желания, нивото на оборудване Tekna вече предлага стандартно аудио система BOSE Premium.Благодарение на промененото вътрешно оформление, багажникът на новия X-Trail е по-голям от преди, като обемът му при 5-местната версия е нараснал от 550 на 565 литра. Товарното пространство при сгънати седалки стига 1996 литра.Гамата от три двигателя на X-Trail се запазва. Бензиновият мотор е със 163 конски сили, а дизелите са със 130 и 177 коня.Задвижването може да е предно или 4Х4, а скоростната кутия механична с шест предавки или вариаторна. Обновеният \"Нисан\" X-Trail влиза в продажба през август 2017.", "date": "06-june-2017", "title": "\"Нисан\" промени X-Trail, за да се хареса на клиентите"}
{"url": "http://www.dnevnik.bg/sport/2017/06/06/2983767_real_se_gotvi_da_predloji_135_mln_evro_za_mbape/", "text": "\"Реал\" (Мадрид) прави серия от опити да привлече Килиан Мбапе от \"Монако\", съобщава \"Ас\", като се позовава на информация от радио \"Монте Карло\". Според нея белите подготвяли трето предложение от 135 млн. евро за френския нападател.В предните седмици те опитали най-напред със 100 милиона, а след това и със 115 милиона.Очакванията обаче са Мбапе да остане във френския шампион. Той не гледал с добро око на възможността в годината на световното в Русия да е в \"Реал\", където няма да е сигурен титуляр.\"Монако\", от своя страна, подготвя предложение, с което да задържи младата си звезда до 2020 г.Нападателят привлече вниманието със силните си игри този сезон. Той имаше принос за това  и да стигне полуфиналите в Шампионската лига.Освен \"Реал\" засилен интерес към Мбапе има от Висшата лига. Най-голям изглежда от \"Арсенал\", а в списъка са още шампионът \"Челси\" и \"Манчестър сити\".", "date": "06-june-2017", "title": "\"Реал\" се готви да предложи 135 млн. евро за Мбапе"}
{"url": "http://www.dnevnik.bg/politika/2017/06/06/2983672_prezidentut_radev_priema_lozan_panov_po_negovo_iskane/", "text": "Президентът Румен Радев ще се срещне с председателя на Върховния касационен съд Лозан Панов. Темата ще е същата, каквато и при срещата с премиера Бойко Борисов преди две седмици. И двете са по искане на Панов.Обявената тема е: \"Взаимодействието между властите в страната с оглед на последните събития в съдебната система, както и евентуални конституционни промени, свързани с функционирането на Република България като правова държава\"Румен Радев така и не отговори на писмото на председателя на Върховния касационен съд, който поиска  с бизнесмена и издател Сашо Дончев и бившият член на ръководството на БСП Георги Гергов в ЦУМ. Тогава Радев първоначално , че ще отговори с писмо, а впоследствие обяви, че  и напрактика отказа да отговори на председателя на ВКС.След това Панов поиска да се срещне с премиера Борисов, като след срещата стана известно, че двамата не са . Не беше съобщено официално и какви са били разговорите във връзка със срещата в ЦУМ.Темата за срещата на главния прокурор към този момент е в полето на инспектората към Висшия съдебен съвет, който обяви, че е започнал проверка по сигнал на гражданското движение \"Боец\". Кадровият орган на Темида отказа да се занимава и да провери главния прокурор, а самият той отказа да отговаря на въпроси за детайлите на срещата.Малко след като от ВКС съобщиха, че Панов и Радев ще се срещнат, от президентството разпространиха информация, че държавният глава е имал среща с Георги Колев, председател на другия върховен съд - Върховният административен. Темата отново е била съдебната реформа, твърдят от президенството. За срещата нямаше предварителна информация, а преди две седмици започна процедурата за избор на наследник на Колев, която ще завърши, след като избраният от ВСС кандидат бъде назначен от Радев.", "date": "06-june-2017", "title": "Президентът Радев приема Лозан Панов по негово искане"}
{"url": "http://www.dnevnik.bg/sviat/2017/06/06/2984314_venecianskata_komisiia_othvurlia_plana_na_moldova_za/", "text": "Планът на кабинета в Молдова за замени пропорционалната избирателна система със смесена е \"неподходящ\", твърди Венецианската комисия към Съвета на Европа в становище, видяно от \"Ройтерс\".Документът все още не е публикуван. Експертното становище ще бъде обсъдено на пленарно заседание на Венецианската комисия на 16 юни, когато ще се гласува дали то да бъде окончателно прието.Молдова избира депутатите си с пропорционална система. Демократическата партия на премиера Павел Филип обаче иска смесена система, в която част от народните представители се избират мажоритарно. Поддръжниците на промяната казват, че мажоритарният елемент би засилил връзката между парламента и гласоподавателите, но противниците смятат, че тя би наклонила резултата в полза на Демократическата партия.Предложението за нова избирателна система идва на фона на разнобой между правителството и опозицията, подкрепяната от президента Игор Додон, за това какъв курс трябва да поеме бившата съветска република. Кабинетът в Кишинев иска тясна интеграция с ЕС и има търговско споразумение с Брюксел, но за  страната трябва да заложи на връзките си с Москва.На последните избори през 2014 г. най-голямата партия, комунистическата, не успя да сформира правителство, тъй като нямаше мнозинство, а проевропейските партии се съюзиха и формираха управляващата коалиция. Премиерът Павел Филип е от партия, която получи четвъртия резултат на вота.Според експертите предложенията създават притеснения, че има риск новата избирателна система да е податлива на неправомерно влияние от политически или бизнес интереси. Те виждат възможността Централната избирателна комисия на страната да се окаже подложена на политическо влияние.\"В светлината на тези притеснения и с оглед на ограничения мащаб на консултацията и консенсуса, необходими за реформата, подобни промени из основи в сегашния политически контекст в Молдова изглеждат неподходящи,\" пише Комисията.Председателят на молдовския парламент каза, че не се съгласява със заключенията, но ще работи с комисията върху препоръките, които определи като \"технически\". По думите му Молдова ще приветства правни аргументи и техническа експертиза, но не и \"намеса в смятания от нас за суверенен избор на страната\".Относно препоръките, за които той смята, че са отвъд правомощията на комисията, Канду отбелязва: \"Това е нещо, което или ще пренебрегнем, или ще работим с Венецианската комисия, за да си променят мнението.\"", "date": "06-june-2017", "title": "Венецианската комисия отхвърля плана на Молдова за смесена избирателна система"}
{"url": "http://www.dnevnik.bg/bulgaria/2017/06/06/2983620_borisov_shte_se_sreshtne_s_emanjuel_makron_v_parij/", "text": "Премиерът Бойко Борисов заминава днес на първото си задгранично посещение след встъпването му в длъжност за трети мандат.Той ще бъде в Париж, където ще се срещне с френския президент Еманюел Макрон. По-късно същия ден ще започне и официалното му посещение в Берлин. Там е предвиден разговор с президента на Федерална република Германия Франк-Валтер Щайнмайер. Утре (7 юни) Борисов ще разговаря и с федералния канцлер Ангела Меркел.Акценти в официалните разговори са развитието на двустранните отношения и сътрудничеството в рамките на Европейския съюз.Министър-председателят ще бъде придружаван и от вицепремиера Томислав Дончев и министъра на финансите Владислав Горанов.", "date": "06-june-2017", "title": "Борисов ще се срещне с Еманюел Макрон в Париж"}
{"url": "http://www.dnevnik.bg/sviat/2017/06/06/2983843_chehiia_spira_da_priema_migranti_ot_italiia_i_gurciia/", "text": "Чехия ще спре да приема мигранти от Италия и Гърция по схемата на Европейския съюз за квотно разпределение на пристигащите в Европа бежанци, съобщава БТА. Съгласно споразумение от 2015 г. Европейската комисия иска страните членки на ЕС да приемат общо 160 000 бежанци от Италия и Гърция.Няколко страни като Чехия обаче оспорват решението, а някои отказват да приемат мигранти по тази схема на преразпределение. Към края на май Чехия е приела само десетина мигранти от общо 2691, каквато е нейната квота.\"Поради влошеното положение със сигурността и дисфункционалността на цялата система, правителството одобри предложение да се спре тази система за Чехия. Страната няма да приема повече мигранти до изтичането на плана за разпределение през септември\", заяви вътрешният министър Милан Хованец.Полша, Унгария и Словакия също отказват да приемат бежанци по тази схема. Словакия и Унгария оспорват квотите в Съда на ЕС.Европейската комисия заяви, че ще реши този месец дали да заведе дела срещу страните, които отказват да поемат своята квота мигранти.", "date": "06-june-2017", "title": "Чехия спира да приема мигранти от Италия и Гърция по квотите на Европейския съюз"}
{"url": "http://www.dnevnik.bg/biznes/2017/06/06/2983844_regulatorut_shte_obsudi_kak_shte_se_promeniat_cenite/", "text": "Комисията за енергийно и водно регулиране ще обсъди на открито заседание как да промени цените на тока от 1 юли.Енергоразпределителните дружества искат поскъпване с между 1 до близо 9 процента. Експертите на комисията предлагат увеличението да е средно с 1.38 на сто.За абонатите на ЧЕЗ се предвижда увеличение от 1.99%, за ЕВН - 1.5%, най-малко е очакваното увеличение за клиентите на \"Енерго-Про\" - 0.22%.Минимално поскъпване се очаква при парното в Пловдив, Варна, Бургас и Враца. Само в София цените може да се понижат с 0.8%, информира БНТ.Окончателното решение ще бъде взето в края на месеца.", "date": "06-june-2017", "title": "Регулаторът ще обсъди как ще се променят цените на тока от 1 юли"}
{"url": "http://www.dnevnik.bg/sviat/2017/06/06/2983731_i_sred_nai-golemite_poddrujnici_na_brekzit/", "text": "До референдума за Брекзит Гари Хил никога не е гласувал. Петдесет и осемгодишният майстор на покриви сега планиар да подкрепи консерваторите на  в четвъртък, защото иска Великобритания на напусне Европейския съюз.Разводът с ЕС разчупи калъпа на британската политика, примамвайки нови гласоподаватели като Хил към урните и дълбоко подкопавайки партийната привързаност. Това прави още по-трудно да се предвиди каква ще е избирателната активност - а и резултата от изборите. Мей, която миналата година беше сред поддръжниците на оставането в ЕС, сега води по пътя към изхода. Ако може да примами гласоподаватели, поддържащи Брекзит от опозиционната Лейбъристка партия и Партията за независимост на Великобритания, големият ѝ риск с предсрочните избори може да даде плодове.Обратно - ако опозиционният лидер , който гласува срещу еврочленство през 1975 г., може да привлече достатъчно млади проевропейски поддръжници, за да гласуват за лейбъристите с надежда за \"по-мек\" Брекзит, може да има шанс. \"Стига да ни изкарат от Европа, (другото) не ме притеснява,\" каза Хил, облегнал се на стената зад впечатляващата катедрала на Уейкфийлд. \"Никога не съм бил съгласен с Европа. Те имат твърде много власт над нас - трябва да си я върнем.\"Близо три милиона повече бяха гласувалите на референдума, отколкото на националните избори през 2015 г., като най-големите увеличения бяха в райони, които поддържат напускането, като Уейкфийлд в Северна Англия. В градът, държан от лейбъристите от 1932 г., 66 на сто гласуваха за напускане. Активността беше с над 10 процентни пункта по-висока, отколкото на изборите предната година.\"Въпросът дали хора като Хил пак ще отидат да гласуват и колко ще успее социалистическият лидер Корбин да привлече собствената си кохорта избиратели създава неяснота за изборния резултат. Откакто Мей свика изборите през април, преднината ѝ в проучванията намалява.  обаче произвеждат много различаващи се  - от това Мей да загуби мнозинството си в парламента до победа с голямо мнозинство. \"(Активността) е голямото неизвестно, тя е една от причините да има различия между всички проучвания в момента,\" каза Антъни Уелс, директор на политическите и социални изследвания в \"ЮГов\".Консервативтивният кандидат от Уейкфийлд Антъни Калвърт, който подкрепя Брекзит и който се надява, че ще сложи край на лейбъристкото мнозинство от 2613 гласа, осъзнава, че трябва да накара хора като Хил да гласуват отново на 8 юни. \"Това не са обичайните гласуващи, това са еднократни гласуващи. Виждаме хора, които все още говорят за Брекзит през цялото време и трябва да се уверим, че това мотивира хората да отидат до урните в четвъртък,\" каза той.Уейкфийлд е между районите, в които антиевропейската Партия за независимост на Великобритания няма кандидати. Тя спечели 7682 гласа там през 2015 г. Мей  в предизборната си кампания, представяйки се като единствения лидер, способен да осъществи успешен развод. Корбин казва, че въпросът за Брекзит е изяснен, но мнозина в партията му са против напускането на ЕС.Джилиън Круз, дългогодишен гласоподавател на лейбъристите в Уейкфийлд, докато не преминава към консерваторите през 2015 г. заради обещанието за референдума, сега е доброволец за кампанията на партията на Мей.Четиридесет и деветгодишният избирател е ядосан на представителката на града му, която е от лейбъристите и която гласува в парламента срещу формалното започване на процеса за Брекзит. \"Казахме ѝ, че искаме да напуснем и тя го отгвърли,\" казва Круз. Някои са я последвали в редиците на консерваторите, но други не могат да се насилят да изоставят корените си.Все още са много гласувалите да напуснат ЕС, които просто не могат да се заставят да гласуват за консерваторите, защото им е толкова присъщо да гласуват за лейбъристите,\" обяснява тя. \"Именно с тези хора искам да говоря.\"Проевропейската група \"Отворена Британия\" провежда кампания за кандидати, които ще се борят срещу описвания от Мей като \"твърд, унищожителен\" Брекзит. Джина Милър, чийто иск принуди правителството да даде на парламента право да гласува дали да се задейства Брекзит, води кампания за подкрепа на проевропейски кандидати. За 41 места някои партии се оттеглиха, за да помогнат на кандидат на \"прогресивния алианс\" да спечели.Според Уелс обаче такива опити да се окуражи тактическоко гласуване биха имали слабо влияние заради срива в подкрепата за по-малките партии като Либералдемократите, като за повечето места битката е направо между консерватори и лейбъристите.", "date": "06-june-2017", "title": "И сред най-големите поддръжници на Брекзит избирателната активност е под въпрос"}
{"url": "http://www.dnevnik.bg/sviat/2017/06/06/2983520_koi_ne_se_radva_che_cherna_gora_vliza_v_nato/", "text": "Черна гора днес става 29-ата членка на НАТО. Решението за присъединяването към Североатлантическия съюз, прието от парламента на страната в края на април, не бе постигнато лесно от депутатите.  бе предшествано от дълга политическа борба между привържениците и противниците на тази стъпка. На заключителното заседание присъстваха едва малко повече от половината от депутатите, а в това време опозицията провеждаше край сградата на парламента протестна акция.Разединен е не само парламентът. Според данни на социологически проучвания сред жителите на републиката противниците на присъединяването към НАТО са малко повече от привържениците. Въпреки това премиерът на Черна гора Душко Маркович говори за приемането на \"историческо решение\". НАТО, както и ЕС, се превърна в гарант на мира и стабилността, а също така в основа за икономическо и обществено благоденствие, заяви той в деня на гласуването.На неотдавнашната , в която Черна гора за пръв път участва като страна членка на НАТО, без да е станала такава формално, черногорският премиер се оказа в центъра на вниманието на медиите по съвсем друга причина. По време на разглеждането на новата сграда на щаб квартирата на НАТО президентът на САЩ Доналд Тръмп , за да заеме място в първата редица. Видеозаписът от случая предизвика голямо внимание в социалните мрежи. Брюкселският епизод не остана незабелязан и в Москва. Председателят на комисията на Съвета на Федерацията по информационната политика Алексей Пушков смята, че Тръмп се е държал \"не особено елегантно\". По този начин той видимо показа на Черна гора кое е истинското й място в алианса, написа Пушков в \"Туитър\".Други руски политици също  от това, че Черна гора - традиционен съюзник на Сърбия и Русия, открито застана на страната на САЩ и техните партньори.На гласуването за присъединяването на страната към НАТО присъстваха малко над половината от депутатите. Тази стъпка бе показателна, като се има предвид, че през 1999 г. алиансът извърши масирани бомбардировки на Съюзна република Югославия, в която тогава влизаха Сърбия и Черна гора. Но още след обявяването на независимостта си през 2006 г. държавата джудже с население 625 хиляди души взе курс на присъединяване към западния военен съюз, а през 2014 г. се присъедини към санкциите към Кремъл. На този фон отношенията между Москва и Подгорица се влошиха рязко. В края на април руското външно министерство обвини депутатите от черногорския парламент, гласували за присъединяването на републиката към НАТО, за последствията от \"реализацията на планове на външни сили, стремящи се да задълбочат съществуващите в Европа и на Балканите разделителни линии, да забият клин в основаните на дълбоки исторически традиции приятелски отношения на черногорците със сърбите и руснаците\".Кремъл обаче не бе готов да отдели значителни ресурси за това да изведе Черна гора от зоната на влияние на САЩ, смята Максим Саморуков, заместник главният редактор на интернет изданието на московския център \"Карнеги\".Черна гора е разположена далеч от руските граници, затова дали тя ще се присъедини към алианса или не, общо взето, по никакъв начин няма да повлияе на ситуацията в Русия в плана на сигурността, заяви експертът в интервю за \"Дойче веле\". Черна гора притежава неголяма армия . Стратегическо значение за Русия могат да представляват пристанищата на тази страна, разположени на адриатическото крайбрежие. Обаче в този момент приоритет за Москва са прилежащите райони - Централна Азия, Крим и Кавказ, смята Саморуков.Властите в републиката изобщо не са уверени в това, че на Кремъл е безразлична съдбата на републиката. През  на 2016 г. местната прокуратура обяви за предотвратен  и за покушение срещу тогавашния премиер Мило Джуканович. Според данни на правоохранителните органи в групата на заговорниците освен сръбски националисти имало и двама агенти на руското разузнаване. Москва официално отхвърли всякаква съпричастност в организирането на преврата. Максим Саморуков смята, че за толкова сериозен заговор Подгорица е реагирала на инцидента твърде спокойно. Властите на Черна гора не затвориха границите и не засилиха контрола по отношение на руски граждани, които както и преди могат да влизат в страната без визи. Освен това заговорниците се държали твърде непрофесионално, затова е \"трудно да се предположи, че Русия е участвала сериозно в организацията на преврата\", смята експертът от центъра Карнеги.След влизането в НАТО Черна гора ще може по-ефективно да противостои на натиска отвън, смята ръководителят на Черногорския център за мониторинг и изследвания Златко Вуйович. По неговите думи Сърбия от дълго време се опитва да осъществява влияние на политиката на съседната страна чрез политически партии, медии и неправителствени организации.След като Черна гора стане пълноправна членка на НАТО, влиянието на Сърбия рязко ще намалее и ще продължи да намалява, смята Вуйович. Според него ще намалее и влиянието на Русия, включително поради причината, че членките на алианса обменят помежду си разузнавателни данни. Независимо от това, че половината от жителите са против присъединяването на страната към НАТО, отбелязва Вуйович, Черна гора премина Рубикон и определи с кого ще бъде - с Изтока или Запада. Може да се каже, че на нея авансово дадоха билет за западния отбранителен съюз. За засилване на прозападните настроения в страната ще бъде необходимо още много време, обобщи експертът. ", "date": "06-june-2017", "title": "Кой (не) се радва, че Черна гора влиза в НАТО"}
{"url": "http://www.dnevnik.bg/sport/2017/06/06/2983776_faktorut_zizu_koito_otvori_vratite_za_istoricheskiia/", "text": "Да спечелиш Шампионската лига те нарежда до великите, но да защитиш трофея на следващата година те прави единствен. Това . Испанският тим, който отдавна се състезава сам със себе си в Европа, взе 12-а купа и стана първият отбор в новата история на Шампионска лига, който печели в две поредни години.\"Не бързайте да ни отписвате, ние тепърва започваме. Ще изградим династия\", каза след победата с 4:1 срещу \"Ювентус\" във финала в Кардиф Лука Модрич.А спечелването на трета купа в рамките на четири сезона от \"Реал\" връща спомените за доминацията на мадридчани от 50-те и 60-те години на XX век (тогава белите печелят КЕШ шест пъти за десет години). В модерния футбол, при средно между 50 и 60 мача на сезон, постижението на \"Реал\" изглежда значително по-стойностно.Наред с футболистите от световна величина, каквито в \"Реал\" има много, важен фактор е и треньорът, който успява да надскочи себе си. Зинедин Зидан беше сред най-великите футболисти в последните 20 години, а с двете поредни Шампионски лиги се нарежда и сред най-успешните треньори. Само шестима души са печелили турнира като играчи и треньори: Мигел Муньос, Джовани Трапатони, Йохан Кройф, менторът на Зидан – Карло Анчелоти, Франк Рийкард и Хосеп Гуардиола.\"Ние сме \"Реал\" и имаме задължение не просто да печелим, а да играем хубав футбол\", каза през ноември Зидан, когато неговият отбор направи изненадващо равенство 3:3 с \"Легия\" (Варшава). Тъкмо връщането на отбора към основите с атакуващ футбол го направиха страшилище за всички във втората част от сезона.Карло Анчелоти също спечели Шампионска лига през 2014 г., но така и не получи обичта на хората в Мадрид заради прагматичния си стил. Неговият наследник Рафаел Бенитес пък така и не отговори на звездния статут на \"Реал\" и изглеждаше като човек, който не е на мястото си.Зидан пристигна с реномето на футболист победител, за да се стане и треньор победител. И ако спечелената Шампионска лига през 2016 г. беше страхотно постижение, предизвикателството беше отборът да стане още по-добър.Със спечелването на още една Шампионска лига, Примера дивисион, Суперкупата на УЕФА и световното клубно първенство и отбелязани 173 гола във всички турнири \"Реал\" на Зидан надмина очакванията. Неслучайно това е единственият отбор от топ 5 първенствата на Европа, който успя да вкара гол във всичките си 60 официални мача този сезон.\"Ако ми бяхте казали, че ще спечеля всичко това като треньор, нямаше да ви повярвам. Невероятно доволен съм\", .Как обаче могат да се мотивират футболисти, които са спечелили всичко? Често в съблекалнята на \"Реал\" е стоял този въпрос. Зидан съумя да изгради отбор от звездните индивидуалносто и даде шанс на всеки футболист да има принос за успехите.\"Не съм най-добрият треньор на света. Ключът е в това, че всички се чувстват важни и най-вече, че помежду си имат отлични отношения\", заяви французинът след триумфа в Кардиф.Той започна с ротациите, които не подминаха най-голямата звезда – Кристиано Роналдо. Португалецът премина през колебания, трудни мигове, когато беше освиркван на \"Сантяго Бернабеу\", за да завърши сезона под пара. Роналдо прекъсна суша от 660 минути без гол в Шампионска лига в четвъртфиналите срещу \"Байерн\" и до края на турнира вкара десет пъти в пет мача.На първо място Зидан промени ролята му, като го премести от фланга към върха на атаката. Вече на 32 години Роналдо показа, че губи скорост, но не и головия си нюх. Освен това треньорът го задържа свеж за края на сезона. Числата сочат – 46 мача и 42 гола, а броят и в двете графи е най-малкият след дебютния му сезон на \"Бернабеу\" 2009-10 (35 мача и 33 гола). Роналдо беше използван само тогава, когато имаше нужда.Зидан заложи на ротации и в Примера, дори тогава, когато отборът му беше изправен до стената и трябваше задължително да бие във всеки мач, за да спечели 33-ата си титла.Другата основна промяна дойде от смяната на схемата. Французинът се отказа от пословичното 4-3-3, станало емблематично за \"Реал\". В течение на сезона мина модерното 3-4-3, за да открие точната формула с 4-3-1-2.Донякъде принуден от контузиите, донякъде от търсенето на повече отборна игра, той жертва двама от най-скъпите си играчи – Хамес Родригес и Гарет Бейл, за да даде шанс на Каземиро и Иско. Първият се оказа откритието на сезона, а Иско - идеалното свързващо звено между полузащитата и нападението.В срещата с \"Ювентус\" \"Реал\" не стоеше стабилно и на почивката имаше късмет да се оттегли при 1:1. Въпреки че поведоха, мадридчани бяха надиграни от опитния италиански шампион. И точно там дойде ролята на Зидан, който се показа освен в ролята на тактик, но и на мотиватор.\"Играйте с повече фантазия. Не се плашете да сте в тяхното поле. Вземете ли топката – просто играйте футбол, вие знаете как\". Това са били думите на Зидан към играчите, довели до промяната след почивката. През второто полувреме \"Реал\" вкара три гола - толкова, колкото стабилният \"Ювентус\" беше допуснал във всичките си 12 предишни мача по пътя към финала.\"Треньорът ни говори много позитивно, показа ни, че вярва в нас. Това преобърна играта ни и след почивката бяхме още по-силни\", .Резултатът – победа с 4:1, защита на трофея в Шампионска лига и изпращане на един от най-силните сезони на \"Реал\" в историята. Мадридчани успяха и едва за трети път да спечелят в рамките на един сезон титлата в Ла Лига и Шампионската лига (преди КЕШ) след 1956-57 и 1957-58.Това даде повод на големия нападател от близкото минало Раул да заяви: \"Това е най-силният \"Реал\" в историята\".Колкото до Зидан - той остава в клуба. Президентът на белите .", "date": "06-june-2017", "title": "Факторът \"Зизу\", който отвори вратите за историческия сезон на \"Реал\""}
{"url": "http://www.dnevnik.bg/bulgaria/2017/06/06/2983681_naredba_predvijda_voennite_policai_da_polzvat/", "text": "Кога и какви помощни средства може да използва военната полиция в изрично посочените от закона случаи е разписано в изцяло нова наредба, публикувана за обществено обсъждане.В края на миналата година парламентът прие поправки в Закона за Военната полиция, с които се въведоха технически изменения, а не се дадоха повече правомощия на служителите ѝ. Разпоредбата, която позволява на военните полицаи да използват физическа сила и помощни средства бе променена като се въведе като изискване абсолютната необходимост за употребата им. Дотогава те бяха възможни само ако полицаите не могат да изпълнят служебните си задължения по друг начин. Повече за измененията в закона четете .В наредбата е дадено определение на \"физическа сила\", която е силовото въздействие, упражнявано и чрез използване на \"специализирани похвати, захвати, хватки, ключове, прийоми от бойно-приложни техники и други, за обезоръжаване или неутрализиране на правонарушители\" при абсолютна необходимост. Военните полицаи използва физическа сила и помощни средства при противодействие или отказ да се изпълни законно разпореждане; при задържане на правонарушител, който не се подчинява или оказва съпротива; при опит на задържан да избяга, да посегне на живот си или на живота и здравето на други; при оказване на съдействие на други държавни органи или длъжностни лица и др.\",е записано още в проекта.Сред тях са белезници, усмирителни ризи, каучукови, пластмасови, щурмови и електрошокови палки, химически вещества, служебни животни, бронирани машини и други устройства. При изпълнение на служебните си задължения военните полицаи могат да бъдат \"въоръжени\" с халосни патрони, патрони с гумени, пластмасови и шокови куршуми. ще се използват, когато поведението на някого не може да се контролира по друг начин или с други средства.  ще се използват, когато са неприложими други по-леки начини и средства за въздействие.  са предназначени за блокиране на сетивната и нервната система чрез електричество. Въздействието може да е чрез непосредствен контакт или дистанционно - от разстояние чрез изстрелване на електроди или електрозаряди. Те се ползват, когато задържаният не се подчинява или оказва съпротива, за пресичане на нападение срещу полицаите или други хора, както и при опит за бягство на конвоирани, съпровождани. задържани и при освобождаване на заложници. се използват за намаляване способността за съпротива на правонарушителите чрез дразнещо въздействие върху очите, кожата и горните дихателните им пътища. Те трябва да се използват при стриктно спазване на нормативите за всеки конкретен вид и правилата за безопасност при работа с тях. – кучета се използват за откриване на взривни вещества, боеприпаси, както и наркотични или други упойващи вещества. Както и за патрулиране, охрана на мероприятия, при издирване и задържане на хора. Те задължително се водят от техния щатен водач.Служителите на \"Военна полиция\" ще разполагат още и с  които са механични, електромагнитни и други съоръжения, прибори и химически смеси. Те са предназначени за въздействие върху части, агрегати и системи на превозните средства, водещи до преустановяване на тяхното движение. Те ще разполагат и с устройства за отваряне на помещения и светлинни, и звукови устройства с отвличащо въздействие. пък са предназначени за използване при патрулиране по определен маршрут, отцепване и блокиране на определени райони, отцепване и блокиране на направление за движение на участници в безредици и други правонарушения. Както и при създаване на проходи в барикади и други препятствия, разрушаване на врати, стени и преодоляване на други прегради, при терористичен акт или въоръжени правонарушители. Освен това ръководителят на съответната операция може да разпорежда използването на бронирани машини при изпълнение на задачи в зона на непосредствен риск, при освобождаване на заложници, при осъществяване на спасителни дейности при извънредни ситуации.Наредбата е нов нормативен акт, като такъв или сходен към момента няма. \"С тази наредба, която се издава на основание последните изменения на Закона за военната полиция, се постига и по-голяма яснота и информираност на обществото и военнослужещите относно помощните средства, които могат да бъдат използвани в регламентираните случаи\", се казва още в мотивите на проекта.", "date": "06-june-2017", "title": "Наредба предвижда военните полицаи да ползват усмирителни ризи и бронетранспортьори"}
{"url": "http://www.dnevnik.bg/sport/2017/06/06/2983858_plamen_konstantinov_e_sus_smeseni_chuvstva_sled/", "text": "Селекционерът на националния отбор по волейбол Пламен Константинов прие със смесени чувства първата състезателна седмица в Световната лига. Той видя и положителни, и отрицателни неща в представянето на състава в Казан.В Русия българите започнаха с тежка загуба от европейския шампион Франция, след което загубиха с 2:3 от Аржентина. В третия мач .\"От една страна, съм доволен, но, от друга страна, не може да не съжаляваме за загубата от Аржентина - загубихме един мач, да не се окаже, че ще съжаляваме накрая. Франция бяха с крачка напред като сработка\", каза Константинов.По думите му в края на турнира българският отбор е проявил характер \"с голяма мъка и с голямо закъснение\". Според него съставът не изпада в еуфория.Сега предстоят домакински мачове във Варна срещу световния шампион Полша, Канада и олимпийския първенец Бразилия. \"Трябва да показваме на терена нещата, не да приказваме. Дано и публиката добави това, което ни е липсвало в Русия. Имаме леки проблеми в състава, ще видим кой в какво състояние е и ще преценим кой ще играе\", добави селекционерът.", "date": "06-june-2017", "title": "Пламен Константинов е със смесени чувства след първия уикенд в Световната лига"}
{"url": "http://www.dnevnik.bg/video/s_dve_dumi/2017/06/06/2983742_shte_pobediat_li_elektromobilite_video/", "text": "Знаете ли кога е създаден първият електромобил? Въпросът не е за един милион долара, но отговорът не е изключено да ви затрудни.Още по-сложен е въпросът кога електромобилите ще достигнат критичния брой, който ще преобърне посоката на тази индустрия. Отговора вижте във видеото.Още видео от рубриката от \"С две думи\" - .", "date": "06-june-2017", "title": null}
{"url": "http://www.dnevnik.bg/analizi/2017/06/06/2983671_test_za_politicite/", "text": "Не само аз от години пиша следното: докато у нас има демокрация, обоснована от писани закони и подкрепена както от общественото мнение, така и от ЕС – докато има това, страната ще продължава да се европеизира въпреки периодичното желание на поредната власт да тръгне в обратна посока. Ще напредва на подскоци, прибежки и припълзявания, с подхлъзвания, падане по нос и сриване надолу по сипея – но ще върви напред. И все по-малко ще прилича на страни, инак точно като нас, на които обаче не им стигнаха силите – Сърбия, Македония, Молдова, донякъде и Украйна. . Появиха се и партии, които работят в същия смисъл. Макар те да са, в момента, извън парламента, натискът на демокрацията продължава да съществува – и дори води до моменти на видимо вразумяване по върховете. Засега крехко, това вразумяване трябва да бъде окуражавано и развивано, за да не угасне, потопено в обичайното блато на рудиментарната ни политическа култура.Днес в София наблюдавах изключително важен момент на вразумяване – дискусията , инициирана от Партията на европейските социалисти (ПЕС) и подкрепена от български политически неправителствени организации (НПО) от дясно, центъра и ляво. Моментът на вразумяване се изрази в няколко значими посоки.– а не, както доскоро беше модата, за по-добро бъдеще след някакъв разпад на ЕС. Това важи както за крайнодесните (представени от \"Обединени патриоти\" и от Институт за дясна политика - ИДП), така и за наглед крайно олевяващата (в лошия, антиевропейски смисъл) БСП. Събрали се да обсъждат нашето общо бъдеще в ЕС, нито един представител на тези крайни позиции не си позволи да повтори любимите си доскоро популистки мантри. Корнелия Нинова ни спести размишления на тема, какво ни е взела Европа и как да се сближим с Русия. Напротив, предложи \"експертен потенциал\" за по-нататъшно прецизиране на българските политики за по-плътно интегриране в ЕС. Откъм крайно десните, не чухме нищо по теми като \"колонизирането\" на България от \"Брюксел\", нито пък – борбата срещу либерализма и въвеждането на \"нелиберална демокрация\" по тертипа на Орбан или Ердоган. Напротив, изобилните представители на ИДП говореха за необходимостта от нови политики за \"повече Европа\", укрепване на средната класа и усилване на солидарността в социалната сфера.Попаднали в прилична среда, дори най-неприличните бяха вкарани в релси. Вместо да обвиняват ЕС във всички грехове, поеха ангажименти да участват в неговото подобрение. .Завършени, стопроцентови противници във вътрешнополитически план се ръкуваха (макар някои - с видимо стиснати зъби) и водиха възпитани разговори по зададените теми. Защото – позволявам си да мисля – веднъж поставена, темата за общото благо \"Европа\" мобилизира конструктивните сили в хората, въвлечени в обществена дейност, независимо през какви барикади инак си разменят любезности. С разгръщането на разговора, както в залата, така и навън в пушилнята, се очертаха и отчетливи теми, по които инак заклети противници могат да продължат заедно работа за общото благо.А работата за общото благо, само напомням – това е първоначалната дефиниция на \"политика\", дадена още от Аристотел.. Никога – наистина никога – не съм очаквал, че говорещите един след друг Симеон Сакскобурготски, Сергей Станишев и Бойко Борисов ще говорят за опазване на природната среда като приоритет на България, който тя да предложи и като приоритет на ЕС. За Бойко Борисов, стана ясно, тласъкът се е оказал излизането на президента Тръмп от Парижкото споразумение за климата. Останалите двама се съсредоточиха върху екологията на Черно море и Дунавския басейн. Това, признавам, не очаквах. Да се съберат и изработят общи позиции по бъдещето на ЕС и на България в него – ОК; макар това никога да не се беше случвало, все някога щеше. Но изведнъж трима премиери – двама бивши и един настоящ – да \"позеленеят\" пред очите ми, чак такова вразумяване наистина не очаквах и много му се зарадвах.. Това е тестът дали моментът на вразумяване ще се окаже тенденция или – просто мимолетно просветление, последвано от обичайното затъмнение.Пример. Премиерът Борисов задава въпроса: \"Та има ли някой, който да не се тревожи от глобалното затопляне?\" Има – собственият му министър на околната среда, Нено Димов, който написа цяла книга, според която затоплянето е измишльотина на зелените рекетьори. Каква политика ще следва сега този министър? А какво ще прави с натресените му от трибуната ангажименти с черноморската екология, след като самият той е убеден, че природата не бива да \"пречи на развитието\"? Друг пример. Корнелия Нинова обеща експертна помощ от БСП за български политики за интеграция в ЕС. Как ще съчетае тя този ангажимент, оттук насетне, с парадираната от нея близост с позицията на Русия, която е в своя фундамент една: дезинтеграцията на съюзите на Запада, вкл. на ЕС и НАТО?Още пример. Крайнодесните заговориха за Европа като за разширено \"Отечество\". Това, на нивото на поет идеен ангажимент, е огромен техен пробив по посоката на цивилизоваността. Как обаче те ще отстояват тезата за \"Отечество Европа\" пред своята си публика, на която довчера предлагаха съвсем друга манджа – възстановяване на приоритета на националните \"Отечества\" за сметка на европейското?Да не говорим за поетия от всички политици ангажимент, оттук насетне да си сътрудничат с \"гражданския сектор\". Най-малкото, това означава при следващия протест срещу някое антиевропейско безобразие, властта да не пръска слюнки срещу \"соросоидите, грантаджиите, хрантутниците и зелените рекетьори\", а да се запита: \"Защо тези доблестни люде отново са на улицата? Къде се изложихме и как да оправим нещата?\". Дали ще остане моментно просветление, за което ще се сещаме с носталгия в следващите 20 години, или ще породи още моменти на вразумяване, които в крайна сметка да формират системно поведение? Искам да съм оптимист (писна ми да си хабя обущата с трамбоване по протести, скоро ще стане 30 години...) – но оставам нащрек. Ще гледам и ще изисквам поетите ангажименти да се превърнат в действия.И все пак... Няма как човек да не е поне мъничко оптимист, след като е видял с очите си как млада жена, която не пропуска протест, поздравява Сергей Станишев за изразените от него позиции с... целувка. Мен  с него ме скалпираха, а тя чак го целува.Ако не я скалпират и нея, значи – ледът се пропуква, уважаеми съдебни заседатели.", "date": "06-june-2017", "title": "Тест за политиците"}
{"url": "http://www.dnevnik.bg/zdrave/2017/06/06/2983854_nai-dobroto_reshenie_e_bolnici_bez_limit_no_s/", "text": "Здравният министър Николай Петров заяви пред Нова телевизия, че трябва да има болници без лимит на дейностите, но на тях трябва да се извършва постоянен контрол. Според него това е решението на проблема, който се среща най-често в спешните центрове.В началото на месеца от Университетската многопрофилна болница за активно лечение и спешна медицина \"Пирогов\" обявиха, че са с  за месец май. Зам.-директорът по лечебната дейност Николай Габровски заяви, че направената наскоро промяна на лимита на болницата не отразява реалните нужди на обществото за получаване на спешна медицинска помощ.\"Болниците трупат дългове, защото имат определени лимити, които се определят от Здравната каса. Заради това трябва да се определи кой е спешен пациент и така да се извършва контрол\", добави здравният министър.От своя страна директорът на Здравната каса Димитър Петров заяви пред Би Ти Ви, че няма да има болници, които да останат без пари. Той уточни, че очаква в края на месеца да бъдат разпределени всички резерви от бюджета на Касата, като първо ще се подсигурят болниците с надлимитна дейност.Николай Петров каза още, че здравеопазването в България \"никак не е зле\". По думите му в страната има \"страхотно развита болнична мрежа с много болници\". Имало и много нова апаратура, както и \"специалисти на световно ниво\", достъп до които имали всички граждани.Той посочи и как заплатите в сектора могат да тръгнат нагоре – с добър мениджмънт на болницата. Според него \"силно работещите здравни заведения предлагат по-добро заплащане\".", "date": "06-june-2017", "title": "Най-доброто решение е болници без лимит, но с постоянен контрол, обяви здравният министър"}
{"url": "http://www.dnevnik.bg/bulgaria/2017/06/06/2983863_jivotut_na_postradaliia_bulgarin_pri_teroristichnata/", "text": "Пострадалият българин при терористичната атака в Лондон този уикенд е в добро състояние. Животът му е извън опасност, но все още не се знае колко време ще прекара в болница. Това заяви зам.-министърът на външните работи Георг Георгиев пред \"Нова телевизия\".Той уточни, че пострадалият е мъж на средна възраст, но отказа да даде повече информация за самоличността му. Българският посланик във Великобритания Константин Димитров е посетил болницата, в която е настанен българският гражданин, но не се е видял с него.Георгиев призова хората да са внимателни, независимо къде по света се намират. Според него е най-добре да се избягват публични места, където има струпвания на много хора.При атаките в Лондон загинаха седем души, а 48 бяха ранени.", "date": "06-june-2017", "title": "Животът на пострадалия българин при терористичната атака в Лондон е извън опасност"}
{"url": "http://www.dnevnik.bg/na_put/2017/06/06/2983621_shveicarsko_selce_zabrani_na_turistite_da_go_snimat/", "text": "Ходът на местната управа изглежда като рекламен трик - очевидно успешен, след като беше отразен в много авторитетни медии, следящи тенденциите в туризма. Той обаче съвпада по време с оповестяването на резултатите от проучване, според което разнообразните и пъстри постове в социалните мрежи , защото ги карат да смятат собствения си живот за не достатъчно интересен и вълнуващ.", "date": "06-june-2017", "title": "Швейцарско селце забрани на туристите да го снимат"}
{"url": "http://www.dnevnik.bg/sport/2017/06/06/2983862_cska_se_otkaza_ot_vtoriia_si_otbor_shte_reshava_kude/", "text": "ЦСКА обяви, че повече няма да има втори отбор. Червените са информирали Зоналния съвет на БФС в София, че се отказват от участието на дублиращия отбор в Трета лига.\"Клубът прецени, че условията за игра в това ниво от футболната пирамида не са подходящи за развитието на младите таланти от школата\", обявиха от ЦСКА в сайта си.Миналия сезон вторият отбор на червените беше във Втора лига с идеята младите футболисти да играят и да се развиват. В началото ЦСКА II имаше добри резултати, но след преминаването на Стамен Белчев в първия отбор започна сривът.Вторият отбор на ЦСКА завърши на 13-о място с девет победи от 30 мача и отпадна.\"В момента има голям интерес към нашите юноши от редица клубове от професионалния футбол. В следващите дни ръководството на ЦСКА ще прецени къде младите играчи ще продължат кариерата си\", добавиха от клуба.", "date": "06-june-2017", "title": "ЦСКА се отказа от втория си отбор, ще решава къде да прати младите играчи"}
{"url": "http://www.dnevnik.bg/sviat/2017/06/06/2983883_isliamska_durjava_poe_otgovornost_za_ubiistvo_v/", "text": "Австралийската полиция обяви, че разглежда вчерашното нападение в предградие на Мелбърн като терористичен акт, съобщава БТА. При инцидента извършителят на атаката уби мъж и взе жена за заложник, преди да бъде застрелян от полицията. Трима полицаи пък получиха леки наранявания, а жената е невредима. Джихадистката групировка \"Ислямска държава\" пое отговорност за нападението. Свързаната с нея информационна агенция \"Амак\" обяви, че организацията е извършила нападението, защото Австралия е част от оглавяваната от Съединените щати коалиция срещу нея.Нападателят вече е идентифициран. По данни на полицията това е 29-годишният бежанец от Сомалия Якуб Хайре. Той е един от двамата мъже, оправдани от съдебно жури през 2010 г. по обвинения в планиране на самоубийствен атентат в Сидни. Излежавал е присъда за палеж, но е бил освободен предсрочно от затвора през ноември.Австралийският премиер Малкълм Търнбул заяви, че ще говори с щатските ръководители в петък за внасяне на промени в законодателството, за да не бъдат освобождавани предсрочно опасни престъпници като Хайре.", "date": "06-june-2017", "title": "\"Ислямска държава\" пое отговорност за убийство в Австралия"}
{"url": "http://www.dnevnik.bg/zelen/2017/06/06/2983846_durjavata_da_napravi_vnosa_na_stari_koli_neizgoden/", "text": "Министърът на околната среда Нено Димов предлага да се предприемат мерки, които да направят вноса на стари коли неизгоден. По темата обаче трябва да се произнесе Министерството на финансите, а мерките можело да се насочат към продавачите на такива коли.\"У нас предпочитаме германска мощна кола на 20 години пред друга на пет за същите пари\", коментира Димов в интервю за БНТ.Димов подчерта, че в момента има фирми, които се рекламират с това, че свалят катализаторите на колите. По думите му са нужни законодателни промени, за да им се търси отговорност за това. Друга идея на министъра е държавата да осигури на социално слабите семейства отоплителни уреди на пелети, вместо по-силно замърсяващите въглища и на дърва. Финансирането може да стане от еврофондовете. Той коментира темата след като през април заради систематичното превишаване на допустимите норми за замърсяване с фини прахови частици и заради липсата на мерки за овладяване на проблема от години.Запитан за мнението му за проекта за втори лифт на Банско, Димов отговори, че ще се съобрази с решението на съда, което очаква да бъде обявено през юли и, по думите му, \"може би ще развърже ръцете\". Той посочи, че ще прилага решението на съда - да има или не екооценка, и за всички следващи подобни казуси.Трябва да се намери такъв тип решение, че да не се качват колите на Банско, защото е замърсяване. Да могат тези, които искат, да карат ски, но и да не се пречи на други туристи, които искат през лятото да се разхождат. Балансът е не всички да са съгласни, а най-голяма група да е съгласна\", каза Димов. ", "date": "06-june-2017", "title": "Държавата да направи вноса на стари коли неизгоден, предлага екоминистърът"}
{"url": "http://www.dnevnik.bg/analizi/2017/06/06/2983683_balkanite_ne_sa_prioritet_za_rusiia_no_pochti_vsichki/", "text": "Русия никога не спира да създава безпокойство на и около Балканите. От началото на украинската криза високопоставени западни политици, включително американският държавен секретар Джон Кери, германският канцлер Ангела Меркел и върховният представител на ЕС във външната политика и сигурността Федерика Могерини, открито говорят за заплахата от руско влияние в бивша Югославия. Сърбия, Македония и Босна и Херцеговина отказаха да се присъединят в прилагането на санкциите на ЕС и САЩ спрямо Москва.Русия подклажда проблеми във вътрешната политика. Тя предлага дипломатическо прикритие за президента на Република Сръбска, Милорад Додик, който се заиграва с идеята за референдум за отделяне като провокация на централните държавни институции в Сараево и западните сили. През септември 2016 г., тъкмо след парламентарните избори в Черна гора, властите в Подгорица обявиха, че са осуетили преврат, подготвян от членове на силите за сигурност и руските служби и целящ да блокира присъединяването на Черна гора към НАТО.Някои дори забелязаха ръката на Кремъл зад и във връзка с хроничната криза в Македония. В допълнение в Сърбия президентът Александър Вучич балансира между договаряне на членство в ЕС и работа с НАТО, докато си сътрудничи и с Москва по въпроси на сигурността и отбраната. Нищо чудно, че за Русия се говори толкова много напоследък.От перспективата на Русия Балканите не са първи приоритет, независимо в какво вярват безбройните почитатели на (президента) Владимир Путин в региона. Други теми стоят много по-високо в дневния ред на Москва: отношенията със САЩ, продължаващата война в Източна Украйна и намесата в Сирия. Въпреки цялото говорене за вековни връзки и споделени православни традиции Югоизточна Европа е, в най-добрия случай, странично занимание. Струва си човек да помни, че Путин, който сега се почита като превъплъщение на царете от 19-и в., уважавани заради защитата на южните славяни, отговаряше за изтеглянето на руските миротворци от Косово и Босна през 2003 г. Тогава тойот времето на Борис Елцин през деветдесетте години. И тогава, и сега основното притеснение на Кремъл беше и все още е какви са отношенията със САЩ и с големите държави от ЕС. В началото на мандата си Путин търсеше политика на ангажиране. По-късно, особено след завръщането си в Кремъл след мандата на Медведев между 2008 и 2012 г., той премина в отбранителен режим, убеден, че Западът заговорничи, за да подклажда смяна на режима, както твърди, че е направил в Украйна. В отговор Путин и неговият антураж използват слабости на запада, независимо дали става дума за крайнодесните или крайнолевите партии или за продължителните напрежения на Балканите, слабото място на Европа.Русия не иска да замени Запада на Балканите. Тя само се стреми да трупа точки срещу ЕС и САЩ, като мобилизира контакти с приятелски настроени политици, бизнес елити, духовници, лидери на мнение и групи от гражданското общество; по правило тя извлича максимална полза от действията си. Основното ѝ постижение е, чекакто и в нагласите, показана от резултати от проучвания, в които изглежда като полюс, равнопоставен на Запада. Това се случва, въпреки че тя изостава, що се отнася до такива обективни мерки като разполагане на военни части, дял в търговията и инвестициите на Балканите, размера на финансовата помощ и интензитета на връзките и обмена на хора; броят на сърбите, които работят, учат и посещават Германия например, е по-голям от този на хората, които правят същото в Русия. В днешно време и в сегашната епоха обаче често е най-важно как изглеждат нещата. Проучвания в Сърбия, Македония и дори в членовете на ЕС и НАТО, България и Гърция, отчитат постоянно високи рейтинги както за Русия, така и за Путин.Истината е, че почти всички имат полза от това да преувеличават руското влияние. Русия се представя като по-силна и заплашителна, отколкото е всъщност, за да засили позициите си спрямо Запада. Балканските ѝ клакьори само гледат как да се присъединят към общия хор. Онези, които не вземат страна, като Вучич, използват руската самоувереност, за да търсят по-добра сделка с ЕС и САЩ; междувременно други, които надават вой заради руското посегателство, както прави некоронованият господар на Черна гора, Мило Джуканович, с радост отклоняват международното внимание от липсващото върховенство на закона в страните си.", "date": "06-june-2017", "title": "Балканите не са приоритет за Русия, но почти всички печелят, като говорят за нея"}
{"url": "http://www.dnevnik.bg/detski_dnevnik/2017/06/06/2983987_purvata_evropeiska_olimpiada_po_informatika_shte_bude/", "text": "Общо 23 европейски държави и 96 състезатели ще обедини EJOI – първата европейска младежка олимпиада по информатика, която ще бъде проведена в България от 7 до 13 септември.Олимпиадата е инициирана от Сдружението на олимпийските отбори по природни науки (СООПН), проф. Красимир Манев и Бисерка Йовчева – създател на шуменската школа по информатика \"А и Б\", съобщиха от СООПН. Състезанието предоставя възможност за подготовка и участие на състезатели до 15 години и половина и се създава в отговор на необходимостта от специалисти в Европа и тяхното своевременно развитие в областта. Понеже азиатските държави имат изключителен подем в областта на информатиката, необходимостта от такова събитие в Европа е много голяма, коментира професор Манев.Събитието ще се проведе във форум \"Джон Атанасов\" в \"София тех парк\" и ще е с автоматично оценяване, което ще представя класирането на участниците в реално време, подобно на спортните състезания.", "date": "06-june-2017", "title": "Първата европейска олимпиада по информатика ще бъде в България"}
{"url": "http://www.dnevnik.bg/sviat/2017/06/06/2983914_susedut_djihadist_ili_koi_sa_teroristite_ot_london/", "text": "Терористичното нападение в Лондон демонстрира три неща – невиждана досега в Европа; грандиозен провал на службите, които са получавали множество сигнали за единия нападател, и проблема с радикализацията на хора, които са , а не дошли наскоро.Британската полиция обяви снощи имената на двама от тримата терористи, извършили зловещото нападение в Лондон в събота. Третият нападател все още не е идентифициран. Известните имена са на Хурам Шазад Бут и Рашид Редуан.27-годишният Бут е роден в Пакистан и израснал в Обединеното кралство, бил е известен на полицията и през 2015 г. е бил разследван.Той е бил герой в документален филм на Channel 4, наречен \"Съседите джихадисти\", за връзки с проповедника  който миналата година бе осъден на затвор за пропаганда в полза на . Чудари е бил лидер на забранената екстремистка групировка.Бут е бил толкова безочлив, че открито е позирал с черния флаг на \"Ислямска държава\" при заснемането на \"Съседите джихадисти\", съобщава \"Дейли телеграф\". Той и други екстремисти от  даже са били задържани от полицията за един час за дребно провинение, но освобождавани.Във филма, излъчен през 2015 г., Бут е заснет как се намесва, докато полицията обискира един от лидерите на групата. Той повишава глас и вика: \"Защо го пипате!\" В друг клип иска компас, за да знае накъде е Мека, за да отправи молитви.За Бут са подавани сигнали и на горещата линия за екстремизъм. Службите обаче не са дали приоритет на неговия случай и не са имали информация, че той подготвя атентат.Известните на властите връзки на Бут спораждат сериозна тревога, че той не е бил спрян навреме. Тази групировка, забранена след бомбените атентати от 7 юли 2005 г., и нейните \"наследници\" са свързвани с една четвърт от ислямистките терористични нападения и заговори, отбелязва \"Дейли телеграф\".Син на родители от Пакистан, фен на футболния клуб \"Арсенал\" и говорещ с лондонски акцент – така хората от квартала \"Баркинг\" в Източен Лондон описват 27-годишния мъж.Известен още с името \"Абу Зайтун\" или \"Абс\" сред приятелите си от гимназията, където тренирал вдигане на тежести, и в двете джамии, които посещавал. Имал две малки деца – син на три и бебе, от жена, описвана от съседите като негова съпруга, която е . Работил е в градския транспорт на Лондон и в ресторант за бързо хранене, живял е на няколко километра от дома на майка си, пише в. \"Гардиън\" в пространен очерк за нападателя.В последните години екстремистките му възгледи са започнали да тревожат околните. Преди две години на Бут му е било забранено да влиза в джамията в Източен Лондон заради връзките му с \"Ал Мухаджирун\" и защото е призовавал молещите се там да не гласуват. Източник от храма разказва, че в последните седмици Бут е раздавал листовки, учещи мюсюлманите, че не бива да гласуват и изобщо да участват в демократичния процес. са този четвъртък.Бут е бил прогонен и от джамията \"Джабир бин Заид\" в \"Баркинг\", след като неколкократно прекъсвал проповедите на имама с крясъци \"Само Бог решава\" и също е призовавал хората да не гласуват. Това се е случило през 2015 г., по същото време полицията започва да го разследва.Във филма редом до него се появява и Сидхарта Дар, който е сменил името си на Абу Румайзах, приемайки исляма, и е  на страната на \"Ислямска държава\". Властите подозират, че той е участвал в публичните екзекуции, филмирани и излъчвани от групировката в интернет, и е заместил , който стана известен като от ужасяващите пропагандни кадри с обезглавявания. Бут и Дар са заснети по време на демонстрация пред полицейската станция в Падингтън, в която влизат в сблъсъци с крайнодясната групировка .26-годишен съсед разказва, че Бут бил приятелски настроен и наскоро го поканил на барбекю, понякога играели футбол или тенис на маса. Но съседка сочи, че Бут е прекарвал много време с момчета и мъже от квартала, но никога с момичета. Тя не е била поканена на въпросното барбекю, защото то \"не било за жени\".Друга съседка е подала сигнал срещу Бут през 2015 г., задето се е бояла, че той опитва да , говорейки им в парка. Ерика Гаспари, която живее наблизо и има три деца, разказва, че се е скарала с Бут, след като синът ѝ се прибрал у дома и казал \"Мамо, искам да стана мюсюлманин\". Чувайки това, Гаспари се е отправила към парка, за да говори с мъжа.\"Каза \"Готов съм да направя каквото е нужно в името на Аллах. Готов съм в името на Аллаха да направя каквото трябва, дори да убия майка си\", разказва тя пред в. \"Гардиън\". \"Полетях към полицията. Направих му четири снимки и ги дадох на полицията, те се обадиха на Скотланд Ярд и им предадоха информацията, бяха много разтревожени. Казаха ми да изтрия снимките в името на собствената си безопасност. Направих го, но нищо не последва. Това беше преди две години, никой не ме потърси повече. Ако го бяха направили, това може би нямаше да се случи, щяха да бъдат спасени човешки животи.\"Приятел на Бут твърди пред Би Би Си, че също е подал сигнал, след като разбрал, че Бут гледа клипове на американскиа проповедник .За втория нападател Рашид Редуан се знае много по-малко. Според ирландски източници на в. \"Гардиън\" той е бил от марокански и либийски произход и доскоро е живял в Дъблин. Смята се, че се е установил в Ирландия преди пет години, но не е бил на радара на службите.Редуан се е представял и с името Рашид Елхдар. Той е живял и в Източен Лондон, близо до дома на Хурам Бут.Сред арестуваните в неделя бе 38-годишната му съпруга Шарис О'Лийри, с която имат 18-месечна дъщеря.Родената в Лондон О'Лийри се е представяла и с името Шарис Редуан. Двойката е сключила брак в Ирландия през 2012 г., но съпругата така и не е приела исляма и наскоро са се разделили заради несъгласия как да възпитават дъщеря си, твърди близка на семейството. В скорошните си постове в социалната мрежа О'Лийри твърди, че не е обвързана, и се оплаква, че съпругът ѝ не посещава детето.От ирландската полиция твърдят, че под сериозно наблюдение са до 12 чужденци, предимно от северноафрикански произход. Ирландски имам обаче се оплаква, че многократно е предупреждавал властите за активисти на \"Ислямска държава\" и \"Ал Кайда\", но сигналите му са били игнорирани.\"Преди две години участвах в конференция против радикализацията и екстремизма в централата на ЕС в Брюксел. Директно казах, че в Ирландия има проблеми, че екстремисти използват страната като база, за да провеждат атаки в чужбина\", казва Умар ал Кадри пред \"Гардиън\". Властите обаче не са обърнали внимание на думите му.", "date": "06-june-2017", "title": "Съседът джихадист, или кои са терористите от Лондон (видео)"}
{"url": "http://www.dnevnik.bg/sport/2017/06/06/2983909_neshvil_izravni_pitsburg_vuv_finala_za_kupa_stenli/", "text": "\"Нешвил предатърс\" изравни резултата във финала на Националната хокейна лига (НХЛ) след втора категорична победа срещу шампиона \"Питсбърг пенгуинс\". След като спечелиха първото си домакинство с 5:1, \"хищниците\" взеха убедително и второто - 4:1.Новобранецът Фредерик Годрьо се разписа за трети път в тазгодишните финали, а шведските национали Кале Ярнкрок, Виктор Арвидсон и Филип Форсберг отбелязаха останалите попадения за \"Нешвил\", който записа девета победа в десетото си домакинство в плейофите.Пека Рине, който беше доста критикуван за представянето си в първите два мача, беше блестящ на вратата на \"Нешвил\" във втори пореден двубой. Финландецът спаси 23 от 24-те удара, които играчите на \"Питсбърг\" отправиха в мач №3, и завърши първите две домакинства на своя отбор с 50 спасявания от 52 изстрела.\"Винаги имаш възходи и спадове, в тези финали не е по-различно. Не искам да се връщам назад, защото това те изстисква емоционално, а ние имаме работа за вършене. В първите два мача направихме доста добри неща. Аз лично не бях доволен от представянето си, но тези две победи имат огромна стойност за нас и за мен лично\", заяви Рине.Ярнкрок откри резултата след 14:51 минути игра, но само минута по-късно Сидни Кросби изравни с първия си гол във финалите за купа \"Стенли\" от мач №4 срещу \"Детройт ред уингс\" през 2009 г.Три минути и половина след началото на втората третина Рине направи страхотно спасяване срещу Крис Куниц, за да запази равенството, а 17 секунди по-късно Годрьо изведе \"Нешвил\" напред. Той стана едва вторият играч в историята, който вкарва първите си три гола в НХЛ във финална серия. Досега това беше правил само Джон Хармс от \"Чикаго блекхоукс\" през 1944 г.Годрьо вкара втори пореден победен гол, след като се разписа за 2:1 и в предишния мач. \"Той е невероятен. Играе толкова добре, бележи редовно и вкарва много навременни голове. Фреди има огромна заслуга за нашите успехи\", заяви капитанът на \"хищниците\" Майк Фишър.Седем минути преди края на втората третина Арвидсон получи страхотен пас от Фишър и даде два гола аванс на домакините. В последната част Рине направи поредица отлични спасявания, с които отказа играчите на \"Питсбърг\" от надежди за обрат.\"Когато вкараш един гол, трудно можеш да спечелиш. Но мисля, че в този мач създадохме най-много шансове за гол и показахме най-качествена игра от всички срещи досега. Имахме няколко стопроцентови положения, но шайбата просто не влизаше\", коментира треньорът на \"пингивините\" Майк Съливан.Три минути и половина преди края на двубоя Форсберг сложи точка на спора с четвърто попадение във вратата на \"пингвините\". \"Намираме се в етап от сезона, когато или плуваш, или се давиш. Това са единствените ти опции. Момчетата трябваше да покажат характер и го направиха\", каза старши треньорът на \"Нешвил\" Питър Лавиолет.Двата отбора се местят в Питсбърг за петия мач от финала, който ще бъде на 10 юни от 3.00 ч. българско време. Три дни по-късно в Нешвил е шестият двубой. ", "date": "06-june-2017", "title": "\"Нешвил\" изравни \"Питсбърг\" във финала за купа \"Стенли\""}
{"url": "http://www.dnevnik.bg/bulgaria/2017/06/06/2983991_sudut_preporucha_pravomoshtiiata_na_cenko_chokov_kato/", "text": "Административният съд във Враца препоръча правомощията на Ценко Чоков като кмет на село Галиче да бъдат прекратени, съобщава БНР. Причината е, че той не може да изпълнява качествено задълженията си, тъй като се намира в ареста, а ползваната от него неплатена отпуска била незаконосъобразна.Решението подлежи на обжалване. Отстраняването на Чоков от длъжност обаче не може да бъде направено от съда, а от Общинската избирателна комисия в Бяла Слатина. Именно към нея е отправено и указанието на съда.\"При ползване на неплатен отпуск работодателят не само определя периода на ползване на същия, но от неговата воля зависи изобщо дали този вид отпуск ще се ползва. При условие че кметът на кметство няма работодател, с когото да договаря разрешаването на неплатен отпуск, той не може да ползва такъв\", пише в решението на врачанския административен съд, откъдето напомнят, че не е предвидена законова възможност да се определи заместник на отсъстващия кмет.До намесата на съда се стигна, след като прокуратурата обжалва решението на Общинската избирателна комисия в Бяла Слатина да остави Чоков на позицията, която заема. Той е в ареста вече над една година, след като беше арестуван заедно със сина си Мартин за участие в организирана престъпна група за заплахи, закани, отвличания, лихварство и нанасяне на средни телесни повреди.", "date": "06-june-2017", "title": "Съдът препоръча правомощията на Ценко Чоков като кмет да бъдат прекратени"}
{"url": "http://www.dnevnik.bg/bulgaria/2017/06/06/2984010_deputati_ot_bsp_vnesoha_v_konstitucionniia_sud_jalba/", "text": "Депутати от БСП внесоха в Конституционния съд жалба от 71 народни представители срещу текстове от Закона за предучилищното и училищното образование, съобщи БНР. На 1 юни БСП внесе в Народното събрание з.В жалбата се атакуват повече от 30 члена от закона, който влезе в сила през лятото на миналата година. По думите на депутата от БСП Стоян Мирчев не може учениците от 6-и и 7-и клас да не учат българско средновековие. Според вносителите трябва да спре пренасянето на отговорност между авторите на закона от ГЕРБ и Министерството на образованието, тъй като отговорността между закона и подзаконовите актове е размита.Според заместник-председателя на парламентарната комисия по образование, бившият просветен министър в кабинета \"Орешарски\" Анелия Клисарова законът не урежда учебните програми и учебните планове, както те са заложени в държавни образователни стандарти. Така при всяка смяна на изпълнителната власт ще има и смяна на плановете и програмите.", "date": "06-june-2017", "title": "Депутати от БСП внесоха в Конституционния съд жалба срещу текстове от закона за образованието"}
{"url": "http://www.dnevnik.bg/sviat/2017/06/06/2984015_ukrainski_korab_izvurshva_stranni_manevri_v_cherno_more/", "text": "Украинският круизен кораб \"Генерал Ватутин\" по неизвестна причина не е пристигнал в Одеса и се отправил към Ростов на Дон в Югозападна Русия, пишат украинските медии.\"Генерал Ватутин\", потеглил на 1 юни от Киев, излязъл от град Вилков в Одеска област в понеделник и се отправил към Крим. През нощта преминал покрай южния бряг на полуострова, анексиран от Русия през март 2014 г. Кримското пристанище Севастопол, недалеч от което е преминал лайнерът, се намира на стотици километри югоизточно от Одеса.Няма обяснение за тези действия, отбелязва одеското издание \"Думская\" и цитира представители на компанията, организираща пътешествия с него, според която няма информация за придвижването на плавателния съд. Тя не дава и информация колко пътници има на борда.\"Генерал Ватутин\", пуснат на вода в края на осемдесетте години на миналия век, от 2005 до 2013 г. работи по круизната линия Киев - Ялта - Одеса с чуждестранни туристи. В момента е собственост на базираната в Кипър компания \"Брийз круиз лайнс лимитед\".Руското онлайн издание Lenta.ru отбелязва, че няколко дни по-рано представители на украинските власти са гласували улица, носеща (подобно на круизния лайнер) името на съветския генерал Николай Ватутин, сражавал се срещу нацистите, да се преименува на \"Роман Шухевич\" в памет на лидер на украинска националистическа фракция от Втората световна война, забранена в Русия.През април руските гранични власти в Крим задържаха украинския риболовен кораб \"Рибарят от Херсон\" с обвинение, че незаконно е преминал държавна граница. През юли 2015 г. украински танкер с нефт и мазут беше спрян край Крим заради липсваща документация за съда и екипажа.", "date": "06-june-2017", "title": "Украински кораб извършва странни маневри в Черно море"}
{"url": "http://www.dnevnik.bg/sviat/2017/06/06/2983996_nad_130_isliamski_lideri_otkazaha_da_izvurshat/", "text": "Над 130 имами и ислямски духовни лидери отказват да извършат погребалните ритуали за тримата атентатори от Лондон. Духовници от четири различни школи обявиха, че няма да удостоят терористите с традиционна молитва, която се полага на всеки починал мюсюлманин.Те изразиха \"шок и безмерно отвращение от \" и призоваха останалите имами в страната да постъпят като тях.Ходът на духовниците идва, след като други лидери на мюсюлманската общност обещаха да удвоят усилията си за изкореняване на екстремизма.\"Съгласни сме с премиера, че е нужна промяна. Стига толкова. Готови сме да влезем в тези трудни разговори като равни граждани с равна роля в борбата\", заяви генералният секретар на  Харун Хан, цитиран от в. \"\". \"Знаем, че много от тези хора са водили престъпен живот. Пътят към екстремизма често минава извън джамията и по границите на обществото.\"Спирали сме екстремистите пред портите си, но те продължават да тормозят вярващите, а омразата им към обикновения мюсюлманин е съизмерима с тази на крайнодесните, заяви председателят на джамията на Източен Лондон Мухамад Хабибур-Рахман. Този храм е един от двата, прогонили  заради радикалните му възгледи.", "date": "06-june-2017", "title": "Над 130 ислямски лидери отказаха да извършат погребални ритуали за терористите от Лондон"}
{"url": "http://www.dnevnik.bg/sviat/2017/06/06/2983985_mestnite_obshtnosti_a_ne_internet_tlaskat/", "text": "Чувството за общност, принадлежност и другарство в местните общности е ключовият фактор за радикализация, а не толкова интернет пропагандата. Това твърдят двама експерти от Международния център за изследване на радикализацията в текст за Би Би Си.Макар премиерът  да подчерта ролята на мрежата като \"безопасно пространство\" за , изследванията на центъра показват \"че решаващият фактор в преминаването от екстремистки мисли и вярвания към терористични действия не е  а социалните офлайн връзки\".В последните пет години институцията следи притока на  и е събрала данни за близо 800 западняци, сред които е и дейността им в социалните мрежи.Единият от атентаторите -е бил част от екстремистката групировка водена от духовника който миналата година бе осъден за подкрепа за \"Ислямска държава\". Макар Чудари да е имал канал в Youtubе, на практика той е познавал лично всичките си последователи.Той им е предлагал именно тази \"обич в групата\", която сближава съратниците и им създава чувство на общност.  е и една от най-често свързваните с атентати екстремистки организации.Интернет компаниите може да трият радикалната пропаганда, но ще им е трудно да се справят, докато проповедници като Чудари прокарват посланията си от години безпроблемно по британските улици, пишат д-р Шираз Махер и проф. Петер Нойман.", "date": "06-june-2017", "title": "Местните общности, а не интернет, тласкат екстремистите към атаки, твърдят изследователи"}
{"url": "http://www.dnevnik.bg/bulgaria/2017/06/06/2983869_predsedateliat_na_gradskiia_sud_v_pismo_do_cacarov/", "text": "Софийският градски съд (СГС) не е препятствал прокуратурата да извърши проверка по дела, свързани с разрешаване на специални разузнавателни средства (СРС), по които са допуснати нарушения. Напротив - \"в духа на доброто сътрудничество между двете институции и желанието за диалог в съда е създадена организация, така че да се улесни работата на органите на прокуратурата при извършване на проверката, като се отчитат обемът на проверяваната информация, спецификата на същата, капацитетът и възможностите на отдел \"Защита на класифицираната информация\" в СГС, и най-важното - стриктното спазване на всички законови изисквания\".Това заяви днес председателят на съда Калоян Топалов в отворено писмо до главния прокурор Сотир Цацаров. Повод за него е  до съдийската колегия на съдебния съвет, в което обяснява, че прокурорската проверка по доклада се бави, защото ръководството на съда не съдейства на наблюдаващия прокурор Клементина Паличева. Писмото на главния прокурор бе прието за сведение от колегията, но не е изпратено до Топалов, макар да го засяга пряко. Днешното му писмо е следствие от информацията, която е получил от публикации по темата.Преди време Топалов оповести доклад на за драстични нарушения през 2015 г. при разрешаване за подслушване, включително и такива, допуснали подслушване и следене на дипломати. Повече за него четете .Спорът между наблюдаващия прокурор и ръководството на съда се изразява в това, че обвинителят иска от съда да ѝ изпратят копия от всички дела за разрешени СРС-та със съмнения за нарушения. От съда пък ѝ казват, че тя трябва да се запознае с тях в регистратурата за класифицирана информация на съда и след това да поиска копия на определени материали от тях, тъй като делата са обемни.\"Считам, че е изключително важно да Ви запозная с фактите, такива каквито са, тъй като, изхождайки от изнесеното в публичното пространство по случая, не съм сигурен, че сте запознат с тях обективно\", обръща се днес Топалов към Цацаров и прилага към писмото цялата кореспонденция между прокурор Паличева и ръководството на съда в хода на проверката. Топалов отбелязва, че формата му на обръщение е такава, каквато в последните месеци е избрала прокуратурата за комуникация, вместо възникналите между двете институции въпроси да се решават по съответния ред, в духа на взаимен диалог.Председателят на съда започва с това, че възразява и се противопоставя на \"опитите за изнасяне на неверни данни и твърдения в публичното пространство, което се засили особено отчетливо от началото на миналата седмица и което ескалира най-вече в т.нар. жълти медии\".\"Ако някой си мисли, че е нормално и може в една демократична държава всеки път, когато реши,членовете на ръководството на съд, включително и най-големия окръжен съд в страната, следва да е готов да понесе отговорност за действията си в приложение на цялата строгост на закона\", продължава Топалов.Иначе от кореспонденцията между съда и наблюдаващия прокурор се разбира, че на 6 април прокурор Паличева е поискала от Топалов заверени копия на наказателните дела, цитирани в доклада на съда от 19 до 36 страница. Той отговорил, че тя може да се запознае с тях в отдел \"Защита на класифицираната информация\" в съда и поискал протокола, с който тя е определена за наблюдаващ прокурор по предварителната проверка. На 20 април Паличева отново е писала на Топалов, че за да прецени дали има данни за извършено престъпление, трябва да ѝ бъдат предоставени исканите документи. Тя се позовава на Закона за съдебната власт, в който се казва, че прокурорът има право да изисква документи, без да има ограничения дали съдържат класифицирана информация.На 16 май от съда са поканили с писмо прокурор Паличева на работна среща. В тази връзка Калоян Топалов пише на Цацаров, че прокурор Паличева е била информирана от заместник-председателите на градския съд Даниела Борисова и Мина Мумджиева за възможността да се запознае с материалите в съда, като в телефонен разговор била поканена на среща за уточняване хода на проверката. Първоначално Паличева се съгласила и казала, че ще върне обаждане, но това не се случило и последвала официална покана с писмо.\"\", се казва в днешното писмо на Топалов до главния прокурор.В отговора на Клементина Паличева до съда от 19 май пък се казва, че тя няма практика по повод на текущи проверки да провежда срещи с жалбоподатели или с представители на институции, подали сигнал до прокуратурата. Последвал е отговор на съдия Мумджиева, в който тя уведомила Паличева, че в исканите от нея дела се съдържа голям обем писмени материали, голяма част от които нямат отношение към изводите в доклада. Освен това, за да даде копия от делата в доклада, съдът е искал преценката на прокурора за относимостта на материалите в тях, заради което ръководството му е искало обвинителят да дойде в съда и да ги разгледа.Отговорът на прокурор Паличева е, че тя вече се е запознала с доклада и преценката ѝ е, че за извършване на проверката са ѝ необходими посочените вече дела, цитирани в доклада.На 2 юни отговор до Паличева е изпратил вече председателят на съда Калоян Топалов, в който обяснява, че в отдела за класифицирана информация се съхраняват и строго секретни документи, които СГС не може да размножава. Топалов допълва, че размножаване на класифицирани документи се допуска само след мотивирано искане и индивидуализация на документа. В доклада за СРС-тата обаче не били индивидуализирани конкретни документи от изброените в него дела, нито идеята е била изчерпателното им изреждане. По думите на Топалов отказът на прокурора да се запознае с материалите в съда в хода на предварителна проверка, без да е ясно дали изобщо ще се стигне до разследване и искането от съда да размножава огромен брой документи, нарушава баланса на усилията, изискани от съда, от една страна, и стойността на събраните данни, от друга.След като излага фактите в писмото си до Цацаров, председателят на градския съд заявява, че оттук насетне всяка тяхна интерпретация води до изкривяването им - \"съобразно желанието на интерпретиращия, което не спомага за разкриване на обективната истина и в частност за осъществяване на започната прокурорска проверка\".\"Напротив, , но за сметка на това - на нивото на глупостта на разпространяващите ги\", пише Топалов.Той сочи две групи неверни интерпретации, които са направени в медиите след огласяването на писмото на Цацаров до съдийската колегия миналата седмица.В първата група влизат твърдения, че ръководството на съда не желае реалното извършване на такава проверка, въпреки че самото то е неин инициатор, че то се стреми към реваншизъм спрямо старото ръководство на съда, включително и че е извършено престъпление с огласяването на доклада за СРС-тата.\"Тази свободна интерпретация на сухите факти бе вплетена в медийната война, която се води перманентно срещу настоящото ръководство на съда вече повече от година и половина, чрез неговото демонизиране и упрекване във всички човешки грехове\", заявява Топалов.Той се спира и на другата група медийни коментари, които според него отново са резултат на фриволно тълкуване на фактите. И дава примери за следните, както сам ги определя, \"спекулации\" - че се прави всичко възможно от прокуратурата, за да не се извърши тази проверка, тъй като има опасност с нея да бъдат установени факти, надхвърлящи изнесеното в доклада на СГС. Или пък че никой няма интерес от извършването на такава проверка, тъй като наяве ще излязат доказателства за появили се в медийното пространство твърдения за зависимости между магистрати, политици и бизнесмени.\"Че по случая се създава изкуствен конфликт, чрез който за пореден път се цели да се отстрани ръководството на съда и той да бъде овладян от \"подходящите\" хора и т.н., в което аз лично силно се съмнявам\", пише председателят на градския съд.В писмото си днес Топалов задава и един риторичен въпрос - \"как следва да бъдат тълкувани в този контекст думите на председателя на Националното бюро за контрол на СРС, изказани съвсем наскоро на обучение на председателите на окръжните съдилища по въпросите на СРС за \"докладчето\", изготвено от СГС, че съдържащите се в него данни отдавна са широко известни, ноПросто риторичен въпрос\".Писмото му до главния прокурор завършва с констатацията, че когато призваните да си съдействат и взаимодействат институции не го правят, се пораждат съмнения и спекулации в тяхната работа, както и в основанията, и в мотивите те да действат или да не действат по един или друг начин.\"Това в никакъв случай не води до повишаване на доверието в тях, още повече когато се касае до институции в рамките на съдебната власт, защото доверието в институциите не се гради само върху техните действия, а и върху резултатите от тях, както и върху способността им те да взаимодействат помежду си. Именно поради това се надявам да спомогнете за създаване на необходимата организация такава, каквато е създадена и в СГС, за да може проверката по изпратения от мен до Вас доклад да приключи максимално бързо при съответния оперативен порядък, отчитайки всички обективни дадености и специфики, и най-важното - при стриктното спазване на закона\", обръща се председателят на градския съд към Сотир Цацаров.", "date": "06-june-2017", "title": "Председателят на градския съд в писмо до Цацаров: Никой няма право да размахва пръст на съд"}
{"url": "http://www.dnevnik.bg/biznes/2017/06/06/2983992_prez_avgust_zapochva_stroejut_na_traseto_blagoevgrad_-/", "text": "През август започва строителството на лот 3.1. от автомагистрала \"Струма\", обяви в сутрешния блок на Би Ти Ви министърът на регионалното развитие и благоустройството Николай Нанков. Това е отсечката от Благоевград до Крупник.За трасето има избран изпълнител и финансиране, като се изчаква издаването на разрешението за строеж. Отсечката е с дължина близо 13 км. Строител на този участък е ДЗЗД \"АМ Струма 3.1\"с водеща компания \"Агромах\" ЕООД и участници \"АБ\" АД, \"Хидрострой\" АД, \"Пътища Пловдив Груп\" ЕООД, \"Пътища Пловдив\" АД и \"Алве Консулт\" ЕООД.Продължава и строителството на лот 3.3 от магистралата от Струмяни към Сандански, който трябва да е готов през 2019 г.Активно се работи и по строителството на обходния път на Габрово, като тунелът на обхода ще е готов до кая на годината, съобщи още министърът. Очаква се през 2018 г. да е готов целият обходен път на града, след което ще се търси вариант и за строителството на тунела под Шипка, уточни министър Нанков.\"Имаме амбицията в този мандат да изградим голяма част от автомагистрала \"Хемус\", каза още министър Нанков и посочи, че има готовност за строеж на 9 км от магистралата между Ябланица и Боаза, където се чака решение на ВАС.Очаква се и решение за избор на изпълнител на още 16 км от Белокопитово към пътен възел Буховци. До 6 месеца се очаква и да бъде готов новият проект за трасето на магистралата от Боаза до разклона за Плевен и Ловеч. 50-килкометровото трасе се проектира отново, за да се избегне строителството на скъпи и сложни съоръжения. След изготвянето на проекта няма пречка да започнат процедури за избор на изпълнител на строително-ремонтните дейности, отбеляза министър Нанков. Той подчерта, че новите трасета ще са с магистрален габарит.Регионалният министър коментира и че след въвеждането на електронната система за таксуване, цените на винетките за леките автомобили няма да бъдат повишени. Той информира, че индикативната стойност на бъдещата тол-система е около 200 млн. лв., но още в първата година след въвеждането й се очаква приходите от пътни такси да надхвърлят 1 млрд. лв., като по-голямата част от тях ще бъдат от тежкотоварния трафик.Николай Нанков съобщи още, че през тази година със средства от Оперативна програма \"Региони в растеж\" 2014-2020 г. ще се ремонтират голяма част от алтернативните трасета на направлението Ботевград - Видин, с което ще се подобри значително състоянието на пътищата в Северозападна България.Паралелно с това се работи по реализацията на скоростния път Видин - София, който е разделен на четири етапа. Стойността на отсечката Мездра - Ботевград, където стават най-големите тапи, е на стойност 55 млн. лв. Там върви процедура по отчуждаване на имотите. Проектира се и обходният път на Димово, тъй като отсечката Бела - Ружинци - Димово е сред най-натоварените. Това са двата най-важни участъка от направлението.\"Над 500 са обновените жилищни блокове в страната по Националната програма за енергийна ефективност на многофамилните жилищни сгради, а по още толкова се работи в момента\", коментира още в предаването министър Нанков. Той обясни, че програмата е изключително успешна и се радва на голям интерес от обществото. \"Имаме единични сигнали за нередности при санирането, но там става дума за грешки от строителя. Всички сигнали, които имаме от гражданите и общините, се проверяват и там, където имаме щети и нарушения, ще бъдат отстранени за сметка на строителя\", обяви Нанков.В отговор на въпрос регионалният министър информира, че през последните месеци е имало забавяне в плащанията от бюджета през министерството към Българската банка за развитие, което е довело до начисляване на лихва за сметка на държавата, но те са възстановени още в първата седмица от мандата на правителството.Има забавяне и при подписването на споразумението между министерството и банката в последните 4 месеца. Според Нанков проблем в този период е било политизирането на програмата и замразяването й по време на служебното правителство.Николай Нанков обяви, че цените за обновлението на старите жилищни сгради не са завишени, но ще бъдат изчакани и резултатите от проверката на прокуратурата. Министърът подчерта, че различните нива на стойностите в отделните райони не означава завишение и напомни, че е бил наложен таван на цените, който е намаляван два пъти.", "date": "06-june-2017", "title": "През август започва строежът на трасето Благоевград - Крупник от \"Струма\""}
{"url": "http://www.dnevnik.bg/biznes/2017/06/06/2984026_lihvite_shte_zapaziat_niskite_si_niva_prognozira_bnb/", "text": "Лихвите по депозитите и кредитите ще запазят достигнатите ниски нива. През второто и третото тримесечие на 2017 г. очакваме лихвените проценти по новодоговорени срочни депозити и кредити да се запазят на достигнатите нива, се казва в изданието \"Икономически преглед\" на институцията, цитирано от.Централната банка очаква и слабо забавяне в растежа на спестяванията.Лихвите и по кредити, и по депозити в България са на екстремно ниски нива, както ги определят в банковия сектор, напомня изданието. Средната лихва по спестяванията за левове през април е била 0.19%, а за евро 0.20%. Големите банки, които са определящи за тенденциите в сектора, предлагат лихви в порядъка на 0.05% по едногодишни стандартни депозити.Лихвените проценти по ипотечни кредити са на нива около 4%, като заради голямата конкуренция има банки, които отпускат жилищни заеми и при нива на 3.5-3.8%, най-вече при рефинансиране на нови клиенти.В \"Икономически преглед\" от БНБ отчитат ускоряване на растежа на кредитите през изминалите месеци.Увеличението на привлечените средства в банковата система и високата й ликвидност ще продължат да благоприятстват запазването на лихвите на достигнатите равнища, смятат от БНБ. За разлика от централната банка все повече банкери предупреждават, че се вижда краят на ниските лихви по кредитите.От друга страна, пазарните очаквания за преустановяване на низходящата тенденция на лихвените проценти в еврозоната вследствие на очаквания процес на нормализиране на лихвената политика на ЕЦБ вероятно ще ограничат по-нататъшното спадане на лихвените проценти у нас, допълват все пак от централната банка.Освен това от БНБ очакват през второто и третото тримесечие на годината темповете на растеж на депозитите слабо да се забавят. Това ще бъде резултат на прогнозираното нарастване на частното потребление и стабилизиране на лихвените проценти по депозитите на достигнатите ниски нива, т.е. запазване на ниските лихви.", "date": "06-june-2017", "title": "Лихвите ще запазят ниските си нива, прогнозира БНБ"}
{"url": "http://www.dnevnik.bg/regioni/2017/06/06/2984052_skele_na_13-etajen_blok_koito_se_sanira_se_sruti_v/", "text": "Скеле на 13-етажен блок, който се санира в момента, се срути в Благоевград, съобщава БНР. При инцидента няма пострадали, но жилищната сграда е със сериозни поражения. Почти всички климатици на живеещите в блока са счупени, а части от фасадата са изкъртени.Инцидентът е станал около 10:30 ч. Минути преди скелето да се срути върху тротоара, работниците са си тръгнали от обекта, тъй като то трябвало да бъде преместено на друг обект. Блокът се намира на ул. \"Цар Иван Шишман\" в центъра на града. Районът е отцепен, а електричеството към сградата е спряно, за да не се стигне до късо съединение.Сайтът  съобщи, че това е най-скъпоструващият саниран блок в Благоевград. Изданието публикува документи, от които се вижда, че санирането му струва 1 256 911.64 лв. с ДДС и изчисляват, че това прави 277.74 лв.кв. метра.Преди седмица регионалният сайт съобщи, че при работата в Благоевград по програмата за енергийна ефективност не се спазват техническите изисквания, а екипите се трудят при лоши условия. Това е втори инцидент в града, след като през март . Тогава бе съобщено че мъжът, който падна от строително скеле, не е използвал предпазни средства.Междувременно Би Ти Ви съобщи, че следователите са започнали да разпитват техническите лица и работниците на обекта на ул. \"Цар Иван Шишман\". Очаква се щетите и повторното саниране да бъдат поети от фирмата изпълнител. Все още се уточняват причините за срутването на скелето. Според техническия ръководител на обекта основата на скелето е поддала.", "date": "06-june-2017", "title": "Скеле на 13-етажен блок, който се санира, се срути в Благоевград (допълнена)"}
{"url": "http://www.dnevnik.bg/bulgaria/2017/06/06/2984055_stranite_ot_purvata_liniia_da_ne_sa_vechno_otgovorni/", "text": "Министърът на вътрешните работи Валентин Радев е изразил надежда на ниво ЕС да бъде постигнато съгласие за разпределение на търсещите убежище лица на принципа на истинска солидарност, без държавите членки \"на първа линия\" да се превръщат във \"вечно отговорни\". Това съобщиха от пресцентъра на МВР.", "date": "06-june-2017", "title": "Страните от първата линия да не са вечно отговорни за бежанците, настоява България"}
{"url": "http://www.dnevnik.bg/sport/2017/06/06/2984048_osnovnata_zadacha_e_da_ubedim_igrachite_che_ni_chaka/", "text": "Селекционерът на националния отбор Петър Хубчев заяви, че основната задача е да убеди футболистите, че мачът с Беларус ще е много труден. По думите му играчите показват желание, а победата срещу Холандия остава в миналото.Двубоят от квалификациите за световното в Русия е в петък от 21.45 ч. в Борисов. България е на третото място в група А с девет точки, на една от втория Швеция и на четири от водача Франция.\"Момчетата се влагат максимално в тренировките, отнасят се много сериозно и концентрирано. Една от основните ни задачи е да ги убедим, че ни чака много тежък мач. В това съм сигурен, дано да сме го предали и на тях\", каза Хубчев.\"Не разчитам на традиции във футбола. Сигурно статистически сме по-добре в играните мачове, но това не ме интересува. Беларус е мощен отбор, със здрави футболисти. Предпочитам да кажа на отбора с какво ще ни затрудни и как ще противодействаме, но основното е с един сплотен отбор. Трябва да надтичаме и да надборим Беларус. Това са начините според мен, а другото е късмет.\"Хубчев посочи, че вижда умора у играчите, но според него в края на клубния сезон това е нормално. \"Усещам желание за следващия мач. Ако бях усетил такова за почивка, тогава лошо, но до вчерашната тренировка усетих точно обратното – много концентрирани бяха момчетата и свършиха всичко, което трябваше\", заяви селекционерът.\"Горе-долу се избистря отборът, но все пак имаме още две или три тренировки. Ние и срещу Холандия до последното занимание имахме колебания за някои от постовете. Предполагам, че и сега ще бъде така.\"", "date": "06-june-2017", "title": "Основната задача е да убедим играчите, че ни чака много тежък мач с Беларус, каза Хубчев"}
{"url": "http://www.dnevnik.bg/bulgaria/2017/06/06/2984088_i_easyjet_zapochva_dnes_poleti_ot_varna_do_london/", "text": "Още една авиокомпания пуска полети от Варна до Лондон, съобщиха от \"Летище Варна\". Днес официално предстои да бъде открита линията до Лондон на нискобюджетния превозвач Еasy Jet. Освен до британската столица през летните месеци превозвачът ще от Варна и до летище \"Шьонефелд\" в Берлин. Така авиокомпанията ще превърне Варна в своето второ летище в България след София.Полетите на Еasy Jet от Варна до Лондон ще се извършват три пъти седмично през лятото във вторник, сряда и събота.От 28 юни самолетите на Еasy Jet ще започнат да летят два пъти седмично в сряда и събота от Варна до Берлин.От 21 юли Wizz Air открива новата си линия от Варна до Тел Авив. От компанията съобщиха, че билетите са вече в продажба на цени от 49.99 лв.Неотдавна от Wizz Air обявиха, че авиокомпанията ще открие двадесет и седмата си база във Варна, където ще бъде разположен един нов самолет Airbus A320. Така варненското летище ще стане второто у нас след София, където компанията ще има своя оперативна база.Това ще увеличи броя на линиите, обслужвани от авиокомпанията, на седем.", "date": "06-june-2017", "title": "И ЕasyJet започва днес полети от Варна до Лондон"}
{"url": "http://www.dnevnik.bg/bulgaria/2017/06/06/2984063_plevenski_prokuror_beshe_zadurjan_v_sudebnata_palata_v/", "text": "Прокурор Димитър Захариев от Окръжната прокуратура в Плевен беше задържан днес в Съдебната палата в София, съобщиха от държавното обвинение. Той е бил в Софийския градски съд, тъй като е подсъдим за оказване на натиск върху свидетел по делото \"Октопод\".По непотвърдена информация Захариев е задържан по подозрение, че е член на бандата на Камен Балбузанов-Куката, която беше разбита в края на април. По данни на прокуратурата тя се занимавала с рекет, палежи, побоища и насилствена охрана на големи търговски обекти.Прокурорът е участвал в охранителната дейност на групата. Освен това той бил заснет от охранителни камери да ходи заедно с Камен Балбузанов на срещи с търговци, на които е налагана насилствена охрана на обектите им.По-късно днес прокуратурата ще даде брифинг, на който ще бъде изнесена повече информация за задържането на Захариев.", "date": "06-june-2017", "title": "Плевенски прокурор беше задържан в Съдебната палата в София"}
{"url": "http://www.dnevnik.bg/sviat/2017/06/06/2984083_jusef_zagba_e_tretiiat_napadatel_ot_london/", "text": "Третият нападател, участвал в атаките в Лондон от събота вечерта, е мъж от италианско-марокански произход на име Юсеф Загба, твърдят източници от италианското разузнаване, цитирани от \"Ройтерс\". По-късно полицията също потвърди самоличността му.Според информацията от италианските власти майката на 22-годишния Загба е италианка от Болоня - твърдение, изложено за първи път в италианското издание \"Кориере дела сера\".Според  Загба, роден в мароканския град Фес през 1995 г., бил задържан на летището в Болоня през 2016 г., когато опитал да отлети за Сирия през Турция. Италианските власти предупредили британските си колеги за движението му.В съобщението си лондонската полиция каза, че Загба не е бил обект на интерес нито за полицията, нито за контраразузнавателната служба МИ-5. В понеделник вечерта властите в Лондон  на другите двама нападатели. (Подробности за тях можете да прочетете .)\"Кориере дела сера\" пише, че родителите му живеят заедно известно време, а след раздялата майката се завръща в Италия. Синът ѝ не живее с нея, но няколко пъти ѝ идва на посещение. През 2016 г. обаче, когато опитва да отлети за Сирия и е задържан, е обвинен във връзки с международния тероризъм. След като е оправдан, е поставен под наблюдение на службите. Към момента на атаката е нает на сезонна работа в лондонски ресторант.При задържането си Загба има само раница на гърба и си е взел еднопосочен билет до Истанбул. На телефона му властите намират религиозно съдържание, но не и данни за връзки с радикални ислямисти. Независимо от това е заподозрян, че е \"чуждестранен боец\". Пуснат е само поради липса на достатъчно доказателства. Вестникът не дава подробности за постоянния му адрес от последната година, но се знае, че за последно е бил в Италия в края на миналата година.", "date": "06-june-2017", "title": "Юсеф Загба е третият нападател от Лондон"}
{"url": "http://www.dnevnik.bg/evropa/zemedelie/2017/06/06/2984054_ot_noemvri_shte_se_priemat_proekti_za_inovacii_po/", "text": "През ноември ще започне приемът на проекти по мярката \"Подкрепа за сформиране и функциониране на оперативни групи в рамките на Европейското партньорство за иновации\". Тя е по Програмата за развитие на селските райони (2014 - 2020). Максималният размер на тези проекти е 1 млн. евро.Това обяви министърът на земеделието, храните и горите Румен Порожанов при откриването на форума \"Новите технологии в земеделието\".Той допълни, че до есента ще бъде приета наредбата за мярката, а през ноември ще започне приемът на проекти, като за програмния период до 2020 г. бюджетът по мярката е 20 млн. евро.Министър Порожанов подчерта, че и по инвестиционните мерки 4.1 и 4.2 също приоритетна подкрепа получават проекти, при които иновацията е съществена част. По думите му предстоят промени в наредбата по мярка 4.2, с които определението за иновации няма да бъде толкова рестриктивно.Румен Порожанов каза още, цитиран от пресцентъра си, че новите технологии в селското стопанство на терен са вече световна практика и не представляват новост и за нас. \"Новото, което искаме да дадем като наш принос в сектора, е въвеждане на технологии в комуникацията на сектора с обществото и вътре в него. Днес повече от всякога е необходима обмяната на информация както в отделните браншове, така и между тях за създаване на цялостна единна политика на бранша\", изтъкна министърът.Министър Порожанов съобщи, че министерството предвижда ново комуникационно пространство, в което всичко заети в сферата на селското стопанство да могат да обменят опит и идеи, да комуникират помежду си онлайн 24 часа.", "date": "06-june-2017", "title": "От ноември ще се приемат проекти за иновации по селската програма"}
{"url": "http://www.dnevnik.bg/biznes/2017/06/06/2984078_chetvurt_ot_bulgarite_shte_investirat_v_remonti_10/", "text": "Това лято24% от българските домакинства ще инвестират в подобрения за дома и градината, сочат данни от проучване, обхванало над 10 хил. домакинства от 16 държави в Европа. То е проведено от \"Фератум груп\".По данни от изследването, което се провежда за четвърта година, 21% от българите ще използват част от семейния бюджет за пътуване в страната, 11% ще похарчат пари за различни социални дейности и едва 10% ще вложат средства за дрехи и лятно облекло.България се нарежда на последно място в класацията на домакинства, използващи мобилно банкиране през лятната почивка, но е на първо място при домакинствата, които планират да използват услугата за краткосрочно отдаване на апартаменти под наем Airbnb с положителен отговор от 56% при анкетираните.Прогнозата за разходите на домакинствата в Европа през лято 2017 е сходна с разходите от същия период за миналата година. Някои от потребителските приоритети са се променили само в няколко страни, а за някои от тези страни разходите за лятната ваканция ще бъдат два пъти по-високи от предходната година. Над 40% от домакинствата ще изразходват същата сума за лятната си ваканция, както миналата година, докато приблизително 30% от домакинствата ще увеличат разходите си.Потреблението това лято се очаква да се увеличи значително в Естония, Литва и Латвия в сравнение с миналата година. Докато през 2016 г. те са под средните разходи за Европа и Британската общност, тази година разходите им заедно с България и Румъния се очаква да съставляват топ 5, като над 60% от месечния им доход се разпределя за лятната им ваканция.В другия край на скалата са Великобритания, Финландия и Холандия, които планират да изразходват най-малко пари през лятната си ваканция (съответно 34%, 35% и 38% от доходите си).Тенденцията във всички изследвани страни е, че хората избират да харчат повече пари за лятната ваканция, отколкото за зимните празници. Домакинствата влагат с 50% повече средства за своите летни забавления. Пътуване в страната е най-популярният начин потребителите да прекарат това лято (18%), следвани от социални дейности (например ден на плажа, вечеря в ресторанти, клубове и т.н.) и разходи за дрехи и лятно облекло (13%).В Латвия и Литва около една пета от разходите за почивка ще бъдат изразходвани за дрехи. Най-малко популярните варианти през лятото са спортните и развлекателните дейности, за които участниците в проучването казват, че не са готови да похарчат повече от 5%.Резултатите от тазгодишния летен барометър показват работните дейности по дома и градината като опции номер едно за тези в България, Дания, Чехия, Франция, Финландия, Хърватия и Естония. Във Великобритания домакинствата ще похарчат 15% за летни дейности, докато респондентите от Холандия ще разпределят 16% на летните фестивали. В същото време разходите за дейности със семейството и децата ще бъдат най-високи в Норвегия (16%), Румъния (18%) и Полша (19%).Както и през лято 2016, повечето пари ще бъдат изразходвани у дома, а не в чужбина. Почти 20% от европейските разходи за това лято ще бъдат предназначени за пътувания в страната, а само 8% от анкетираните планират да пътуват в чужбина.Интересното е, че само испанците поставят пътуването в чужбина на върха на списъка си, за което са готови да похарчат до 20% от месечния си доход. Докато домакинствата в скандинавските държави ще се радват да платят повече от 100 евро на вечер за хотел, останалата част от Европа е по-разумна. Услуги като Airbnb са най-популярни сред хората от България, Швеция, Нидерландия и Франция и най-малко сред тези в Северна Америка.", "date": "06-june-2017", "title": "Четвърт от българите ще инвестират в ремонти, 10% ще си купят дрехи това лято"}
{"url": "http://www.dnevnik.bg/bulgaria/2017/06/06/2984073_sudiiskata_kolegiia_otkaza_da_obsudi_dali_georgi_kolev/", "text": "Въпреки проверката на действията на председателя на Върховния касационен съд (ВКС) Лозан Панов съдийската колегия на Висшия съдебен съвет (ВСС) отказа дори да обсъди дали Върховният административен съд (ВАС) \"спуска\" на административните съдии кандидат за новия съвет.С пет гласа \"за\" и пет \"против\" бе отхвърлено предложението на Калин Калпакчиев колегията да дискутира по темата, съобщи сайтът defakto.bg. Тази събота предстои изслушване на 27-те кандидати за шестте съдийски места в новия съдебен съвет, за които ще бъде гласувано на 17 юни.Миналата седмица \"Медиапул\" разпространи информация, е изпратил до всички административни съдилища \"окръжно\" да подкрепят за ВСС кандидата Светлозар Рачев, в момента административен съдия в Габрово. Приложен бе и скрийншот на самия мейл.При издигането на номинациите Рачев бе подкрепен с подписите на 151 административни съдии начело с председателя на ВАС Георги Колев.Калин Калпакчиев обяви днес, че въпросът според него трябва да се обсъди от колегията преди изборите за ВСС, защото след това ще е късно. Важно е да се разбере дали наистина са спускани подобни указания, които са вид намеса в свободната съдийска воля, коментира още той. Напомни и че пленумът на ВСС обстойно се е занимал с председателя на другия върховен съд - Лозан Панов, за това, че е искал протоколи от общи събрания на съдилища. Той направи това заради съмнения, че се е налагала волята на административните ръководители за издигането на регионални кандидатури.В средата на май пленумът на съвета показа жълт картон на Лозан Панов. С 11 гласа \"за\" мнозинството прие, че Панов е направил недопустим опит за намеса, като това се е изразявало в \"изискването на информация за провеждане на общи събрания за предлагане на кандидатури за Висшия съдебен съвет и изискване на протоколи от такива\". На заседанието на пленума дори бяха изслушане ръководителите на апелативните съдилища.Тогава Георги Колев заяви, че Панов е осъществил негативна кампания с искането на информация и протоколи и се опитва да внуши, че издигнатите от общите събрания кандидати не трябва да бъдат избирани. Повече за това четете .Днес след предложението на Калпакчиев да се обсъди дали ВАС \"спуска\" кандидат, Георги Колев обяви, че сега вижда тази точка в дневния ред, не е чел публикацията, а кандидатът Светлозар Рачев е повече от достоен.\"В публикацията освен твърдение е приложено и копие от прикачен файл, имаме подател, адресат и конкретен текст. Не става дума за качествата на колегата, кандидат за ВСС, а дали е вярно изложеното или не, съществува ли като факт или не\", обяви Лозан Панов.Соня Найденова прикани председателя на ВАС да каже дали това е вярно. \"Всички имаме правото и интереса да разберем дали наистина такава кореспонденция е протекла, трябва да изясним фактите, извън коментар за личността на кандидата, който е получил подкрепата на колегите си\", каза тя.Галя Георгиева бе на друго мнение – първо да се проведе консултация с IT специалисти дали може да се фалшифицира мейлът, а после да се разисква темата. \"Не съм ай ти специалист, но възможно ли е да се създаде такъв електронен документ съвсем недобронамерено? Правени ли са консултации с ай ти специалисти, за да взема становище\", попита Георгиева. И поиска обсъждането да се отложи за друго заседание, явно след изборите на съдийските кандидати.\"Кажете, г-н Колев, изпращана ли е такава кореспонденция до административните съдилища\", настоя Панов. \"Не съм подготвен да обсъждам въпроса, не съм запознат\", бе отговорът.Отново с пет на пет гласа колегията отказа и решение да гледа въпроса в друго заседание.Дневният ред обаче се определя от председателстващия колегията, в случая Лозан Панов. А следващото ѝ заседание няма да е следващия вторник, както обикновено, а този петък преди изслушването на кандидатите за съдийските места, защото ще се наложи последно актуализиране на списъка на съдиите преди избора. Не се знае все още дали Панов ще вкара точката в дневния ред за петък.", "date": "06-june-2017", "title": "Съдийската колегия отказа да обсъди дали Георги Колев е спуснал фаворита си за съдебния съвет"}
{"url": "http://www.dnevnik.bg/sport/2017/06/06/2984091_borusiia_shte_plati_3_mln_evro_za_trenyora_na_aiaks/", "text": "Холандецът Петер Бос е новият треньор на \"Борусия\" (Дортмунд), съобщи \"Кикер\", позовавайки се на източник от клуба. Той идва на мястото на  въпреки спечелването на Купата на Германия.Бос ще бъде представен днес на пресконференция в Дортмунд, след като от \"Борусия\" са постигнали договорка с досегашния му клуб \"Аякс\". Немският тим ще плати неустойка около 3 млн. евро, за да вземе 53-годишния треньор.Бос напуска \"Аякс\" след само година на поста. Той пристигна в Амстердам от \"Макаби\" (Тел Авив) и имаше договор до 2019 г.  и второ място в холандското първенство.Треньорът ще вземе със себе си в Дортмунд дългогодишния си помощник Хендри Крюзен.Холандецът е избран от \"Борусия\" заради атакуващия стил, който изповядват отборите му, и това, че дава шанс на много млади футболисти, което пасва с философията на жълто-черните.Тухел се раздели с клуба след противоречия с изпълнителния директор Ханс-Йоахим Вацке.", "date": "06-june-2017", "title": "\"Борусия\" ще плати 3 млн. евро за треньора на \"Аякс\""}
{"url": "http://www.dnevnik.bg/sport/2017/06/06/2984036_futbolistite_na_real_shte_si_razdeliat_40_mln_evro/", "text": "Футболистите и щабът на \"Реал\" (Мадрид) ще си разделят 40 млн. евро премии за титлата в Примера дивисион и триумфа в Шампионската лига, съобщава испанският \"Ас\".Основната част от сумата отива за футболистите - 24-ата играчи от първия отбор ще си поделят 36 млн. евро, като всеки от тях ще получи по 1.5 милиона. Още 2 милиона отиват при , а останалата част ще бъде разпределена между щаба и 11-те юноши, които са взели участие в мачовете от Шампионската лига.\"Реал\" си ззаслужи 75 млн. евро от УЕФА за резултатите си през сезона в най-силния клубен европейски турнир. Белите записаха девет победи, три равенства и една загуба в надпреварата, като във финала спечелиха с 4:1 срещу \"Ювентус\".\"Реал\" стана първият отбор, който успя да защити трофея си в Шампионската лига. Това е рекордна 12-та титла за испанския клуб.Белите са единственият отбор от топ първенствата, който е отбелязал поне веднъж във всички двубои. Всеки от полевите футболисти от първия състав е допринесъл с поне един гол или асистенция, показва статистиката.", "date": "06-june-2017", "title": "Футболистите на \"Реал\" ще си разделят 40 млн. евро премии"}
{"url": "http://www.dnevnik.bg/biznes/2017/06/06/2984138_ot_1_juli_cenata_na_parnoto_shte_se_promeni_s_pod_1/", "text": "От 1 юли цената на топлинната енергия на практика ще се запази, тя ще се промени само в рамките на плюс минус - 0.5- 0.7 процента. Това прогнозира председателят на Комисията за енергийно и водно регулиране (КЕВР) Иван Иванов, цитиран от БТА.Шефът на енергийния регулатор уточни, че поскъпване ще има само за клиентите на топлофикациите, които работят на въглища, но там цената на енергията не беше повишавана. Той припомни, че обикновено цената на услугата топлоснабдяване се определя за една година, а по-чести промени се правят при резки промени на цените на енергоносителите. Към момента не считам, че цената на природния газ ще върви нагоре, напротив, има слабо понижение, допълни Иванов.Днес в КЕВР имаше обществено обсъждане на цените на енергията с участието на всички дружества от сектора. Всички те са изказали недоволство от доклада на КЕВР, в който повишението на цените на електроенергията за битови нужди е средно 1.38%. Имаше предложения за повишения с шест, с осем процента, дори повече, каза Иванов.Общественото обсъждане на новите цени ще се състои на 13 юни, в рамките на две седмици след това ще постъпят писмени становища от заинтересованите. На 30 юни, на закрито заседание, КЕВР ще излезе с окончателно решение за цената на тока, природния газ и на топлинната енергия, припомни процедурата Иванов.", "date": "06-june-2017", "title": "От 1 юли цената на парното ще се промени с под 1%"}
{"url": "http://www.dnevnik.bg/sviat/2017/06/06/2983995_hiliadi_protestiraha_v_slovakiia_zaradi_sdelki_na/", "text": "Хиляди души се включиха в протест в Словакия, породен от твърденията, че  на премиера Роберт Фицо е корумпирано, предадоха \"Асошиейтед прес\" и БТА. Протестиращите искат оставката на вътрешния министър Роберт Калиняк, който е обвиняван в сделки със съмнителен бизнесмен, и на началника на полицията Тибор Гаспар и други официални лица, които според демонстрантите са възпрепятствали разследвания на корупционни скандали. Публикации в медиите от последните седмици сочат връзки между вътрешния министър и Ладислав Бастернак - строителен предприемач, срещу когото има разследване за данъчни измами. Впоследствие Калинак призна, че е купил 17-процентов дял в една от компаниите, собственост на Бастернак, пише агенция \"Ройтерс\".Калиняк е вторият по важност представител на \"Смер\", партията на премиера Фицо.Според словашки медии участниците в протеста са били между 5 и 10 хиляди. Полицията не е предоставила официални данни.Протестите в Братислава и Кошице идват след демонстрация през април, която бе най-масовият протест в Словакия от 2012 г.. Тогава в интернет се появи досие за давани подкупи, за което се смята, че е изготвено от словашкото разузнаване. В досието \"Горила\" се твърдеше, че финансова група е подкупвала управляващи и опозиционни политици, за да печели приватизационни сделки. Сега протестиращите искат и пълно разследване на аферата с досието \"Горила\".Президентът Андрей Киска подкрепя протестите, които са организирани от студенти.", "date": "06-june-2017", "title": "Хиляди протестираха в Словакия заради сделки на вътрешния министър"}
{"url": "http://www.dnevnik.bg/sviat/2017/06/06/2984127_razrivut_v_blizkiia_iztok_shte_udari_nai-tejko_vnosa/", "text": "Дипломатическият разрив между Катар и съседите му от Залива може да им струва милиарди долари, тъй като ще забави търговията и инвестициите и ще направи по-скъпо кредитирането за региона, който се бори с последиците от ниските цени на петрола.С активи, оценявани на 335 млрд. долара в суверенния си фонд, Катар, изглежда, може да избегне икономическа криза, породена от решението на  да затворят въздушните, морските и сухопътните транспортни връзки с емирството.Разширените неотдавна пристанищни съоръжения на малката държава означават, че тя може да продължи да изнася втечнен природен газ, който ѝ донесе търговски излишък от 2.7 млрд. долара през април, и да внася по море стоки, досега получавани през сухопътната граница със Саудитска Арабия.Сектори от катарската икономика обаче ще пострадат тежко, ако спорът около обвиненията на Рияд, че Доха подкрепя тероризма, се проточи с месеци. Тази перспектива срина катарската фондова борса с над 7% в понеделник.Бързо разрастващата се авиокомпания , която е в центъра на усилията на малката страна да стане туристически възел, вероятно ще бъде изправена пред загуби. В рамките на бойкота достъпът ѝ до някои от най-големите транспортни центрове в Близкия изток бе забранен. Правителството на Катар прибягна до вътрешни и външни заеми, за да подпомогне финансирането на инфраструктурни разходи за около 200 млрд. долара, подготвяйки се за  година.Спадът на стойността на катарските облигации в понеделник е сигнал, че кредитирането ще стане по-скъпо, което вероятно ще доведе до забавяне на някои проекти. Цените по облигациите на други страни от шестчленния Съвет за сътрудничество в Залива (ССЗ) останаха почти без промяна в понеделник, но някои чуждестранни банкери заявиха, че кредитирането за целия регион в крайна сметка може да поскъпне, ако дипломатическото напрежение се запази.\"Ако този спор продължи известно време, последиците могат да са огромни\", посочва банкер от международна финансова институция в Залива, пожелал анонимност заради политическата деликатност на въпроса. \"Мениджърите, управляващи активи, няма да правят разлика между Катар и другите страни от ССЗ, а международните мениджъри ще се въздържат от всякакво кредитиране. Ако се твърди, че Катар финансира тероризма или е склонен на компромиси, те ще бъдат предпазливи\", допълва той.Тъй като всички те са силно зависими от износа на петрол и газ, страните от ССЗ имат помежду слаби търговски и инвестиционни връзки, което ще ограничи икономическите последици от спора.ОАЕ са най-големият търговски партньор на Катар от ССЗ, но едва петият по големина в глобален мащаб. От Саудитска Арабия и другите държави от ССЗ традиционно идват едва около 5 до 10% от търговията на катарския фондов пазар според борсови данни. Това означава, че дори пълно изтегляне няма да \"потопи\" борсата.Катар обаче ще понесе големи щети в други области. От Саудитска Арабия и ОАЕ в Катар през 2015 година са били внесени храни на стойност 309 млн. долара при общ обем на вноса 1.05 млрд. долара. Голяма част от тези стоки, особено млечни продукти, идват през сухопътната граница със Саудитска Арабия и Доха ще трябва да пренасочи тези доставки.Цените на строителството в Катар също могат да се повишат, подхранвайки инфлация в икономиката, тъй като алуминият и други строителни материали вече няма да могат да бъдат внасяни по суша. Саудитска Арабия, ОАЕ и Бахрейн за осем месеца през 2014 година заради предполагаемата подкрепа на Доха за ислямистки групировки, но това имаше минимални последици за пазара или икономиката, тъй като не включваше затваряне на транспортните връзки.Търговията и инвестициите до голяма степен продължиха както преди. Този път Саудитска Арабия обеща да \"започне юридически процедури за непосредствено разбирателство с братски и приятелски страни и международни компании, за да въведат същите процедури възможно най-скоро\".Не е ясно дали Рияд ще успее да убеди още страни да прекъснат връзките си с Доха, но може да се опита да принуди чуждестранни компании да избират между бизнеса с Катар и получаване на достъп до много по-големия саудитски пазар при отварянето, планирано като част от икономическите реформи в Саудитска Арабия.Банкери от Кайро посочиха в понеделник, че някои египетски банки са спрели да работят с катарски банки (по-късно през деня централната банка на Египет опроверга информацията, че е прекратила операциите си с финансови институции в Катар - бел. прев.). Не се знае дали банките от ССЗ ще сторят същото. Банкери от ОАЕ посочиха пред \"Ройтерс\", че чакат указания от централната банка.Фондовите пазари в Дубай и още няколко страни от Залива в понеделник се понижиха, макар далеч не толкова много колкото катарския, давайки сигнал, че инвеститорите в региона са разтревожени. \"Като цяло не е добре. Не мисля, че регионът е изпитвал такива сътресения толкова близо до дома. Според мен всички спекулират колко далеч могат да стигнат тези стъпки\", казва Мохамед Али Ясин, главен изпълнителен директор на компанията NBAD Securities от Абу Даби.\"Всички се надяват, че умни хора ще се намесят и нещата ще се успокоят. Това, което наблюдаваме обаче, е постепенна ескалация\", допълва той.", "date": "06-june-2017", "title": "Разривът в Близкия изток ще удари най-тежко вноса на храни и Катарските авиолинии"}
{"url": "http://www.dnevnik.bg/pr_sfera/2017/06/06/2984165_credissimo_s_purvo_miasto_i_specialna_nagrada_v/", "text": "На 5 юни 2017 г. на официална церемония в хотел \"Хилтън\" в гр. София Credissimo взе първа награда от седмото издание на конкурса \"Най-зелените компании в България 2017\", организиран от b2b Magazine. Компанията е първенец в категорията \"Финансови, банкови, счетоводни и правни услуги\", като получи и специалната награда на конкурса – \"Безхартиен офис\".\"За нас голяма е чест да бъдем удостоени с престижните награди в толкова оспорвана категория сред такъв рекорден брой кандидати. Стремежът за опазване на природата и пестенето на ресурсите й са заложени в стратегическото развитие на Credissimo още от самото начало с взимането на решението да предлагаме всичките си услуги изцяло и единствено онлайн. Щастливи сме, че продължаваме да представяме впечатляващи резултати и сме благодарни за признанието.\", заявиха от ръководството на Credissimo.Конкурсът се проведе под патронажа на Президента на Република България Румен Радев и отличи най-зелените компании, опериращи в страната, показали и доказали, че наистина постигат промени в своите екологични показатели и развиват бизнеса си по отговорен за природата начин. Инициативата е уникална за България – тя отчита постигането на зелени цели и корпоративни стратегии от компании, които имат зелени инвестиции и самоинициират действия и каузи за по–здравословна среда.Компанията за  е една от най-бързо развиващите се финансово-технологични (ФинТек / FinTech) структури в България, която реализира дейността си само и единствено онлайн. Като практически не използва хартиени носители, фирмата има изключително ниско потребление на хартия и други консумативи, свързани с печат и съхранение на хартиена документация.Политиката на Credissimo за предоставяне на услуги онлайн е в отговор на необходимостта за налагане на нови стандарти за бизнес, който цени и опазва природните ресурси. Именно модерните компании са отговорни наравно с хората за налагането на новите екологични ценности и природосъобразно съществуване.Благодарение на своя принос и работа в посока опазване на околната среда, Credissimo е част от \"Зеления кръг\" на списание \"Мениджър\" – група от български компании,съпричастни към зелената идея и опазването на околната среда, носител на наградата \"Най-зелените компании на България\" за 2015 г. в категориите \"Финансови, банкови, счетоводни и правни услуги\", както и специалната награда - \"Безхартиен офис\" за развитието на услугите си изцяло онлайн.Компанията представя и \"еко\" резултатите, с които може да се похвали за спестените ресурси за изминалата 2016 година:- 4,384,800 листа хартия = 367 дървета, което представлява общия брой на всички дървета, засадени в София за една година;- Боклук с тегло 21,6 тона или теглото на всички камбани на храм-паметника \"Св. Александър Невски\";- 512 400 л. вода, необходими да се напълнят четири от седемте Рилски езера;- 2 980 стандартни тонер касети или гориво, необходимо за изминаването на разстоянието София-Бургас цели 178 пъти.", "date": "06-june-2017", "title": "Credissimo с първо място и специална награда в конкурса \"Най-зелените компании на България\""}
{"url": "http://www.dnevnik.bg/sport/2017/06/06/2984157_uimbuldun_zatiaga_merkite_za_sigurnost_sled_atakite_v/", "text": "Полицията във Великобритания ще затегне мерките за сигурност по време на тенис турнира \"Уимбълдън\". Надпреварата в Лондон започва на 3 юли, а властите ще са по-бдителни след .За първи път в 140-годишната история на турнира контролно-пропускателните пунктове за зрителите ще са разположени извън комплекса \"Ол Инглънд клъб\". Целта е да се избегнат евентуални инциденти на кортовете.\"Лондонската полиция работи в тясно сътрудничество с организаторите на турнира. Ние обаче не обсъждаме конкретни мерки, които да бъдат приложени след инцидентите в Манчестър и Лондон. Ще използваме различни тактики за повишена физическа защита, много от които ще са невидими за публиката\", се казва в официално съобщение.В охраната на  ще се включат и въоръжени части от кралската британска армия.", "date": "06-june-2017", "title": "\"Уимбълдън\" затяга мерките за сигурност след атаките в Лондон"}
{"url": "http://www.dnevnik.bg/bulgaria/2017/06/06/2984118_konstitucionniiat_sud_reshi_che_deputati_ne_mogat_da/", "text": "Народното събрание не може да изисква от главния прокурор доклад за дейността на прокуратурата по конкретно наказателно производство. Този отговор единодушно даде Конституционният съд на въпрос, поставен от Сотир Цацаров, информира \"\". главният прокурор поиска конституционните съдии да разтълкуват второто изречение на нормата на чл. 84, т. 16 от основния закон, която гласи:\"Народното събрание изслушва и приема годишните доклади на Върховния касационен съд, на Върховния административен съд и на главния прокурор, внесени от Висшия съдебен съвет, за прилагането на закона и за дейността на съдилищата, прокуратурата и разследващите органи. Народното събрание може да изслушва и приема и други доклади на главния прокурор за дейността на прокуратурата по прилагането на закона, противодействието на престъпността и реализирането на наказателната политика.\"Мотив на Цацаров да поиска тълкуване на второто изречение от конституционния текст е \"да се предотврати настъпването на неблагоприятни за националната правна система последици\".\"В обхвата на израза \"други доклади на главния прокурор за дейността на прокуратурата по прилагането на закона, противодействието на престъпността и реализирането на наказателната политика\" по смисъла на чл. 84, т. 16, изречение второ от Конституцията, се включват различни обобщени и аналитични доклади за осъществяваната дейност на прокуратурата по прилагането на закона, противодействието на престъпността и реализирането на наказателната политика. Тези доклади са различни по време и/или съдържание от годишните доклади по чл. 84, т. 16, изречение първо от Конституцията, и са предназначени да съдействат за упражняване на конституционните правомощия на Народното събрание.Народното събрание не може да изисква от главния прокурор доклад за дейността на прокуратурата по конкретно наказателно производство\", се казва в решението на Конституционния съд.", "date": "06-june-2017", "title": "Конституционният съд реши, че депутати не могат да питат главния прокурор за конректни дела"}
{"url": "http://www.dnevnik.bg/kultura/2017/06/06/2984109_ot_omir_do_budi_holi_dilun_razkazva_za_vliianiiata_si/", "text": "Три месеца след като получи наградата си и близо шест след официалната церемония за връчване на Нобеловите награди, Боб Дилън публикува своята нобелова лекция. Певецът е миналогодишният лауреат за литература, а словото му потвърждава, че решението на Шведската академия е било изненада и за него. Нобеловият комитет го отличи заради текстовете на песните му, които \"създават нов поетичен изказ в американската песенна традиция\".Нобеловата реч е единственото изискване пред лауреатите, за да получат наградата от 8 млн. шведски крони (близо млн. долара). Те не са задължени да го направят на церемонията - може дистанционно или на запис, но до 6 месеца от официалното връчване. За Дилън този срок щеше да изтече на 10 юни.В лекцията, публикувана вчера на сайта на Нобеловите награди, Дилън разказва за своите литературни влияния,\"Ако трябва да се върна обратно към зората на всичко, предполагам, че бих започнал с Бъди Холи\", пише Дилън. \"Бъди свиреше музиката, която аз обожавах - музиката, с която израснах: кънтри уестърн, рокендрол, ритъм енд блус. Три различни родословни линии в американската музика, които той преплете и сля в един жанр.\" В единствения, но наелектризиращ концерт на Холи, който Дилън успява да види тогава, \"той ме погледна в очите и сякаш така ми предаде нещо. Нещо, не знам какво, но ме побиха тръпки.\"По-късно плоча с песента \"Полета с памук\" на блус музиканта Лед Бели \"промени живота ми в мига, в който я чух\". Други изпълнители от същия лейбъл като Брауни Макгий и New Lost City Ramblers припомнят на Дилън песенната традиция, с който е израсъл като дете. А, \"слушайки ранните изпълнители на американския фолк, усвояваш диалекта. Той става част от теб - рагтайм блус, работнически песни, моряшки песни от Джорджия, балади от Апалачите и каубойски мелодии\".Но в литературния свят на Дилън има и книги - \"Дон Кихот\", \"Айвънхоу\", \"Робинзон Крузо\", \"Пътешествията на Гъливер\", \"Повест за два града\" на Дикенс -която ти дава възгледи за живота, понятие за човешката природа, мярка за добро и зло\". Но в речта си Дилън разказва за впечатленията си от три книги - \"Моби Дик\" на Херман Мелвил, \"На Западния фронт нищо ново\" на Ерих Мария Ремарк и \"Одисея\" на Омир.\"Историята на китовете, френология, класическа философия, псевдонаучни теории, оправдание за дискриминация - всичко това е набъркано вътре по не особено рационален начин, пише Дилън за \"Моби Дик\". \"Това е моряшка приказка. Един от мъжете, разказвачът, казва \"Именувайте ме Ишмиъл.\" Друг го пита откъде е, а той отговаря \"Този остров не е отбелязан на никоя карта; действително важните места изобщо не са отбелязани никъде\". Стъб не отдава значение на нищо, смята, че всичко е предначертано. Ишмиъл е прекарал живота си по корабите. Нарича ги неговите Харвард и Йейл. Държи се настрани от останалите.\"Колкото до \"На Западния фронт нищо ново\", това е последният военен роман, който Дилън чете. Ужасите в книгата напомнят на един блус от Северна Каролина, You Ain't Talkin' to Me, пише музикантът. А пратекстът на \"Одисеята\" намира място в цялата световна литература, макар естествено някога да е бил изпълняван единствено устно.\"Нашите песни са живи в земята на живите. Но песните не са като литература. Те трябва да бъдат изпети, не прочетени. Думите от пиесите на Шекспир са предназначени да бъдат изиграни на сцена. Точно както текстове на песни са предназначени да бъдат изпети, а не прочетени на лист. Надявам се да получите шанс да чуете тези текстове по начина, по който са предназначени: на концерт, на плоча или по каквито и да било начини, по които слушате музика тези дни.\"Чуйте цялата лекция от самия Боб Дилън.", "date": "06-june-2017", "title": "От Омир до Бъди Холи: Дилън разказва за влиянията си в нобеловата си лекция"}
{"url": "http://www.dnevnik.bg/sviat/2017/06/06/2984177_falshiva_bombena_zaplaha_nakara_putnici_da_skachat_ot/", "text": "Пътници скачаха от самолет на летище в отдалечен район на Австралия, след като в тоалетната бе открита бележка с фалшива заплаха за поставена бомба, съобщиха полицията и местни медии.Самолетът, в който имало 42 пътници и обслужвал полет по вътрешна линия, е бил евакуиран, като на пътниците се е наложило да скачат от машината на пистата веднага след приземяването. Това е станало на летище Олбъри, щата Нов Южен Уелс. Има един арестуван пътник. 30-годишният задържан е обвинен в изпращане на документ със заплашително съдържание и лъжи.\"Просто някой се е държал много глупаво. В крайна сметка не бе бомбена заплаха, не беше свързано с тероризъм\", заяви говорителка на полицията пред The Australian. \"Аustralian Associated Press\" цитира един от пътниците, че чул някой да крещи: \"Оставете си багажа. Измъквайте се и бягайте!\"Инцидентът се случи ден след като в  бе проведен терористичен акт, предаде \"Ройтерс\". \"Полицията и спасителни екипи отидоха на летище Олбъри след получена информация за бележка в тоалетната\", каза пред \"Ройтерс\" говорителката на полицията в Нов Южен Уелс Емили Уотърс. \"Всички пътници са слезли, а пет минути по-късно е бил арестуван мъж\", каза тя, но отказа да даде подробности и не уточни какво е пишело на бележката.Авиокомпания \"Върджин Австралия\" съобщи, че при пристигането си самолетът бил посрещнат от полиция поради \"инцидент на борда, свързан със сигурността\".", "date": "06-june-2017", "title": "Фалшива бомбена заплаха накара пътници да скачат от самолет в Австралия"}
{"url": "http://www.dnevnik.bg/zdrave/2017/06/06/2984182_mladejite_do_24_godini_sa_nai-chestite_potrebiteli_na/", "text": "Българите на възраст между 15 и 24 години са най-честите потребители на наркотици в България. Най-популярното наркотично вещество сред българите е марихуаната. Това показват данните от нов доклад на Европейския център за мониторинг на наркотиците и наркоманиите, цитиран от БТА.Общо 8.3% от младите хора употребяват канабис, като момчетата и младите мъже прибягват два пъти по-често отколкото момичетата. Екстази взимат 2.9% във възрастовата група от 15 до 34 години, а амфетамин и кокаин - съответно 1.3 и 0.3 на сто.Равносметката от доклада показва, че в България расте употребата на марихуана и екстази, но намалява интересът към кокаин и амфетамини. Наред с това, българите употребяват значително по-често цигари, алкохол и наркотици в сравнение с останалите в ЕС, но пък използва по-малко успокоителни медикаменти, добивани с рецепта.Над 3400 българи се лекуват от наркотична зависимост към момента, като лечението е основно насочено към хероиновозависимите - 73% от всички лекувани.Случаите на свръхдоза у нас са отбелязали връх през 2008 г., когато броят им надхвърля 70. Оттогава се наблюдава траен спад, но отново повишение през миналата година до 17 смъртни случая. От жертвите на наркотичните зависимости у нас 88% са мъже. Същевременно расте броят на заразените с различни болести, заради венозната употреба на наркотици, например ХИВ. Това се превръща в най-големият рисков фактор за пренос на вируса, причиняващ имунен дефицит.За 2015 г. България е отделила бюджет от около 2 млн. лева за борба с наркотичните зависимости, а в съда са разгледани 4195 дела, свързани с притежанието и продажбата на наркотици. Най-често властите у нас изземат марихуана, хероин, амфетамин, метамфетамин и хашиш. От Европейския център за мониторинг на наркотиците и наркоманиите препоръчват повече усилия да се насочат за информационни кампании и за разширяване на програмите за младежки спорт и туризъм, както и приобщаване на младежите, засегнати от зависимост.", "date": "06-june-2017", "title": "Младежите до 24 години са най-честите потребители на наркотици в България"}
{"url": "http://www.dnevnik.bg/sviat/2017/06/06/2984145_makron_se_nasochva_kum_nai-goliamata_izborna_pobeda_ot/", "text": "Партията на президента Еманюел Макрон вероятно ще спечели на парламентарните избори най-голямата победа от разгромния резултат, постигнат от Шарл де Гол през 1968 г. Проучване за нагласите на избирателите, публикувано във вторник, съдържа прогноза, съгласно която след балотажа на 18 юни \"Напред за републиката!\" (LREM) може да събере до 415 от общо 577 места в долната камара.Подобно мнозинство ще позволи на младия държавен глава, който никога не е заемал изборен пост, да разполага със силен мандат да проведе икономически реформи и да започне дългоочаквана промяна на трудовото законодателство, за да развърже ръцете на бизнеса по-лесно да наема и уволнява служители.LREM, която бе основана миналия април, ще обърне нагоре с краката политическата сцена, защото още на първия тур в неделя ще събере 29.5% от гласовете, сочи проучването на Ipsos Sopra-Steria. Прогнозата за изхода от балотажа е, че партията ще спечели между 385 и 415 депутатски места.Никога във Франция не е имало подобно сплотяване на избирателите зад национален лидер, откакто Де Гол получи подкрепа след студентските бунтове и поредица от национални стачки, парализирали страната през 1968 г.Традиционната десница \"Републиканците\" и техните съюзници ще вземат 23% на първия тур, Националният фронт на Марин льо Пен - 17%, крайно лявата \"Непокорна Франция\" - 12.5%, а управляващите сега социалисти - 8.5%.Прогнозата за победа на LREM леко намалява от 31% преди седмица, като не е известно дали това се дължи на започналото разследване на бивши финансови дела на бившия ръководител на предизборната кампания на Макрон. Засега 60% от французите казват, че са доволни от първите дни на новия президент.До втори тур на 18 юни стига всеки, който прехвърли прага от 12.5% от гласовете на първия. Въпреки това почти навсякъде кандидатите на Макрон водят по популярност за балотажа.Прогнозата за \"Републиканците\" е да завършат изборите със 105-125 депутати, социалистите - с 25-35, крайната левица - с 12-22, а хората на Льо Пен ще са едва с 5-15 места.Допитването, проведено на 2-4 юни сред 2013 души, установява още, че 68% от анкетираните вече категорично са определили за кого ще гласуват. Сред поддръжниците на Макрон този дял достига 75%.Първият тур от изборите за 11 депутати, определяни от задграничните територии и французите, живеещи в чужбина, вече се проведоха на 3-4 юни и в 8 от тях веднага победиха кандидатите на LREM. В избирателния район, обхващащ и България, с 54.3% спечели Фредерик Пти.", "date": "06-june-2017", "title": "Макрон се насочва към най-голямата изборна победа от Де Гол насам"}
{"url": "http://www.dnevnik.bg/bulgaria/2017/06/06/2984181_prezidentut_radev_shte_se_sreshtne_utre_s_glavniia/", "text": "Президентът Румен Радев ще се срещне утре с главния прокурор Сотир Цацаров. Това съобщи самият Цацаров пред журналисти. От думите му стана известно, че искането за срещата не е на Цацаров, а тя ще се проведе по покана на държавния глава.Вчера Радев разговаря с  за сътрудничеството и взаимодействието между държавните органи по хода на съдебната реформа, гарантирането на достъп до ефективно правосъдие за гражданите и фирмите. След това от прессекретариата на президента уточниха, че това е била първата от редица планирани работни срещи на държавния глава с представители на съдебната и изпълнителната власт по теми, свързани с реформата в правосъдието.По думите на Цацаров президентът е държавен глава и неговият авторитет е важен, но не може да се иска от него пряка роля в съдебната реформа.\"Не можем да говорим за роля на президента в съдебната реформа, имам предвид пряка роля, пряка намеса. Можем да говорим за авторитет на президентската институция, за национален авторитет и всичко друго, но не изисквайте от мен да предпоставям позиция на президента, няма да стигна дотам да му пиша писма\", коментира главният прокурор.На въпрос за противопоставянето между съда и прокуратурата и между него и шефа на ВКС, главният прокурор каза, че има ясно съзнание за мястото и на съда, и на прокуратурата, което е посочено в закона.\"Към съда с уважение, към политиците в съда - с усмивка\", заяви Цацаров, а на уточнение за отношението му към Панов, каза: \"С усмивка. Не приятелска, просто усмивка\".Коментарът му бе на брифинг, който бе по същото време, за когато бе насрочена срещата на президента с председателя на Върховния касационен съд (ВКС) Лозан Панов. Тя бе по молба на Панов. ", "date": "06-june-2017", "title": "Президентът Радев ще се срещне утре с главния прокурор Сотир Цацаров (обновена)"}
{"url": "http://www.dnevnik.bg/bulgaria/2017/06/06/2984189_sudut_ostavi_okonchatelno_v_zatvora_ivailo_eftimov_ot/", "text": "Тричленен състав на столичния апелативен съд отмени решението на Софийския градски съд от 10 май за предсрочното освобождаване на Ивайло Ефтимов, известен с прякора си Йожи, от групата за отвличане \"Наглите\", която беше разбита през 2010 г. Решението е окончателно и не подлежи на протест или обжалване., известен с прякора Гребеца. Двамата бяха освободени миналия месец, преди да изтърпят остатъка от наложените им наказания. Това се случи след законови поправки от миналата година, с които се даде възможност на лишените от свобода сами да искат от съда да бъдат освободени предсрочно.Апелативният съд цитира част от мотивите за пускането му предсрочно. Сред тях са, че в шест случая Ефтимов е бил награждаван за доброто си поведение. Освен това е показал старателност и повишена изпълнителност, като стриктно изпълнявал и реализирал задълженията си. Избягвал и конфликтите по време на престоя си в затвора.От съда допълват, че  При прибирането му обаче не били отчетени никакви нарушения, като например закъснение.Апелативният съд обаче отхвърля мотивите на първа инстанция, като твърди, \"че в настоящото производство е налице случай на опасен рецидив\".\"Липсва първата формална предпоставка за предсрочно освобождаване, тъй като подсъдимият не е изтърпял фактически 2/3 от наказанието си, а именно 12 от общо 18 години лишаване от свобода. Само това е достатъчно, за да се откаже предсрочно освобождаване\", пише в решението на апелативния съд.", "date": "06-june-2017", "title": "Съдът остави окончателно в затвора Ивайло Ефтимов от \"Наглите\""}
{"url": "http://www.dnevnik.bg/bulgaria/2017/06/06/2984201_makron_shte_poseti_bulgariia_prez_avgust/", "text": "Президентът на Франция Еманюел Макрон ще посети България през август. Това съобщи пред медиите в Париж, където е на официално посещение, българският премиер Бойко Борисов, цитиран от БНТ.По думите му по време на визитата си Макрон ще има възможност да посети границата и да види как България ще охранява сухопътните и черноморските граници на шенгенското пространство.Борисов каза, че с новия държавен глава на Франция са изградили добро начало за сътрудничество и доверие. \"Убеден съм, че с помощта на Франция, с посещението на Макрон през август, това е добър старт и както всичко в Европа, се надяваме в негово лице, с неговата младост и енергичност, да тегли Европа напред – силна, единна и да не забравя периферията. Защото ние сме географска периферия, но сме много важни за защитата на ЕС\", каза Борисов.Считам, че направихме добър разговор по основни теми в ЕС, свързани с нашето председателство.Той уточни, че това му е трети президент на Франция, с когото работи. \"Много е слънчев човек, не само енергичен. Аз го познавам още като беше финансов министър. Идвали сме и сме говорили за чакалнята за еврозоната, какво мисли още тогава. Аз ги познавам политиците, той обича България, харесва му България, харесва му този регион и иска да бъде деен в тази посока. А това е от полза за нас\", каза още Бойко Борисов.", "date": "06-june-2017", "title": "Макрон ще посети България през август"}
{"url": "http://www.dnevnik.bg/gradska_sreda/2017/06/06/2984114_osem_novi_troleibusni_linii_shte_pusne_stolichnata/", "text": "Столичната община планира да изгради 8 нови тролейбусни линии, както и да вложи 48.5 млн. евро в реконструкции на 5 съществуващи трамвайни трасета. Нов релсов път ще бъде изграден по булевард \"Копенхаген\", в участъка от улица \"Обиколна\" до метростанция \"Младост 1\". , която ще бъде гласувана от Столичния общински съвет в четвъртък.Две са най-скъпите тролейбусни трасета, които \"Столичен електротранспорт\" има намерение да изгради. Едното е за 4 млн. лева, като ще започва от булевард \"Владимир Вазов\" и ще стига до улица \"Локомотив\" в квартал \"Военна рампа\". Второто е за 3.75 млн. лв. в участъка от бул. \"Г. М. Димитров\" до \"Симеоновско шосе\".Три нови тролейбусни линии има от улица \"Хан Аспарух\" до ул. \"Адам Мицкевич\", от ул. \"Бяла Черква\", през булевардите \"Фритьоф Нансен\" и \"Патриарх Евтимий\", както и по ул. \"Тодор Каблешков\" и бул. \"България\". Тролеи ще се движат и по бул. \"Добринова скала\" в участъка между булевардите \"Захари Стоянов\" и \"Царица Йоана\". До \"Младост 2\" ще бъде изградена линия, която ще се движи по бул. \"Андрей Сахаров\", а в \"Дружба 2\" ще бъде изградено трасе по бул. \"Цветан Лазаров\".\"Столичен електротранспорт\" има намерение да инвестира инвестира 48.5 млн. евро в реконструкции на 5 трамвайни трасета, като финансирането все още не е осигурено. Най-скъпа ще бъде реконструкцията на релсовия път и кабелната мрежа на площад \"Македония\", \"Княз Борис III\" до крайната спирка в квартал \"Княжево\".Ще бъдат обновени и трамвайните трасета по ул. \"Граф Игнатиев\", ул. \"Каменоделска\" (от \"Константин Стоилов\" до обръщалото в \"Орландовци\"), булевард \"Александър Стамболийски\" (от бул. Константин Величков\" до крайната спирка при \"Западен парк\") и на трасето по бул. \"България\".", "date": "06-june-2017", "title": "Осем нови тролейбусни линии ще пусне Столичната община до 2025 г."}
{"url": "http://www.dnevnik.bg/bulgaria/2017/06/06/2984224_roditeli_sa_sezirali_prokuraturata_zaradi_sumneniia_za/", "text": "Миналата година в наредба беше заложено изискването за приема в първи клас основен критерий да бъде близостта до училището, каза министърът на образованието Красимир Вълчев в отговор на журналистически въпрос за това, че родители са сезирали прокуратурата заради съмнения за нарушения при приема в първи клас.\"Считаме, че тази политика е безспорна и тя трябва да се запази, ученикът и неговите родители трябва да имат възможност да изберат най-близкото училище и да имат предимствен достъп до него\", заяви Вълчев, цитиран от БТА.Родители са подали жалба до прокуратурата, след като деца, живеещи близо до столичното 51-во училище, са останали извън първото класиране. Според родителите много от бащите и майките на приетите деца са сменили адреса си малко преди подаването на документите за приема.\"Въпросът е как ще усъвършенстваме този механизъм, който е в наредбата\", каза министърът на образованието. По думите му е факт, че наредбата регламентира обща рамка, а общините са тези, които трябва да конкретизират критериите и да изискат конкретните документи, и да се докажат факторите, определящи класирането в първи клас. \"Затова ще организираме срещи с големите общини, на първо място със Столичната община, за да видим как можем да подобрим механизма за приема\", обясни Вълчев.По думите му през миналата година е обсъждано в просветното министерство въвеждането на своебразна уседналост на учениците и техните родители на адреса, с който кандидатстват за близост до училището и до детската градина. \"Дискусионен е въпросът дали системата да бъде единна - дали да е на национално или на общинско ниво, като много повече аргументи има да е на ниво община\", посочи образователният министър. Той коментира, че е важно как е направено районирането за приема на първокласници в училищата и добави, че ако \"се стъпи на административните райони, това не винаги е най-добрият вариант\". \"Личното ми мнение е, че една такава система трябва \"да стъпва\" на райони с адреси, които са най-близки за съответното училище, но това изисква техническо време за реализация\", коментира Красимир Вълчев.", "date": "06-june-2017", "title": "Родители са сезирали прокуратурата заради съмнения за нарушения при приема в първи клас"}
{"url": "http://www.dnevnik.bg/gradska_sreda/2017/06/06/2973104_stolichnata_obshtina_planira_da_zameni_nad_100/", "text": "До 2020 г. 63 стари трамвая и 41 тролейбуса, които в момента се движат по линии в София, да бъдат заменени с нови. Ще бъдат купени и 30 електробуса с 12 зарядни станции за общо 14.7 млн. евро, които да бъдат осигурени с кредит от Европейската банка за възстановяване и развитие., която ще бъде гласувана на заседанието на Столичния общински съвет в четвъртък.Две от четирите точки в доклада на общинското дружество, които засягат превозните средства, са почти изпълнени. Първата е за доставката на 28 трамвая от Базел, които са на 37 години. , като 4 от тях вече се движат по линиите  6, 8 и 12.Доставката им е част от програмата за сътрудничество между София и Базел, като проектът е на стойност 5.5 млн. лв. От тях швейцарската страна плаща 4.6 млн. лв., а София - останалите 900 хил. лв. Мотрисите са произведени през 1990 г. и са напълно реновирани през 2002 г. Всичките разполагат с видеокамери, а средната им част е нископодова. С \"краставичките\" се заменят 37-годишните мотриси, някои от които все още се движат в столицата.Втората почти изпълнена точка от програмата е доставката на 13 нови нископодови трамвая. Обществената поръчка беше обявена през февруари, като прогнозната стойност е 26 млн. евро. Миналата седмица зам.-кметът на София по транспорта Евгени Крусев съобщи, че на търга са се явили два кандидата - \"Шкода\" и \"Песа\", като офертите им се разглеждат от комисията.Тези нови трамваи ще бъдат пуснати по линия номер 5, като старите, които се движат по нея в момента, ще бъдат прехвърлени по линия номер 10. Според \"Столичен електротранспорт\" това ще позволи бракуването на 23 трамвая, които са 26-годишни и са изминали 450 хил. км.Предстои да се осигури финансиране по два проекта за доставка на 50 нови трамвая, които ще заменят 41 мотриси. Първото предложение предвижда купуването на 30 нископодови трамвая, като целта е да бъдат заменени 21 стари мотриси на средно 34.5 години. Като алтернативен вариант от \"Столичен електротранспорт\" предлагат купуването на 10 трамвая втора ръка от Прага, всеки от които ще струва по 40 хил. лв. с включени транспортни разходи.Общинското дружество планира да купи и 30 нови единични тролейбуса с капацитет 90 пътници. Те би трябвало да заменят всичките 35 броя икаруси на близо 30 години, както и 6 броя тролейбуси МАН, които ще бъдат бракувани. За този проект също тепърва ще се търси финансиране. В програмата до 2020 г. на \"Столичен електротранспорт\" е заложено купуването на 30 електробуса заедно с 12 зарядни станции. Според документа средната цена на един електробус е до 450 хил. евро, а на една зарядна станция - 100 хил. евро. За осъществяването на тази идея дружеството ще кандидатства за заем в размер 14.7 млн. евро от Той ще бъде обезпечен, като дружеството ще сключи 10-годишен договор с Центъра за градска мобилност към Столичната община, .Според проекта 30-те електробуса ще се движат по 2 или 6 автобусни линии, които ще бъдат както крайградски, така и централни. Зарядните станции ще бъдат разположени в крайните спирки. . По думите на Евгени Крусев до края на годината Столичната община ще поръча 20 електробуса, ", "date": "06-june-2017", "title": "Столичната община планира да замени над 100 трамвая и тролея до 2020 г."}
{"url": "http://www.dnevnik.bg/biznes/2017/06/06/2984192_sega_e_momentut_da_vlezem_v_chakalniata_na_evrozonata/", "text": "Сега е моментът България да се възползва и да направи опит да влезе в така наречената чакалня на еврозоната (ERM 2), предхождаща членството в общия валутен съюз. Това се разбра от думите на премиера Бойко Борисов пред журналисти, след като по-рано бе приет от президента на Франция Еманюел Макрон.\"Имаме рядък шанс и ако се възползваме, това е моментът. Надявам се да го направим и вчера след това мероприятие, което имахме с основните политически сили, мисля, че и в тази сфера има оптимизъм\", заяви Борисов.Вчера по време на дискусията \"Европа отново на път\"  че \"еврозоната е задължителна\".Разделението в Европа ще стане по линия на еврозоната и когато си извън Европа вече, извън чакалнята, няма на кого да се сърдиш след това, коментира Борисов пред журналисти.От изказването му се разбра, че финансовият министър на Франция Брюно льо Мер предстои да разговаря по темата с Владислав Горанов.Радослав Точев, бивш външнополитически съветник на Борисов в предишния му кабинет, е състудент на Макрон.На въпрос какви са реалистичните срокове България да се присъедини към чакалнята Борисов, цитиран от агенция \"Фокус\", посочи: \"Реалистичните срокове са, както казваше царят, да бъдем с акъла си като народ и нация.\"Премиерът бе попитан и дали може да се очаква, че това ще стане през януари 2018 г., когато България поема председателството на ЕС.\"Вижте, не се приема за добър тон да предпоставяш дати и срокове. Фактът, че в рамките на един ден и Франция, и Германия на най-високото ниво разговарят с България по тези теми и ги поставят в дневния си ред. Мисля, че тук и с президента Румен Радев можем да бъдем едни добри домакини на подобни срещи в България\", заяви Борисов.По-късно тази вечер Борисов ще отпътува за Германия, където са предвидени срещи с президента Франк-Валтер Щайнмайер и с канцлера Ангела Меркел.\"Аз го познавам още като беше финансов министър. Идвали сме и сме говорили за чакалнята за еврозоната, какво мисли още тогава\", коментира Борисов след срещата си с Макрон. Всъщност Макрон беше министър на икономиката в правителството на Манюел Валс. По времето, за което говори Борисов, министър на финансите е Мишел Сапен.Френският президент Еманюел Макрон обеща днес на българския министър-председател Бойко Борисов да подкрепи усилията на България да се сближи и дори да се интегрира в еврозоната и шенгенското пространство, когато всички критерии бъдат изпълнени, предаде \"Франс прес\".България, най-бедната държава в Европейския съюз, към който се присъедини през 2007 г., иска да ускори хода си към приемане на единната валута и води активна кампания да получи подкрепа от членовете на еврозоната, посочва АФП.\"Всеки път, когато бъдат направени конкретни усилия, Франция ще застане до тези, които ги полагат, и именно такъв е случаят\", каза Макрон в изявление пред журналисти.По-рано тази сутрин бившият премиер Сергей Станишев коментира в ефира на Би Ти Ви, че в ЕС се смята за неприлично директно и брутално да решиш свои проблеми по време на твое председателство на ЕС. Трябва да покажеш, че си полезен на целия ЕС, допълни той.Според него България трябва да има национална програма за влизане в общия валутен съюз, която да предвижда ръст на икономиката и повишение на доходите и стандарта на живот, защото това са основните пречки пред влизането й във валутния съюз.За влизане в еврозоната се изисква постигането на определени показатели от всеки кандидат - инфлация, съотношение на дълга към брутния вътрешен продукт и др. В същото време влизането в чакалнята не поставя такива или други изисквания, но допускането там е в резултат на политическо решение от водещите страни в съюза.Сред ползите на България от влизане в еврозоната са по-висок кредитен рейтинг на държавата, по-ниски лихви по кредитите, по-добър бизнес климат, по-голям контрол върху финансовата система и др.", "date": "06-june-2017", "title": "Сега е моментът да влезем в чакалнята на еврозоната, обяви Борисов от Франция"}
{"url": "http://www.dnevnik.bg/sviat/2017/06/06/2984223_ukrainskiiat_korab_putuvasht_kum_rostov_se_okaza/", "text": "Украински издания опровергаха  че круизният лайнер \"Генерал Ватутин\", пътувал към Одеса, внезапно се е насочил към руския град Ростов на Дон. Междувременно пристанищните власти в града обявиха, че няма да допуснат плавателния съд.Круизният лайнер \"Генерал Ватутин\", отправил се към югозападния руски град, принадлежи на сейшелска компания и плава под флага на централноамериканската страна Белиз, а е тръгнал към Русия по указания на собственика, съобщи телевизия \"112 Украйна\". Предишната информация, разпространявана от украински и руски издания, гласеше, че корабът е трябвало да пристигне в Одеса в понеделник, но се насочил към Крим в посока към Ростов на Дон без обяснение.На борда на кораба, носещ името на съветски генерал от Втората световна война, няма пътници, а единствено 13 членове на екипажа.Украинската компания \"Червона рута\", за която медии пишеха, че е организирала круиза, обяви за агенция УНИАН, че няма отношение към кораба от 2013 г. насам. По-рано одеското издание \"Думская\" цитира служители от фирмата, които бяха обяснили единствено, че \"няма информация\" за поведението на \"Генерал Ватутин\".От компанията казват за УНИАН, че плавателният съд е на сайта на компанията само защото той не е обновяван от 2012 г. Същевременно според публикация на рускоезично издание за круизни обиколки плавателният съд,  от флотилията на \"Червона Рута\" към юли 2015 г. Справка в търговския регистър на Украйна пък показва, че корабът е притежаван от базираната в Кипър Breeze Cruise Lines Limited, отбелязва \"Думская\".В коментар за \"Украинская правда\" директорът по продажбите към \"Червона рута\" Леся Богуславская казва, че по негова информация \"Генерал Ватутин\" от три години не работи с туристи.Онлайн изданието РБК обаче съобщи, че ръководството на пристанището в Ростов няма намерение да пусне кораба. \"Ние сме товарно пристанище, няма да пусна този съд. Тук (в Ростов на Дон) има четири пристанища - всички са товарни\", обяснява Виталий Виробян от управата на порта.Пред радио \"Говори Москва\" той каза, че не е получил никакви инструкции относно лайнера. \"Въобще не сме информирани, че при нас идва нещо такова (круизният кораб - бел. ред). Не, няма да го пуснем. Нямам нито писмена, нито устна информация.\"Граничните служби на Украйна, цитирани от сайта \"Медуза\", казват, че нямат никакви претенции за маршрута на \"Генерал Ватутин\". \"Според наличната информация всичко е извършено в рамките на закона\", казват от граничната служба.", "date": "06-june-2017", "title": "\"Украинският\" кораб, пътуващ към Ростов, се оказа сейшелски, но Русия няма да го приеме"}
{"url": "http://www.dnevnik.bg/bulgaria/2017/06/06/2984233_lozan_panov_poiska_ot_prezidenta_da_iniciira_debat_za/", "text": "Председателят на Върховния касационен съд (ВКС) Лозан Панов поиска от президента консултации за свикване на Велико народно събрание. На среща с Румен Радев на \"Дондуков\" 2 той настоял и държавният глава да инициира дебат за изваждането на прокуратурата от съдебната власт.След срещата Панов уточни, че иска прокуратурата да е отделена от трите власти и да е равно отдалечена от тях.Двамата разговаряха след искане на Панов за това. Преди време той поиска да се срещне с държавния глава и поиска от него да състави междуведомствена комисия, която да се занимае със срещата на главния прокурор Сотир Цацаров в ЦУМ с двама бизнесмени - Сашо Дончев, издател на в. \"Сега\" и Георги Гергов, който е и висш функционер в БСП. Тогава Радев отказа намеса с аргумента, чеСлед това Панов се срещна с премиера Бойко Борисов, като след нея стана известно, че двамата не са . Не беше съобщено официално и какви са били разговорите във връзка със срещата в ЦУМ. След разговора с Борисов обаче Панов заяви, че уважава позицията на Радев за срещата в ЦУМ и напомни, че все още очаква да разговаря с него по темата за съдебната реформа.Вчера. Сред акцентите в разговора с Колев са били сътрудничеството и взаимодействието между държавните органи по хода на съдебната реформа, гарантирането на достъп до ефективно правосъдие за гражданите и фирмите. От пресцентъра на \"Дондуков\" 2 съобщиха вчера и, че това е първата от редица планирани работни срещи на държавния глава с представители на съдебната и изпълнителната власт по теми, свързани с реформата в правосъдието.На днешната среща Панов е заявил това, което е казал и на Борисов, че срещата в ЦУМ е показала, че съдебната реформа е мимикрия, не е в дълбочина и е необходимо да се развие. Липсата на реакция от институциите по въпроса е показала, че на практика не е имало реформа. Във връзка с вчерашния разговор на Радев и Колев и предстоящата среща на президента с , Панов коментира - \"очевидно това са регулярни работни срещи\".\"Смятам, че е много важно да се направи структурна реформа на съдебната власт, за да може прокуратурата да не е безконтролна и безочетна и в този смисъл разговарях с него (Румен Радев - бел.ред.) за това дали ще инициира конституционни промени и дали ще свика консултации за свикване на Велико народно събрание, защото прокуратурата трябва да е независим орган, равно отдалечен от всички власти. Съдебната власт в момента включва и прокуратурата, но тя е страна в наказателния процес и е държавното обвинение, т.е. защитава определена държавна политика\", коментира пред журналисти председателят на ВКС.По думите му Радев е проявил разбиране и е обещал да направи срещи с други представители на съдебната и изпълнителната власт. \"От тук нататък очаквам неговата реакция\", завърши Панов. По-късно от прессекретариата на \"Дондуков\" 2 изпратиха съобщение за срещата, в което нямаше никаква конкретна информация. \"По време на срещата бяха представени предложения за реформи в съдебната власт на председателя на ВКС Лозан Панов, както и перспективи за развитието на правосъдната ни система, които да гарантират нейната независимост и разделението на властите в страната\", се казва в него.", "date": "06-june-2017", "title": "Лозан Панов поиска от президента да инициира дебат за изваждане на прокуратурата от съдебната власт (допълнена)"}
{"url": "http://www.dnevnik.bg/sviat/2017/06/06/2984243_koaliciiata_sreshtu_isliamska_durjava_dostigna_rakka/", "text": "Подкрепяната от Съединените щати офанзива срещу сирийския град Ракка, \"столицата\" на групировката \"Ислямска държава\" в страната, е достигнала до града в понеделник. Това съобщи коалицията Сирийски демократични сили (SDF), която е част от борещите се за освобождаването на Ракка.Очакваше се във вторник SDF да съобщят датата, на която започна операцията. Атаката се осъществява на три фронта - откъм северната, източната и западната част на града, казва говорителят на организацията \"Талал Сило\" в телефонно интервю, цитиран от \"Ройтерс\". Според него офанзивата е всъщност \"финалната част\" дългомесечни усилия да се отвоюва , като сега коалицията настъпва към града.Битката \"ще е свирепа, защото ДАЕШ (\"Ислямска държава\") ще загине, за да защити така наречената си столица\", обясни Сило.Базираната в Лондон Сирийска обсерватория за човешки права потвърди, че по нейни данни SDF са нападнали източен квартал и военна база в северните покрайнини на града във вторник призори.Съюзът обединява кюрдски и арабски милиции. Част от него са и Отрядите за народна защита, или YPG - военното крило на доминиращата сред сирийските кюрди Партия на демократичния съюз, или PYD, която получава подкрепа от САЩ в борбата срещу \"Ислямска държава\". За Анкара няма разлика между YPG и забранената от Анкара Кюрдска работническа партия (ПКК).Турският премиер Бинали Йълдъръм обяви, че Анкара ще отвърне \"незабавно\", ако операцията застраши Турция по какъвто и да било начин. Пред депутати от управляващата Партия на справедливостта и развитието (ПСР) той каза, че страната взема необходимите мерки по въпроса.Турция дълго се съпротивляваше срещу участието на кюрдски елементи в освобождаването на Ракка - град на 90 км южно от турската граница. Анкара, която обвинява Вашингтон, че въоръжава и обучава YPG, се опасява от нарастващо влияние на сирийските кюрди в северната част на страната и смята, че подобно развитие може да промени позициите на ПКК в самата Турция.Миналата седмица Съединените щати съобщиха, че са започнали да снабдяват YPG с . Коалицията, подкрепяна от Вашингтон, настоява, че ще предаде града на граждански съвет, съставен от жители на Ракка, след като бъде отвоюван. Турция многократно е изразявала притеснение, че кюрдските части могат да \"завземат\" града, за да укрепят влиянието си в Северна Сирия.Началото на офанзивата съвпада с последния етап в действията на коалицията, която отвоюва от \"Ислямска държава\" иракския град Мосул. И той, и Ракка са в ръцете на екстремистите от 2014 г.Според доклад на ООН от май кампанията за освобождаване на Ракка \"е довела до много жертви на цивилни, разселване и сериозно унищожаване на инфраструктура\".", "date": "06-june-2017", "title": "Коалицията срещу \"Ислямска държава\" достигна Ракка, Турция наблюдава с безпокойство"}
{"url": "http://www.dnevnik.bg/photos/2017/06/06/2984208_snimka_na_denia_madrid_montira_svetofari_s_ednopolov/", "text": "Испанската столица започна да монтира на светофарите на пешеходните пътеки знаци, символизиращи еднополови двойки. По този начин Мадрид изразява подкрепа за \"равнопоставеност на половете\" и разпространява \"включващи\" послания.Началото на кампанията съвпада със световните събития от 23 юни до 2 юли в защита правата на ЛГБТ общността. Общинският съвет обяви, че знаците ще останат и след World Pride Madrid 2017.Освен това ще има и знаци на разнополови двойки.Проектът на стойност 22 000 евро е за 288 светофара на 72 пешеходни пътеки и кръстовища.Подобна кампания обяви по-рано тази година италианският град Торино.", "date": "06-june-2017", "title": "Снимка на деня: Мадрид монтира светофари с еднополов знак"}
{"url": "http://www.dnevnik.bg/bulgaria/2017/06/06/2984226_i_cacarov_otgovori_na_predsedatelia_na_gradskiia_sud_s/", "text": "Размяната на писма в съдебната власт продължи през деня днес с отговор на гглавния прокурор Сотир Цацаров до председателя на градския съд Калоян Топалов. \"Разпорежданията на прокурора в съответствие с неговата компетентност и закона са задължителни за държавните органи и длъжностните лица, каквото качество имате Вие като административен ръководител\", пише Цацаров до Топалов, който по-рано обяви чрез писмо, че прокуратурата Кореспонденцията между двамата започна миналата седмица, когато изненадващо Цацаров беше сезирал съдийската колегия на съвета с оплакване, че прокурорската проверка по доклада за издаване на разрешенията за подслушване е възпрепятствана от градския съд. Писмото на главния прокурор бе прието за сведение от колегията, но не е изпратено до Топалов, макар да го засяга пряко. Затова и днес Топалов изпрати от своя страна писмо до Цацаров.Спорът е дали от СГС трябва да изпратят на прокурор Паличева копия от всички дела за разрешени СРС със съмнения за нарушения, или тя трябва да се запознае с тях в регистратурата за класифицирана информация на съда и след това да поиска копия на определени материали от тях.Цацаров отговори на председателя на градския съд през сайта на прокуратурата, като пред журналисти обяви, че текстът е кратък, защото главният прокурор имал повече работа от Топалов. Той завършва писмото към него с:", "date": "06-june-2017", "title": "И Цацаров отговори на председателя на градския съд с писмо: Разпорежданията на прокуратурата са задължителни"}
{"url": "http://www.dnevnik.bg/sviat/2017/06/06/2984237_liberalite_v_evroparlamenta_osudiha_narastvashtata/", "text": "Групата на либералите и демократите (АЛДЕ) в Европейския парламент разпространи днес позиция, в която \"осъжда нарастващите случаи на реч на омразата срещу гейове, лесбийки, бисексуални, транссексуални и интерсексуални\" в България, и призовава за охрана на гей-парада в София, съобщи БТА.В изявлението пише, че групата е особено загрижена за изречените от някои политици думи, наред със съобщенията, че участниците в парада на 10 юни може да бъдат нападнати от крайнодесни активисти. Цитирани са призиви \"София да бъде изчистена от боклука\". Отбелязва се, че в миналото участници в прайда са били подложени на словесни нападки, били са заплашвани и не са били охранявани достатъчно от полицията. Припомня се, че преди пет години православен свещеник е призовал участниците в шествието да бъдат бити с камъни. Допълва се, че областният управител на София Илиан Тодоров е известен с изказванията си срещу посочената общност.Председателят на парламентарната група на АЛДЕ Ги Верхофстат призовава българските власти и кмета на София да направят необходимото за охрана на участниците в парада. Насилието на крайнодесните срещу сексуалните малцинства няма място в ЕС през 2017 г., добавя той. Зам.-председателят на групата Софи Ин'т Велд заявява, че българските власти са отговорни за сигурността на всички участници в проявата. Свободата на събиране е основно демократично право и властите имат абсолютното задължение да защитят свободата на изразяване и на събиране, допълва тя.България трябва да бъде съвременно, отворено, приобщаващо общество, в което всички граждани са равни, където всички могат свободно да бъдат себе си. Прайдовете вече могат да бъдат сигурни почти навсякъде в Европа.Наистина ли властите искат София да бъде известна като най-хомофобското място в Европа, пита Ин'т Велд. Тя призовава кмета града Йорданка Фандъкова открито да потвърди преди събитието ангажимента си за защита на участниците. По думите на Ин'т Велд националистическата, хомофобската, ксенофобската, сексистката и авторитарната реторика на някои партии трябва да бъде оспорена, защото нетърпимостта и омразата нямат място в ЕС. Евродепутатът Илхан Кючюк (АЛДЕ/ДПС) призовава България да не се превръща в \"черна точка на крайния национализъм в Европа\".", "date": "06-june-2017", "title": "Либералите в европарламента осъдиха нарастващата хомофобия в България"}
{"url": "http://www.dnevnik.bg/bulgaria/2017/06/06/2984242_julian_mirkov_e_naznachen_za_zam-direktor_na_agenciia/", "text": "Зам.-началникът на столичната митница Юлиан Мирков е назначен за зам.-директор на Агенция \"Митници\". Заповедта за назначаването му е подписана от министъра на финансите Владислав Горанов, съобщи правителствената информационна служба.Мирков е назначен на мястото на Божидар Алексов по предложение на директора на агенцията Георги Костов.Юлиан Мирков е магистър от Университета за национално и световно стопанство, специалност \"Стопанска логистика\". Той работи в системата на Агенция \"Митници\" от септември 2004 г., като през годините е заемал различни длъжности. Към момента е заместник-началник на Митница \"Столична\", а от юни 2015 до януари 2016 г. бе началник на Митница \"Свиленград\", където .", "date": "06-june-2017", "title": "Юлиан Мирков е назначен за зам.-директор на Агенция \"Митници\""}
{"url": "http://www.dnevnik.bg/sport/2017/06/06/2984188_restart_daden_restart_priet_-_bfs_produljava_po_plan_s/", "text": "Ако имате проблем с техниката си, звъните в центъра за обслужване на клиенти и един от първите въпроси е \"пробвахте ли да рестартирате\". Ако сте опитали този ход и все още няма желания резултат, вероятно имате по-голям проблем.Преди година българският футбол предприе мерки за поемане по нов път. След няколко сезона с честа промяна на броя на отборите в А група, лъкатушене на нестабилни клубове, проблеми с лицензи и серия ранни отпадания от евротурнирите БФС се насочи към кардинални промени.Година по-късно вратар спаси дузпа, изпълнена от друг вратар, в  и така беше сложена точка на първия сезон в новосъздадената Първа лига. Тя остави разнопосочни мнения най-вече заради по-сложния формат и отборите, домакинстващи далеч от градовете си. Въпреки това БФС постави добра оценка.Преди повече от година БФС прецени, че е дошло време да се тръгне по нов път, и нае холандската фирма Hypercube, която анализира детайлно българския футбол и проблемите му. След това компанията даде различни предложения за поемане в по-добра посока. След серия срещи и обсъждания клубовете сами одобриха настоящия вариант на първенството.Една от критиките е, че при него теоретично е възможно даден отбор да загуби всичките си мачове през сезона, а след това с победи в плейофната фаза да се спаси от изпадане. При подобен сценарий най-слабият отбор в Първа лига .\"Защо трябваше да се стигне до края на сезона, за да се правят тези анализи? Този формат на първенството беше избран единодушно от всички клубове, като преди това подробно им беше разяснена схемата\", каза пред \"Дневник\" заместник изпълнителният директор на БФС Павел Колев.Още преди година той обясни, че ще са нужни три години, за да се направи оценка дали промените носят желания резултат. Сега потвърди думите си. \"БФС няма абсолютно никакво намерение да променя или модифицира формата\", заяви Колев. От Hypercube следят изкъсо развоя на първенството и посочват, че и в Дания, където се прилага същата формула, в началото е имало недоволни.Според заместник изпълнителния директор на БФС е нормално клубове, които са имали добри резултати, да са положително настроени, а такива със слаби да критикуват. Думите му се потвърждават от мнението на президента на \"Ботев\" Ангел Палийски. \"Ние сме доволни от гледна точка на повишения интерес към първенството. До последно имаше интрига - специално за местата в Лига Европа. Играха се по-завързани мачове\", каза той пред \"Дневник\".Палийски вижда като недостатък продължителността на сезона, която остави \"Ботев\" без почивка. \"Това, върху което трябва да се мисли, е календарът. За нас се получава така, че от единия сезон започваме подготовка директно за следващия, а това в един момент ще окаже влияние.\"Друг проблем е свързан с финансовото състояние на клубовете. При рестарта се обсъждаше идеята за предоставяне на банкови гаранции от участниците в лигата за по 1.5 млн. лева, но постепенно тя изтече между капките. Сега някои клубове, сред които и класиралият се в шестицата \"Локомотив\" (Пловдив) и борещият се за Лига Европа \"Верея\", минаха през трудности със забавяне на заплати.На практика се запази тенденцията от последните години част от клубовете да привършват парите далеч преди първенството да е приключило. Колев акцентира върху това, че проблемите не са само в България. \"В региона няма първенство, което да не се провежда по сходен начин. Малките шампионати в Европа се насочват към този модел, тъй като познатият вариант с по два мача при разменено гостуване остава приложим основно за богатите държави.\"", "date": "06-june-2017", "title": "Рестарт даден, рестарт приет - БФС продължава по план с Първа лига въпреки критиките"}
{"url": "http://www.dnevnik.bg/sport/2017/06/06/2984190_rusiia_obiavi_che_niama_opasnost_ot_teroristichni/", "text": "\"В условия на усложнена международна обстановка Русия е напълно подготвена за провеждането на \", обяви ръководителят на федерална служба за безопасност Алексей Лаврищев на пресконференция в Москва.Турнирът на континенталните футболни шампиони, който е генералната репетиция за световното първенство през 2018 г., ще се проведе от 17 юни до 2 юли в Москва, Санкт Петербург, Казан и Сочи.\"Към този момент няма непосредствена опасност от терористични атаки в Русия. Взели сме всички необходими мерки заради зачестилите атаки на масови мероприятия по света. Целта ни е неутрализация на всякакви рискове и на първо място \", каза още Лаврищев.Според организационния комитет на Купата на конфедерациите руските служби за сигурност са подготвени за действие във всякакви ситуации.През април покрай  международната футболна федерация (ФИФА) изрази увереност в безопасността на участниците и зрителите на турнира.Президентът на ФИФА Джани Инфантино дори заяви на среща с Владимир Путин, че той и ръководената от него организация нямат абсолютно никакви съмнения, че Русия ще изпълни всички изисквания и ще организира две страхотни първенства.\"Не само като президент на ФИФА, но и като обикновен фен на футбола каня целия свят да дойде в Русия за Купата на конфедерациите и световното първенство и да опознае тази невероятна страна\", каза тогава швейцарецът.", "date": "06-june-2017", "title": "Русия обяви, че няма опасност от терористични атаки по време на Купата на конфедерациите"}
{"url": "http://www.dnevnik.bg/pr_sfera/2017/06/06/2984253_mejdunaroden_festival_za_gradsko_izkustvo_shte/", "text": "Най-мащабният фестивал за съвременна градска стенопис в България ще се проведе от 12 до 18 юни тази година в Ахтопол, под надслов . Събитието се организира от екипа млади художници \"140 ИДЕИ\".Във  ще вземат участие изявени фасадни артисти от България, Испания, Великобритания, Аржентина, които ще променят завинаги облика на града. Художниците ще изрисуват 30 големи стени на частни и обществени сгради в Ахтопол, превръщайки го в истинска галерия на открито. Организаторите от \"140 ИДЕИ\" се надяват по този начин да превърнат Ахтопол в целогодишна дестинация за арт туризъм на Българското Черноморие и да допринесат за развитието на региона.Последните три дена, 16 - 18 юни, ще имат фестивален характер и ще бъдат белязани от множество музикални участия, интерактивни пърформанси и 3D mapping. Карта и мобилно приложение ще водят посетителите на града през различните локации - стенописи и арт зона, зона за развлечения, музикална сцена и други. Събитието е отворено за всички, които искат да почерпят от фестивалната атмосфера на града и да станат свидетели на раждането на произведения на изкуството с такъв мащаб.Фестивалът  се осъществява с подкрепата на Институт \"Сервантес\". Спонсори на събитието са Оргахим, Йегермайстер, ПроРеклама, Неополис и Фотопавилион.", "date": "06-june-2017", "title": "Международен фестивал за градско изкуство ще превърне Ахтопол в галерия на открито"}
{"url": "http://www.dnevnik.bg/bulgaria/2017/06/06/2984193_gurciia_proveriava_dali_desetki_firmi_bazirani_v/", "text": "Гръцките власти са започнали щателни проверки на 70 гръцки фирми, базирани в България, с цел да установят дали извършват някаква дейност.Първите резултати от проверките показват, че 80% от тези фирми са виртуални, тоест очаква се на 56 да бъдат наложени глоби. Приходите, които те са укрили от гръцката държава, като са ги декларирали единствено в България, ще бъдат обложени с данъци.Целта на тези компании е да избегнат по-високите , прилагани в Гърция (29%), а също и да са по-конкурентоспособни, предлагайки по-ниски цени. Отбелязва се, че  е 10 на сто, а данъкът върху дивидентите - 5 на сто.Проверките се отнасят до действията на тези фирми, до активността им в България и дали имат сключвани сделки на нейна територия. В случай че не бъдат открити сделки, това не означава автоматично, че са укрили доходи и не са плащали данъци, казват инспекторите, но подчертават, че това е важен елемент от проверките. Властите проверяват също клиентите на тези фирми, за да установят вида на предлаганите от тях услуги, движението на банковите сметки, както и дните, през които са пребивавали в България, въз основа на конкретни данни. В сътрудничество с българските власти ще бъдат проверени служителите, за да се установи дали те реално работят във въпросните 70 фирми.След приключване на проверките и след като се види, че използваната методология, по която са проверявани тези 70 фирми, е правилна, властите ще разширят обсега на своите проверки и освен в България ще извършат такива и в Кипър. Високопоставен правителствен източник подчерта, че правителството взима мерки, за да защити интересите на гръцката държава, като едновременно с това сигнализира, че всички, които се опитват да укрият данъци, ще бъдат проверени. В никакъв случай не желае да създава проблеми на тези гръцки фирми, които наистина са решили да извършват дейности в балкански страни. Представители на финансовото министерство казват, че има изградени канали в Северна Гърция, които \"уреждат\" фирми в България и в които са замесени адвокати, счетоводители и посредници. Те твърдят още, че това са най-вече малки фирми за предоставяне на услуги. Например наскоро бе открито физическо лице, открило в България фирма, занимаваща се със сервизна дейност на компютри и мобилни телефони. Всъщност услугата се извършва в Гърция, а фактурата, която се издава, е от България.Съгласно законодателството на България фирмите, инвестирали в по-слабо развити райони (където безработицата през миналата година е била значително по-голяма от средната за страната), могат да се възползват от данъчни облекчения, ако отговарят на някои условия.По данни на в. \"Катимерини\" повечето от фирмите с гръцко участие, намиращи се в България, са \"фантоми\", тъй като са много малко онези с реална производствена дейност.Според съветник по финансовите и търговските въпроси в гръцкото посолство в София броят на регистрираните и формално активни фирми в България с гръцко участие възлиза на около 17 хиляди. Смята се, че 60% от тях не извършват никаква дейност. ", "date": "06-june-2017", "title": "Гърция проверява дали десетки фирми, базирани в България, са фантоми"}
{"url": "http://www.dnevnik.bg/sviat/2017/06/06/2984293_panika_krai_notr_dam_sled_kato_policai_prostrelia/", "text": "Полицията в Париж съобщи, че нападател е бил прострелян пред катедралата \"Нотр дам\" и призова жители и туристи да стоят далеч от района, съобщи \"Ройтерс\".Испанското издание \"Ел мундо\" цитира френската полиция, според която мъж атакувал с чук служителя на реда, който реагирал с изстрел, уцелвайки го в гръдния кош. И двамата са ранени, съобщава агенция \"Ройтерс\".Според телевизия BMF TV мъжът с чук в ръка заплашвал и минувачи.Районът около \"Нотр дам\" е отцепен. Френската прокуратура съобщи, че е започнало разследване за тероризъм след инцидента край прочутата катедрала.Първоначалните сведения бяха за изстрели край \"Нотр дам\" и предизвикаха паника сред французите, пише Би Би Си.", "date": "06-june-2017", "title": "Паника край \"Нотр дам\", след като полицай простреля нападател с чук"}
{"url": "http://www.dnevnik.bg/biznes/2017/06/06/2984277_ne_se_obsujda_vuzobnoviavane_na_jujen_potok_obiaviha/", "text": "\"Газпром\" и България не обсъждат възобновяване на \"Южен поток\", а разглеждат варианти за развитието на нейната газопреносна система. Това каза днес пред журналисти вицепрезидентът на руската компания Александър Медведев, цитиран от ТАСС.\"С българските колеги обсъждаме варианти за развитие на газопреносната система на България, именно за това става дума засега\", посочи Медведев, отговаряйки на въпрос на журналист за плановете за възобновяване на строителството на \"Южен поток\".От България не са постъпвали запитвания за увеличаване на доставките на газ, допълни Медведев. \"Аз участвах в преговорите с България. Никакви запитвания за 15 млрд. куб. метра не са правени\", уточни той.В събота в рамките на Международния Петербургски икономически форум министърът на енергетиката Теменужка Петкова се срещна с председателя на управителния съвет на \"Газпром\" Аексей Милер. След това бе съобщено, че двамата са подписали пътна карта за развитие на газопреносната инфраструктура на територията на България.Междувременно президентът Георги Първанов  (2001 - 2011 г.) използва случая да обяви, че втората тръба на газопровода \"Турски поток\" може да завие към България и това е \"малък шлем\", постигнат от сегашните управляващи в отношенията с Русия в енергийната сфера.Докато беше на поста Първанов обяви постигнат от България \"голям шлем\", договарян от самия него като действащ държавен глава, който включва три неосъществени и до днес, но предизвикали милиардни разходи, проекта \").Междувременно, позовавайки се на свои източници , че през последните два месеца българското правителство е активизирало разговорите с \"Газпром\" през страната да продължи да се транзитира природен газ и след спирането на доставките по Трансбалканския газопровод (през Украйна и Румъния), което вероятно ще се случи през 2019 г. с израждането на \"Турски поток\".Това може да стане или чрез изграждане на отклонение от новия газопровод в Турция към България, или чрез нов газопровод през Черно море, който ще излиза край Варна с капацитет от 15.67 млрд. куб. метра годишно. По този начин България ще гарантира както доставките си на газ, така и ролята си на транзитьор в посока Европа, посочва изданието.", "date": "06-june-2017", "title": "Не се обсъжда възобновяване на \"Южен поток\", обявиха от \"Газпром\""}
{"url": "http://www.dnevnik.bg/bulgaria/2017/06/06/2984282_arestuvan_e_turist_prebil_kamerierka_v_slunchev_briag/", "text": "Шведски турист е ритнал без причина в главата камериерка в хотел в Слънчев бряг, в резултат на което жената е изгубила съзнание. Мъжът бил задържан за кратко, след което освободен и изгонен от хотела, съобщава Би Ти Ви. Днес главният прокурор Сотир Цацаров обяви, че нападателят е задържан отново и ще бъде изправен пред съд с искане за постоянна мярка \"задържане под стража\".Инцидентът е станал на 4 юни. По информация на Би Ти ви пострадалата чистела фоайето на хотела, когато туристът се приближил. Попитала го на английски какво иска, а в отговор получила ритник в главата. Телевизията се позовава на информация от персонала на хотела, според която 53-годишният турист, който дошъл на почивка с брат си, се държал агресивно и неадекватно още при пристигането си.\"Нова телевизия\" разпространи видео от охранителните камери в хотела, от което се вижда инцидента.", "date": "06-june-2017", "title": "Арестуван е турист, пребил камериерка в Слънчев бряг"}
{"url": "http://www.dnevnik.bg/bulgaria/2017/06/06/2984349_prezidentut_na_germaniia_kum_borisov_evropa_ima_nujda/", "text": "Европа има нужда от Вас и Вашето правителство, Балканите имат нужда от Вас, България има нужда от Вас. С тези думи президентът на Федерална република Германия Франк-Валтер Щайнмайер се е обърнал днес към министър-председателя Бойко Борисов по време на срещата им в Берлин, предаде правителствената информационна служба. Двамата са се съгласили, че от взаимен интерес е да продължат да се развиват и задълбочават взаимоотношенията между България и Германия.\"Високо ценим отличните и приятелски отношения с Германия\", изтъкнал премиерът Бойко Борисов. По думите му интензивният двустранен политически диалог е ясен сигнал за волята и на двете страни да укрепват партньорството си по въпросите от взаимен интерес.Бойко Борисов е добавил, че страната ни ще продължи да разчита на германския опит и ценна подкрепа в приоритетни за България области. Той е дал за пример важни теми като подготовката на българското председателство на Съвета на ЕС, сигурността и охраната на границите, инвестициите и дуалното образование.Утре официалното посещение на Борисов в Германия продължава със среща с канцлера Ангела Меркел.", "date": "06-june-2017", "title": "Президентът на Германия към Борисов: Европа има нужда от Вас"}
{"url": "http://www.dnevnik.bg/biznes/finansi/2017/06/06/2984364_sudut_obiavi_za_nezakono_ogranichavaneto_na_dostupa_i/", "text": "Административен съд София-град е отменил като незаконосъобразен отказа за достъпа до стенограмата от Консултативния съвет по национална сигурност при президента Росен Плевнелиев от 14 юли 2014 година, на която е обсъждана ситуация в КТБ. Това съобщи днес по БНТ адвокат Александър Кашъмов от програмата \"Достъп до информация\".Делото в съда е заведено от журналиста Илия Вълков от телевизия BIT. Според съда публичното оповестяване на всички факти, свързани с фалита на банката и последиците от това, няма да доведе до вреда след почти три години, уточнява Вълков в профила си във \"Фейсбук\".\"Президентската институция не е извършило оценка на риска от предоставянето на стенограмата, както повелява законът. Не са изложени и мотиви какво е наложило класифицирането на информацията\", постановяват още магистратите.Решението обаче подлежи на обжалване.Вчера , че няма да дадат достъп до стенограмата от 14 юли 2014 година и на журналистите от сайта Биволъ, защото в нея има класифицирана информация. Административният съд - София град  на администрацията на президента да предостави достъп до стенограмата от консултации при държавния глава за КТБ от 30 юни 2014 година. Той върна преписката за произнасяне на президентството.Президентът Румен Радев обяви, че ще се допита до всички участници в срещата и на база тяхното мнение за разсекретяването, ще вземе решение. За момента против публикуване на стенограмата . Според Александър Кашъмов няма как мнението на един или друг участник в управлението да е държавна тайна.", "date": "06-june-2017", "title": "Съдът обяви за незаконо ограничаването на достъпа и до втората стенограма за КТБ"}
{"url": "http://www.dnevnik.bg/detski_dnevnik/obrazovanie/2017/06/06/2984366_mesta_za_purvolaci_ima_no_niama_kak_vsichki_da_sa_v/", "text": "В училищата в София има достатъчно места за първокласници, но няма как да се задоволят претенциите за прием в 10-15 предпочитани школа, около тази теза се обединиха пред БНТ началникът на столичния инспекторат по образование Ваня Кастрева и зам-кметът на София Тодор Чобанов. Чобанов посочи, че училищата в София са общо 250, но има квартали, където децата са повече от капацитета на училищата.\"По прогнозните данни бъдещите първокласници са малко по-малко от тази през миналата година, така че и тази година няма да има деца, които няма да са обхванати\", уточни Кастрева. Тя призова родителите на първолаци да проследят къде ще има свободни места и да избират от тях. Кастрева поиска от родителите да прояват теларантност и разбиране.Началникът на столичният инспекторат по образование и зам-кметът на София се обединиха около мнението, че проблем създава натежаването при класирането на фактора настоящ адрес към момента, а не се взима предвид уседналостта. Според Чобанов този критерии е силно проблемен, но общината не може да направи нищо, защото той е заложен в наредбата на Министерството на образованието.Друг проблем е, че прилежащите територии на училищата не съвпадат с административното деление и така хора живеещи срещу едно училище, не получават точки за него на база местоживеене. Кастрева изрази мнение, че този проблем ще се реши, но това не може да стане за кампанията тази годинаТодор Чобанов посочи, че в цяла Европа първокласниците се приемат равномерно по местоживеене. Според него избраната от столичната община е коректна и внимателно разписана, но трябва да се прилагат правилно и коректно, което зависи от директорите на училища. Имало няколко случая, където директорите не са справили добре с прилагане на правилата и там ще се търсят решения, като вероятно ще има и санкции, уточни зам-кметът на Столична община.Чобанов посочи, че ще се върви към електронно записване за първи клас, каквото е било въведено да детските градини.", "date": "06-june-2017", "title": "Места за първолаци има, но няма как всички да са в желаните училища, обявиха от столична община"}
{"url": "http://www.dnevnik.bg/sviat/2017/06/06/2983837_gru_e_opitvalo_da_hakne_izborite_v_sasht_pokazva/", "text": "Руското военно разузнаване е провело кибератаки срещу поне един доставчик на софтуер за гласуване в САЩ и е изпращало фишинг имейли на над 100 работещи в местните изборни комисии дни преди изборите през ноември.Това показва секретен документ на Агенцията за национална сигурност (АНС), с който нейна служителка е снабдила електронното издание . The Intercept бе създаден от, който работи заедно с  по за  през 2013 г. Информаторката, 25-годишната Риалити Лий Уинър, вече има повдигнати обвинения за разкриване на класифицирана информация.Документът, който Уинър е дала на изданието, е \"най-подробният анализ на американското правителство за , който е бил публично разпространен досега\", пише The Intercept. Докладът е с дата 5 май.Той показва, че може да са стигнали по-дълбоко в американската система, отколкото се смяташе досега. Резюмето му недвусмислено твърди, че зад операцията стои Главното разузнавателно управление (ГРУ).Докладът не прави изводи дали намесата е имала ефект върху изборите и признава, че все още има много неясноти за това какво са успели да постигнат хакерите. Въпреки това възможността да има руска намеса върху някои елементи от изборния процес е притеснителна. Източник от разузнаването предупреждава, че не бива да се правят прекалено големи заключения, защото един анализ не е задължително да бъде окончателен и категоричен.Администрацията на президента Барак Обама оповести публично по същата тема през януари, в който разузнаването с голяма сигурност твърдеше, че  многостранна операция с цел да \"подкопае публичното доверие в американския демократичен процес, да очерни секретарят (Хилъри) Клинтън и дада бъде избрана и потенциалното ѝ президентство\". Този доклад обаче пропускаше много детайли за спецификата на операциите.Сега АНС твърди, че има специален екип от  чиято задача е да вредят на изборите в САЩ и чужбина и че те се фокусират върху елементи от системата, които са пряко свързани с регистрацията на избиратели. Сред тях е и частен производител на устройства, използвани в гласуването.Според АНС планът на е бил прост: да изпратят фишинг имейли, с които да измамят представители на местната власт да отворят документ от Microsoft Word, заразен със зловреден софтуер, който дава на хакерите пълен контрол над засегнатите компютри.През август хакерите първо изпращат лъжливи имейли на служители на въпросната софтуерна компания. (Макар името ѝ да липсва в документа, според The Intercept става въпрос за VR Systems, чиито софтуер и машини се използват в осем щата – Калифорния, Флорида, Илинойс, Индиана, Ню Йорк, Северна Каролина, Вирджиния и Западна Вирджиния. Флорида бе един от щатите, които изненадващо гласуваха за Тръмп и спомогнаха за победата му). АНС идентифицира седем потенциални жертви и отчита, че вероятно данните от акаунта на поне един от тях са били откраднати.На 27 октомври – по-малко от две седмици преди изборите, хакерите създават акаунт в Gmail, който имитира пощите на служителите на VR Systems и започват втора фишинг кампания, този път срещу 122 представители на местните власти в САЩ. Атаката вероятно се провежда на 31 октомври или на 1 ноември и целите ѝ хора, свързани с управлението на системите за регистрация на гласоподаватели. Зловредният софтуер в изпратените тогава Microsoft Word файлове дава на хакерите огромен контрол върху системата. АНС обаче не е наясно дали жертвите действително са отворили имейлите и файловете и до каква информация може да са се добрали хакерите.Докладът споменава накратко две други операции. В едната хакерите са създали фалшив имейл, претендиращ да бъде адрес на друга компания, работеща по изборите и са изпращали мейли за \"свързани с изборите продукти и услуги\". В другата същата група хакери са изпратили тестовеи имейли на Изборната комисия в Американска Самоа. се изправят пред две предизвикателства: първо, изборната система в самите щати в децентрализирана, което значи, че процесът е различен във всеки окръг. Второ, наличието на Иизбира президента, затруднява преценката в кой щат трябва да бъдат насочени усилията.\"Да хакнеш изборите е трудно, но не заради технологията – това е изненадващо лесно – а защото е трудно да се прецени как да се постигне ефект\", коментира пред The Intercept експертът по киберсигурност Брус Шнайър. \"Вижте последните избори – тези през 2000 г. се решиха във Флорида, тези от 2004 г. - в Охайо, а последните – в няколко окръга в Мичиган и Пенсилвания, така че е трудно да се вземе решение къде да се хаква\".Министерството на правосъдието вече повдигна обвинения срещу служителката, снабдила The Intercept с документа. Това е един от първите конкретни опити на администрацията на президента Доналд Тръмп да спре течовете на информация от институциите. Макар връзката му с медиите да не е никак добра, Барак Обама все още е американският президент, изправил на съд най-много информатори, всъщност повече от всички свои предшественици, взети заедно.25-годишната Риалити Лий Уинър е обвинена в изнасяне на класифициран материал от правителствена институция, намираща се в Джорджия. Уинър е била арестувана на 3 юни, а обвиненията срещу нея бяха обявени час, след като The Intercept публикува статията си.Източници не само на сайта, а и на агенция \"Ройтерс\" потвърджават автентичността на цитираните документи и факта, че макар прессъобщението на министерството да не споменава имена, става въпрос именно за The Intercept.", "date": "06-june-2017", "title": "ГРУ е опитвало да хакне изборите в САЩ, показва доклад на Агенцията за национална сигурност"}
{"url": "http://www.dnevnik.bg/sviat/2017/06/06/2984351_trump_svurza_krizata_s_katar_s_poseshtenieto_si_v/", "text": "Американският президент Доналд Тръмп косвено взе страна в  и обяви, че изолацията на Доха е резултат от визитата му в Саудитска Арабия в края на май.\"Толкова е хубаво да видя, че посещението ми в Саудитска Арабия с краля и 50 държави вече дава плодове. Казаха, че ще действат твърдо относно финансирането на... екстремизма и всичко сочеше към Катар. Може би това ще е началото на края на ужаса на тероризма,\" написа той в два последователни туита. Няколко часа по-рано имаше подобно послание: \"По време на скорошното ми пътуване до Близкия изток заявих, че вече не може да бъде финансирана Радикалната Идеология. Лидерите посочиха към Катар - вижте!\"Ден преди коментарите на Тръмп Председателят на влиятелната иранска парламентарна комисия по национална сигурност и външна политика Алаедин Боруджерди заяви, че разногласията между Саудитска Арабия и Катар са следствие от неотдавнашната визита на американския президент Доналд Тръмп в района, предадоха \"Асошиейтед прес\" и БТА.Поради подписването на внушителни оръжейни сделки между саудитците и САЩ при посещението на Тръмп не би било изненадващо, ако има още негативни събития в района, казал Боруджерди, цитиран от държавната информационна агенция ИРНА.Часове след коментарите на Тръмп Пентагонът обяви, че САЩ \"нямат планове да променят позициите си в Катар\" и че страната има \"траен ангажимент към регионалната сигурност\". От институцията обаче отказаха да коментират в прав текст туитовете на държавния глава. Попитан дали Катар е поддръжника на тероризма, говорителят на Пентагона отговори: \"Не съм правилният човек за този въпрос.\"Близо 8000 военнослужещи са разположени в Удейд в Катар - най-голямата американска военновъздушна база в Близкия изток. От нея започват и много от ударите по \"Ислямска държава\". Затова и часове преди коментара на Тръмп американски представители обявиха, че ще се опитат да намалят напрежението между Саудитска Арабия и Катар.Според бивши и настоящи представители на американската администрация, цитирани от \"Ройтерс\", решението на Саудитска Арабия, Бахрейн, Египет, Обединените арабски емирства и преходното правителство в Източна Либия да прекратят отношенията си с Катар е хванало САЩ неподготвени.На фона на коментарите на Тръмп лидерът на Кувейт отпътува за Рияд, за да се опита да посредничи в кризата. Заедно с Оман Кувейт запази отношенията си с Доха, което наведе анализатори на мисълта, че страната вероятно ще влезе в ролята на медиатор в кризата. В Рияд шейх Сабах ал-Ахмад ал-Джабер ал-Сабах трябваше да се срещне с представители на Саудитска Арабия и ОАЕ, уверили го, че Катар финансира \"радикална идеология\" и трябва да се откаже от дейността си.Междувременно катарски представител каза, че разривът тласка Доха в посока към напускане на Съвета за сътрудничество на страните от Залива.В кризата се намеси и френският президент Еманюел Макрон, който в телефонен разговор заяви на емира на Катар, че е \"важно да се запази стабилността\" в региона. Той разговаря и с представители на Саудитска Арабия, чийто външен министър Адел ал-Джубейр, цитиран от \"Ройтерс\", обяви в Париж, че целта не е Катар да бъде наранен, а страната да \"направи избор\". Ал-Джубейр каза, че Рияд обвинява Катар, че подкопава Палестинската автономия и Египет, като подкрепя \"Хамас\" и \"Мюсюлмански братя\" и поддържа \"враждебно настроени медии\".", "date": "06-june-2017", "title": "Тръмп свърза кризата с Катар с посещението си в Саудитска Арабия"}
{"url": "http://www.dnevnik.bg/sport/2017/06/06/2984358_evropeiskite_futbolni_ligi_poiskaha_po-malko_direktni/", "text": "Асоциацията на професионалните футболните лиги в Европа (ЕPFL) поиска по-малко отбори да влизат директно в груповата фаза на Шампионската лига, а повече квоти да бъдат разиграни в квалификациите на най-силния клубен турнир.През лятото на 2016 г. УЕФА обобяви серия промени в най-комерсиалната футболна надпревара. Сред тях бяха гарантирано място в групите за първите четири отбора от четирите топ първенства на Европа, което би оставило едва 16 квоти за всички останали на континента.Едно от местата ще остане запазено за победителя в Лига Европа, а УЕФА възнамерява да дава \"уайлд кард\" на бивши победители в турнира, без значение от моментното им класиране.Тези промени ще влязат в сила през 2018 г. и ще важат в трите сезона до 2021 г. Президентът на EPFL Ларс-Кристер Олсон обаче се надява УЕФА да промени плановете си и да осигури по-голям достъп до турнира на отборите от по-малките страни.\"Общото мнение на всички лиги е, че трябва да има по-малко клубове, които да се класират директно за груповата фаза. Квалификациите трябва да имат по-голяма тежест и да дават повече възможност на повече отбори да стигнат до групите\", заяви Олсон.Шведът е категоричен, че промените във формата, които ще влязат в сила догодина, ще увеличат разликата между богатите клубове и останалите. Това е едно от нещата, срещу които Александър Чеферин обяви твърдо намерение да се бори при кандидатурата и избора си за президент на УЕФА. Тази седмица асоциацията на професионалните лиги в Европа постигна споразумение с УЕФА, което ще й гарантира участие във вземането на решения за бъдещи промени в Шампионската лига, засягащи структурата на турнира и програмата на мачовете.По думите на Олсон оглавяваната от него организация и Александър Чеферин споделят мнението, че има опасност \"шепа клубове да доминират европейските турнири\".\"Ние сме убедени, че поддържането на конкурентния баланс е необходимо, за да запазим интереса на феновете и да направим състезанията по-интересни\", каза още президентът на EPFL.", "date": "06-june-2017", "title": "Европейските футболни лиги поискаха по-малко директни квоти за Шампионската лига"}
{"url": "http://www.dnevnik.bg/biznes/2017/06/06/2984378_standart_end_puurs_povishi_perspektivata_na_kreditniia/", "text": "Международната рейтингова агенция \"Стандарт енд Пуърс\" S&P GlobalRatings повиши перспективата на кредитния рейтинг на София от стабилна на положителна, съобщи пресцентърът на Столична община. В същото време агенцията потвърждава дългосрочния кредитен рейтинг на столицата BB+.По правило община не може да има по-висок кредитен рейтинг от този на държавата, а миналата седмица \"Стандарт енд Пуърс\" повиши и перспективата на рейтинга на България от стабилна на положителна. Положителната оценка на рейтинговата агенция за София е признание за добрата работа на общинската администрация, финансовата стабилност и високото ниво на собствени приходи на Столична община, посочват от кметството.Според предварителните данни за изпълнение на бюджета на София, приходите през първите 5 месеца на годината са близо 7 млн. лв. повече в сравнение със същия период на 2016-та. Данъчните и неданъчни постъпления в хазната на Столична община от януари до края на май са 305.6 млн. лв.", "date": "06-june-2017", "title": "\"Стандарт енд Пуърс\" повиши перспективата на кредитния рейтинг на София"}
{"url": "http://www.dnevnik.bg/citat_na_deniia/2017/06/06/2984372_citat_na_denia_kude_sme_spali_s_kogo_sme_spali_-/", "text": "Така политическият координатор на партия \"Атака\" и бивш главен секретар на МВР Светлозар Лазаров отговори на въпрос по Би Ти Ви, вярно ли е, че при визита в Москва, с Волен Сидеров са спали в много скъпи хотели.Двамата, заедно с екип на телевизия \"Алфа\", са били в Русия за участие във форум на \"Единна Русия\", известна като партията на Путин. \"Не знам кой хотели са скъпи и кои са евтини. Не мога да преценя, не съм достатъчно ориентиран\", каза още Лазаров.Той  могат да произтекат конкретни политически резултати.", "date": "06-june-2017", "title": "Цитат на деня: Къде сме спали, с кого сме спали - питайте партия \"Атака\""}
{"url": "http://www.dnevnik.bg/citat_na_deniia/2017/06/06/2984320_citat_na_denia_da_izliazat_stenogramite_za_da_sprat/", "text": "Това поиска по Би Ти Ви председателят на народното събрание по време на кризата около КТБ Михаил Миков. Според него записите от двете събирания по темата, инициирани от президента, ще дадат отговори на всички въпроси.Миков смята, че общественият интерес изисква стенограмите да се разсекретят. До момента , че може да стане публично съдържанието на протоколите от срещата на 30 юни 2014 година.От президента Румен Радев зависи дали и кога ще стане това. Вчера от президенството обявиха, че , защото съдържа класифицирана информация. \"И на втората стенограма ще и дойде времето, може да не е при Радев, но щом хората го искат, ще се случи\", пророкува бившият председател на парламента.Миков потвърди, че е имало идея за банкова ваканция, заради КТБ, но той като председател на парламента не е приел исканията за извънредно събиране на народното събрание, за да приеме нужния закон. В отговор на въпрос, Михаил Миков каза, че е трудно от днешна гледна точка да се каже дали е можело КТБ да се спаси.\"При по-експедитивна намеса на БНБ, може би щеше да се предотврати тази ситуация. Не случайно вървят разследвания и прокуратурата се занимава. Тя е достатъчно добросъвестна да си свърши работата\", уточни той.", "date": "06-june-2017", "title": "Цитат на деня: Да излязат стенограмите, за да спрат коментарите по спомени и съчиненията по спомени."}
{"url": "http://www.dnevnik.bg/sport/2017/06/06/2984367_latviika_i_shveicarka_shte_igraiat_polufinal_na_rolan/", "text": "Латвийската тинейджърка Йелена Остапенко и доста колебливо представящата се от началото на 2017 г. Тимеа Бачински се класираха за полуфиналите на \"Ролан Гарос\".В четвъртък, навръх рождените си дни, двете ще определят първата финалистка в турнира, след като днес успяха да се адаптират по-добре от съперничките си към Бачински уби големите надежди на домакините за френски триумф, след като елиминира поставената под №13 Кристина Младенович. Остапенко направи обрат срещу бившата №1 Каролин Вознячки и за пръв път в своята кариера стигна до финалната четворка в турнир от Големия шлем.Пътят към финала изглеждаше открит пред Младенович, след като в предишния кръг французойката детронира шампионката Гарбине Мугуруса. Тя обаче не успя да пречупи поставената под №30 Бачински, която ще играе полуфинал в Париж за втори път след 2015 г.Швейцарката се оказа по-стабилна в един изпълнен с грешки двубой и се наложи с 6:4, 6:4 след 110 минути игрово време.Бачински два пъти повеждаше с пробив в първия сет, но Младенович два пъти успяваше да го върне и да изравни при 2:2 и 4:4. В деветия гейма обаче французойката отново загуби подаването си след 12-минутна битка, а след като спаси възможност за връщането и на третия пробив, швейцарката приключи сета в своя полза с директна точка от сервис.При 1:1 във втората част дойде първото прекъсване заради дъжд. Няколко часа по-късно двете се върнаха на корт \"Филип Шатрие\". Младенович стартира с пробив и поведе с 3:1. След това обаче тя загуби три поредни гейма, губейки два пъти и своето подаване, и изостана с 3:4.В този момент дъждът отново прекъсна мача. Този път паузата не беше толкова продължителна, а в първия гейма след подновяването на играта Бачински затвърди втория пробив и поведе с 5:3.При 5:4 Бачински получи шанс да сервира за победата. Както и в първия сет, тя беше изправена пред точка за връщане на пробива разлика и изравняване на резултата, но отново показа здрави нерви и обърна подаването си, за да сложи точка на спора.В другия четвъртфинал, който се изигра днес, атакуващата мощ на 19-годишната Остапенко разби желязната защита на Вознячки и спечели с 4:6, 6:2, 6:2 след 113 минути игрово време.Латвийката, която заема 47-ото място в световната ранглиста, направи два пъти повече непредизвикани грешки в този двубой - цели 50 срещу 25 на съперничката. Тя обаче имаше колосално предимство при печеливши удари - 38 срещу едва шест на датчанката.Вознячки първоначално се приспособи по-добре към силния вятър, прахоляка и ниските температури и спечели първите пет гейма на двубоя. Остапенко обаче започна да намира верния ритъм, навакса двата пробива изоставане и стигна до шанс да сервира за 5:5.Младата латвийка не се възползва и допусна трети пробив, който сложи край на първия сет. Игровото предимство обаче вече беше на нейна страна. Тя спечели три от първите четири подавания на съперничката и взе солиден аванс от 5:2.В този момент дъждът прекъсна двубоя. След подновяването му Остапенко сложи край на втория сет при свой сервис. В първите три гейма на решаващата трета част не паднаха пробиви и Вознячки поведе с 2:1, преди да се стигне до второто прекъсване на двубоя.Когато двете се завърнаха на корта, Остапенко имаше пълен контрол върху играта и не даде нито един гейм на бившата номер 1 до края на мача. Така тя стана първата тинейджърка, която се класира за полуфиналите в Париж, от Ана Иванович през 2007 г.Остапенко е и първата латвийка в историята, стигнала толкова напред в турнирите от Големия шлем.В четвъртък, когато Йелена Остапенко ще навърши 20 години, а Тимеа Бачински ще стане на 28, една от тях ще стигне до своя първи финал в турнирите от Големия шлем.Полуфиналистките в горната половина на схемата ще бъдат определени в сряда от двубоите между финалистката от 2014 г. Симона Халеп и най-силно представящата се тенисистка през 2017 г. Елина Свитолина и между световната номер 2 Каролина Плишкова и последният оцелял представител на домакините - Каролин Гарсия.В сряда ще се изиграят и всички четвъртфинали при мъжете, след като дъждът отложи мачът на рекордьора по титли Рафаел Надал с Пабло Кареньо Буста и на миналогодишния шампион Новак Джокович с Доминик Тийм.Другите два сблъсъка противопоставят лидера в световната ранглиста Анди Мъри срещу Кей Нишикори и шампиона от 2015 г. Стан Вавринка срещу Марин Чилич.", "date": "06-june-2017", "title": "Латвийка и швейцарка ще играят полуфинал на \"Ролан Гарос\" навръх рождените си дни"}
