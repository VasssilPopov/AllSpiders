{"url": "http://www.dnevnik.bg/biznes/2017/07/17/3008578_standartut_za_kofichkite_na_kiseloto_mliako_se_zapazva/", "text": "Стандартът за киселото мляко (БДС) в частта за опаковките няма да се променя. Това реши Техническият комитет на Българския институт за стандартизация (БИС), информираТри големи компании - ОМК (\"Верея\"), \"Димитър Маджаров-2\" и \"Полидей\" (\"Домлян\"), бяха поискали актуализиране на стандарта за опаковките на българското кисело мляко така, че той да включи и разрешения от евростандартите полипропилен. В момента БДС допуска само три вида опаковки - от стъкло, керамика и точно определен вид пластмаса - полистирен (PS).Полистиренът е разрешен през 1972 г., като по това време е единствената възможна достъпна пластмаса - в предишни години условието е било опаковката да е стъклен буркан или метален леген.Според експерти, цитирани в публикацията, през 2010 г., когато е създадена новата версия на БДС стандарта, работната група не е взела предвид развитието на технологиите и нормативните документи и механично е бил привнесен текстът за полистирена от 1972 г. В същото време в другите два БДС стандарта за млечни продукти - за бяло саламурено сирене и кашкавал, опаковките са описани общо като \"материали, предназначени и разрешени за контакт с храни съгласно изискванията на европейските и национални нормативни актове\".Искането за промяна бе подкрепено от Националния център по обществено здраве и анализи, Агенцията по безопасност на храните (която по-късно се обяви против), Центъра за оценка на риска по хранителната верига, научни работници, производители на опаковки.Срещу промяната се обяви земеделското министерство, браншови организации на млекопреработвателите, производители на опаковки.Трите компании заедно с \"Булдекс\" (\"Ралица милк\"), \"Лактима\" (\"Балкан\") и \"Ел Би Булгарикум\" обявиха, че са дали проби за изследване в независима акредитиран лаборатория на произведено от тях кисело мляко по БДС, опаковано в досегашната полистиренова опаковка (по стандарта) и в полипропиленова от ново поколение. Очаква се резултатите да бъдат оповестени официално в края на юли, информира изданието.", "date": "2017.07.17", "title": "Стандартът за кофичките на киселото мляко се запазва"}
{"url": "http://www.dnevnik.bg/sviat/2017/07/17/3007465_do_germanskite_izbori_ostavat_10_sedmici/", "text": "До федералните парламентарни избори в Германия остават 10 седмици и въпреки солидната преднина по популярност на управляващите християндемократи на канцлера Ангела Меркел битката за гласове се изостря. Уличните битки на полицията с анархисти в Хамбург по време на срещата на Г-20 бе последният повод на опозицията и коалиционните партньори от социалдемократическата партия да критикуват остро управлението на Меркел.Но тепърва ще се види дали това събитие ще има чак такова значение, каквото му отдават опонентите на канцлера. Меркел неведнъж е показвала, че печели повече симпатии като гарант на сигурността на германците.", "date": "2017.07.17", "title": "До германските избори остават 10 седмици"}
{"url": "http://www.dnevnik.bg/sviat/2017/07/17/3008463_evrosujuzut_otmenia_vremenno_mitata_za_vnos_na_niakoi/", "text": "Външните министри на Европейския съюз одобриха временни мерки, с които разрешават на Украйна да внася без мита повече индустриални и селскостопански продукти. Те ще влязат в сила в края на септември и ще действат три години.\"Наш дълг е да подкрепяме Украйна и да засилим икономическите и политическите си връзки, особено на фона на продължаващия конфликт на нейна земя\", коментира външният министър на Естония .Увеличават се квотите за безмитен внос на пшеница, царевица, ечемик, овес, мед, , гроздов сок. Изцяло без мита ще се внасят обувки, мед, алуминий, телевизори, звукозаписна техника, тор и бои.На 4 юли тези мерки бяха одобрени от европарламента. Авторът на проекта, полският евродепутат Ярослав Валенса, изрази тогава желание реформите, които се извършват в Украйна, да бъдат подкрепени, да се засилят позициите на малките и средните предприятия и да се създадат условия за увеличение на стокообмена.Търговските преференции за Украйна се въвеждат по силата на. В документа се подчертава, че едни от главните изисквания към Киев остават борбата с корупцията и спазването на демократичните стандарти.", "date": "2017.07.17", "title": "Евросъюзът отменя временно митата за внос на някои продукти от Украйна"}
{"url": "http://www.dnevnik.bg/sport/2017/07/17/3008481_franki_frederiks_e_otstranen_ot_lekata_atletika_po/", "text": "Членът на Съвета на Международната федерация по лека атлетика (IAAF) Франки Фредерикс е отстранен временно от спорта заради съмнения в корупция. Бившият спринтьор от Намибия е разследван за нарушаване на етичния кодекс на организацията. Четирикратният олимпийски вицешампион няма право да се занимава с никакви дейности, свързани с леката атлетика, докато не приключи процедурата.Фредерикс е заподозрян, че в качеството си на член на Международния олимпийски комитет (МОК) е получил 300 хиляди долара, за да подкрепи кандидатурата на Рио де Жанейро за домакин на летните олимпийски игри през 2016 г.Подозренията срещу намибиеца се появиха , че френските власти разследват съмнения за корупция при избора на домакин на седем големи спортни състезания. Според информацията едното разследване е за две летни олимпиади - Рио 2016 и Токио 2020, a другото - за пет световни първенства по лека атлетика (Москва 2013, Пекин 2015, Лондон 2017, Доха 2019 и Юджийн 2021).Фредерикс беше един от шестимата души, за които се твърди, че са разследвани за корупция. Другият споменат беше бившият президент на IAAF Ламин Диак, срещу когото във Франция тече отделно разследване за получаване на подкупи срещу прикриване на положителни допинг проби на руски състезатели.Предполага се, че в основата на разследването са Диак и синът му Папа Масата Диак, за когото има , но в момента e в родината си - Сенегал.В деня на избора на Рио 2016 - 2 октомври 2009 г., Фредерикс е получил 300 хиляди долара от Папа Масата Диак. Плащането е станало от компанията Pamodzi Sports Consulting, собственост на сенегалеца, към Yemi Limited, регистрирано от намибиеца дружество в Сейшелите.Носителят на четири сребърни медала от олимпийски игри продължава да твърди, че парите са били за промотиране на леката атлетика в Африка и категорично отрича каквито и да било нередности.Въпреки това веднага след публикациите в \"Льо Монд\" Фредерикс се оттегли от поста ръководител на екипа за оценяване на кандидатурите за домакинство на олимпийските игри през 2024 г., както и от позицията си в работната група на IAAF, която следи борбата с .\"Неговото мнение е, че участието му в делата на Съвета на IAAF трябва да бъде въпрос на собствена преценка. Отделът по почтеността обаче счита това за несъответстващо на сериозността на въпросите, които са обект на разследване\", се казва в изявлението на IAAF.От международната федерация заявиха още, че е необходима по-голяма яснота за причините за плащането към Фредерикс, но добавиха, че спирането на правата му \"по никакъв начин не отменя принципа на презумпцията за невинност\".\"Нареждането за временно изключване не означава установяване на вина. Това по-скоро e разпореждане, издадено с превантивна цел, за да се защитят интересите на спорта и да се подкрепи общественото доверие в спорта и неговата почтеност, докато трае всяко етично разследване и дисциплинарно производство\", се казва още в становището на международната федерация.В началото на миналата година МОК проведе вътрешно разследване, след което обяви, че ", "date": "2017.07.17", "title": "Франки Фредерикс е отстранен от леката атлетика по подозрения в корупция"}
{"url": "http://www.dnevnik.bg/bulgaria/2017/07/17/3008461_cacarov_i_dvama_ministri_s_plan_sreshtu_nasilieto_na/", "text": "Главният прокурор Сотир Цацаров, вътрешният и здравният министър Валентин Радев и Николай Петров обсъдиха и набелязаха мерки срещу насилието над медицински лица. На срещата присъстваха и директорите на най-големите болници в София.Здравният министър заяви, че предвижда всички мобилни медицински екипи да бъдат оборудвани с паник бутони, джипиес системи и гласова връзка с охранителни фирми и полиция.След като представи статистика за сигналите и досъдебните производства за насилие над лекари, медицински сестри или санитари, Цацаров заяви, че превенция за пропуските в разследването не е само наказателната политика, а и директорите на болниците трябва да поемат своята отговорност.Според статистиката за 2014 г. са образувани пет разследвания за посегателство на медицински лица. От тях осъдените са четирима - един с ефективна присъда, един с условна, един на пробация и един на глоба. За 2015 г. са извършени четири досъдебни производства, в резултат на които един е осъден на глоба. Разследванията за миналата година са били две. Те са завършили с четирима осъдени - двама условно и двама на глоба.Министър Петров заяви, че само от началото на тази година са регистрирани 52 случая, което не представлявало цялата действителност. Главният прокурор не можа обаче да посочи колко разследвания са започнали за същия период. Тъй като по думите му част от тях не стигали до знанието на полицията или прокуратурата. Той само коментира, че действията на държавното обвинение след последните инциденти показвали работата му.Цацаров заяви, че това, което ще предприеме прокуратурата е да даде указания на административните ръководители на районните прокуратури в страната да определят нарочен обвинител за връзка с директорите на болниците със спешни приемни отдели. Причината - трябва да се създават добри връзки между болниците, полицията и прокуратурата, за да се обезпечи незабавната реакция в такива случай.Въпросът какво не е сработило, след като и при предишния здравен министър Петър Москов е имало такива срещи, а инцидентите не са спрели, главният прокурор препрати към извършителите на нападенията. След това дообясни, че очевидно е необходима \"една идея по-твърда наказателна политика\" и по-добра координация заедно с директорите на болничните заведения и полицията.\"Ако не осъзнаем, че национален приоритет са и лекарите, и пациентите е излишно да провеждаме каквито и да е срещи.\" По думите му корените са други - обучение, възпитание, социална среда, отношение към лекарите, което няма да стане с работни срещи. Но може да се направи нещо с мерки, за което могат да помогнат и медиите, допълни той.Вътрешният министър Валентин Радев заяви от своя страна, че оглавяваното от него ведомство е само част от веригата и не е единственият отговорен за тези инциденти. Отговорни са директорите на болниците, както и охранителните фирми, които ги обслужват. Той заяви, че МВР ще направи обследване и ще разпише предписания на всички заведения със спешна помощ за подсигуряване на охрана. Радев посочи и примерен срок - до началото на следващата година. По думите му няма значение колко ще струва, това трябва да се извърши. Цацаров пък в изказването си призова към разум, тъй като бюджетите на болниците не са безкрайни и трябва да се прецени какво да им се възлага.Според Радев трябва да бъде изработен стандарт за охрана, след което ще се проверяват болничните заведения дали са го спазили в ситуации на нападения над лекари. По думите му трябва да се сложат телефоните на районните управления на табло в сградите на болниците, за да имат дежурните бърз достъп до тях.", "date": "2017.07.17", "title": "Цацаров и двама министри с план срещу насилието на лекари: паник бутони, джипиеси и връзка с охранители"}
{"url": "http://www.dnevnik.bg/biznes/2017/07/17/3008494_s_blizo_40_poveche_putnici_prie_letishteto_v_sofiia/", "text": "През юни софийското летище обслужи над 570 хил. пътници, с 37.2% повече от същия месец ни миналата година.През терминал 2 са преминали две трети от тях.", "date": "2017.07.17", "title": "С близо 40% повече пътници прие летището в София през юни"}
{"url": "http://www.dnevnik.bg/sviat/2017/07/17/3008477_germanski_ministur_iska_proslediavashti_grivni_za/", "text": "Хора, които са смятани за потенциално опасни участници в улични безредици, би трябвало да бъдат с ограничени права на придвижване или да им бъде поставяна на глезена електронна гривна за проследяване.Това заяви вътрешният министър на Германия при представянето на идеи за избягване на погромите, на които войнстващи анархисти, пристигнали от цяла Европа, подложиха част от Хамбург по време на срещата на върха на Г-20.Томас де Мезиер сравни подобни агресивни протестиращи с футболните хулигани. Според него по същия начин, както побойниците не се допускат на стадионите, така и на тях не бива да се позволява да се включват в демонстрации и да се изисква преди подобни събития да се отчитат в полицията.В Хамбург на 7-8 юли в мирни демонстрации участваха близо 100 000 души, но няколкостотин войнстващи погромаджии поставиха под въпрос сигурността, раниха около 500 полицаи и наложиха спешното извикване на подкрепления от други части на страната.Според министъра Германия трябва да въведе и по-строги мерки срещу самонастанилите се в пустеещи или изоставени сгради, благодарение на което полицията ще може незабавно да ги прогонва. Близо до конгресния център в Хамбург, където се събраха лидерите на Г-20, от години има такива сгради, превърнали се в центрове на екстремната левица.Олаф Шолц, кметът на Хамбург, поднесе извиненията си на гражданите на града за причинените щети от паленето и разграбването на магазини и автомобили. \"Но отговорността за това насилие не е на срещата на върха или на полицията, а на онези, които го извършваха, на престъпната тълпа, на която изобщо не ѝ пука за хората в нашия град и чиято единствена цел е да бие и троши.\"", "date": "2017.07.17", "title": "Германски министър иска проследяващи гривни за войнстващи анархисти"}
{"url": "http://www.dnevnik.bg/analizi/2017/07/17/3008508_neka_ne_se_lujem_-_izgubihme_turciia/", "text": "Ако е имало нужда от още едно доказателство, че Ердоганова Турция не се осъзнава като част от Европа, тържествата по повод годишнината от неуспешния опит за преврат го потвърдиха по особено красноречив начин. Обявено беше, че ще се отпразнува \"победата на демокрацията\".Е, видяхме как изглежда Ердогановата демокрация: на опозиционния лидер Кемал Кълъчдароглу бе отнето правото да говори на възпоменателната церемония в парламента, а по време на добре режисирания спектакъл турският президент Ердоган призова да бъдат \"откъснати главите\" на пучистите. При това той говореше не за честен съдебен процес, а за връщане на смъртното наказание.Още преди да изрече тези думи, Ердоган даде ясно да се разбере, че ЕС вече изобщо не го интересува. И затова е признак на безсилие, че шефът на ЕК Юнкер отново протяга ръка към Турция и я призовава да зачита демократичните ценности - за да не бъде прекратен процесът за присъединяване към ЕС, за което настоява европарламентът.Само че Ердоган и неговата мания за величие не оставят на ЕС никакъв друг избор: Турция е изгубена за Европа и това не бива да остава без последствия. Да, Европа е последната надежда на \"другата Турция\" - онези 49% от турците, които са против господството на Ердоган. Само че присъединителният процес не само не доведе до демократизацията на Турция, но и дава на Ердоган възможност да поставя пред Брюксел и Берлин неизпълнимите си искания - например за отмяна на визовия режим за турските граждани.Ако обаче същата тази Европа прекрати присъединителния процес, турският президент вече няма да може да предявява каквито и да било претенции. А това ще го удари като бумеранг. Защото най-важният инструмент за съживяването на закъсалата турска икономика е продължаването на преговорите за митнически съюз. С поведението си Ердоган поставя на карта тъкмо този шанс.Турският президент прави мечешка услуга и на целия ислямски свят. През първите години на неговото управление често се говореше, че една Турция, която успешно съчетава демокрацията и исляма, може да бъде модел за подражание на целия ислямски свят. Но се получи друго.Днешна Турция, в която разделението на властите е отменено, а инакомислещите са подложени на преследвания, се нарежда в компанията на ориенталските държави с авторитарен режим. И ЕС ще загуби лицето си, ако продължи да води присъединителни преговори с една такава страна.", "date": "2017.07.17", "title": "Нека не се лъжем - изгубихме Турция"}
{"url": "http://www.dnevnik.bg/sport/2017/07/17/3008522_karatancheva_se_klasira_za_turnir_na_wta_za_pruv_put/", "text": "Сесил Каратанчева преодоля квалификациите за турнира на червени кортове в румънската столица Букурещ. 27-годишната българка се класира за основната схема на състезание от световния тур на Женската тенис асоциация (WTA) за пръв път през 2017 г.Каратанчева трябваше да изиграе два мача днес. По обяд тя излезе на корта, за да довърши двубоя си от първия кръг на квалификациите срещу Альона Фомина от Украйна. Срещата започна в неделя, но беше прекъсната заради дъжд при резултат 4:6, 6:4, 4:1 в полза на българката. При доиграването бившата четвъртфиналистка от \"Ролан Гарос\" запази аванса си и спечели решителния трети сет с 6:3.Във втория си двубой за деня Каратанчева се изправи срещу холандката Лесли Керкхове и отново трябваше да прави обрат. Българската тенисистка взе само един гейм в първия сет, но стигна до успех с 1:6, 6:3, 6:4 след 107 минути игра.Това беше трета поредна трисетова победа за Каратанчева, която в първия кръг на квалификациите в събота надигра поставената под №2 Яна Фет от Хърватия с 6:3, 3:6, 6:4.С преодоляването на пресявките в Букурещ българската тенисистка си осигури 1925 долара от наградния фонд и 18 точки за световната ранглиста на WTA, където в момента заема 231-ата позиция.В румънската столица ще играе още една българка - Изабела Шиникова, която тази седмица падна от 207-о до 289-о място в света. Тя влезе директно в основната схема и в първия кръг ще срещне представителката на домакините Елена-Габриела Русе.Съперничката на Каратанчева ще стане ясна след изиграването на последния двубой от квалификациите. Вариантите пред българката са Полин Парментие от Франция, Татяна Мария от Германия, Данка Ковинич от Черна гора или някоя от другите три квалификантки.", "date": "2017.07.17", "title": "Каратанчева се класира за турнир на WTA за пръв път през 2017 г."}
{"url": "http://www.dnevnik.bg/bulgaria/2017/07/17/3008520_devetima_sa_kandidatite_da_rukovodiat_bnt_i_bjudjeta_i/", "text": "Деветима са кандидатите за генерален директор на Българската национална телевизия, съобщиха от Съвета за електронни медии (СЕМ). Днес изтече крайният срок за подаване на документи, а своите концепции по реда на приемане са подали Стоил Рошкев, Теодор Ангелов, Сашо Йовков, Валерий Тодоров, Тома Иванов, Радостслав Главчев, Иван Гарелов, Константин Каменаров и Емил Кошлуков.Пликовете с документите ще бъдат отворени след три дни и трябва да бъдат разгледани от СЕМ до 8 август. Сред изискванията за кандидатите за генерален директор на БНТ са наличието на опит в електронни медии, както и най-малко петгодишен трудов стаж в телевизия, както и декларация за тригодишен опит на мениджърска позиция.Изслушването на допуснатите кандидати е предвидено за 21 и 22 август, а гласуването ще бъде на следващия ден. За избран се счита кандидат, който е получил поне три от гласовете на петимата членове на СЕМ.Бюджетът на БНТ за тази година е 65 млн. лв., колкото и през миналата.", "date": "2017.07.17", "title": "Деветима са кандидатите да ръководят БНТ и бюджета й от 65 млн. лв."}
{"url": "http://www.dnevnik.bg/sport/2017/07/17/3008531_levski_shte_postavi_videostena_na_gerena_za_revansha_s/", "text": "\"Левски\" е наказан да играе без публика в реванша с \"Хайдук\" (Сплит) от втория квалификационен кръг на Лига Европа, но феновете все пак ще имат възможност да наблюдават двубоя в близост до \"Виваком арена Георги Аспарухов\". В зоната пред сектор \"А\" на стадиона ще бъде инсталиран голям видеоекран, съобщиха от клуба.\"Каним всички привърженици, желаещи да подкрепят любимия отбор, да се присъединят към нас\", написаха от ръководството на \"Левски\" на официалния сайт, след като получиха зелена светлина от УЕФА за поставянето на видеостената.За събитието ще бъдат направени два пропусквателни пункта. Единият подстъп ще бъде от арката на ул. \"Река Велека\" към сектор \"А\", а другият - през парка от страната на параклиса. Фензоната ще отвори врати два часа преди двубоя, който стартира в 20.00 часа.\"Във връзка с провеждането на събитието \"Левски\" апелира към всички привърженици да се въздържат от консумацията на алкохол, провокации, използване на пиротехнически средства или знамена с непозволени символи, тъй като съгласно указанията на УЕФА всяко подобно действие ще се счита за извършено на стадиона и констатирането му би довело до тежки санкции за клуба, елиминация и забрана за бъдещо участие в еротурнирите\", предупредиха от ръководството.Националният клуб на привържениците (НКП) също отправи апел към феновете да се въздържат от прояви, които биха донесли наказание. \"Левски\" се намира в случай на \"рецидив\" и следващото наказание е изваждане от европейските клубни турнири за две години\", заявиха от НКП.\"Понеже срещата с \"Хайдук\" се води високо рискова, ще има специален цивилен офицер на УЕФА, който ще обикаля преди и по време на мача и ще следи за забранени символи и знаци. Молим ви да помислите за евентуалните последствия\", призоваха още от фенклуба.", "date": "2017.07.17", "title": "\"Левски\" ще постави видеостена на \"Герена\" за реванша с \"Хайдук\""}
{"url": "http://www.dnevnik.bg/bulgaria/2017/07/17/3008534_holandskiiat_poslanik_si_trugva_s_napomnianeto/", "text": "Президентът Румен Радев удостои с орден \"Стара планина\" първа степен извънредния и пълномощен посланик на Холандия Томас ван Орсхот. Дипломатът беше отличен за неговите заслуги за укрепването и развитието на двустранните отношения между България и Холандия, съобщи прессекретариатът на държавния глава.Мандатът на Ван Орсхот в София изтича в близките месеци.По време на церемонията холандският дипломат подчерта, че макроикономическите постижения на България са значими, но потенциалът на българската икономика не е напълно достигнат.Ние сме критични по отношение на реформата в съдебната система, добави той. Икономическото развитие и върховенството на закона вървят ръка за ръка и българските граждани заслужават да имат доверие в прозрачна, предсказуема съдебна система, каза Ван Орсхот.Президентът Радев подчерта, че най-високото държавно отличие на България е признание за огромните усилия на холандския дипломат за развитие на отношенията между двете страни в дух на приятелство и сътрудничество, както и оценка за неговите големи професионални качества и систематични усилия, които той положи по време на мандата си в България.Държавният глава благодари за експертната помощ от Холандия за покриване на критериите за членството на България в Шенген, за тясното сътрудничество на ниво полиция и граничен контрол, както и за безценната помощ за реформа в правосъдната система. Радев подчерта, че благодарение на последователната политика на посланик Орсхот преките инвестиции от холандска страна са достигнали 700 млн. евро през 2015 г. Не по-малко важно е и сътрудничеството в областта на културата, изкуството и образованието, каза още държавният глава.Като членове на ЕС и НАТО нашите страни имат едни и същи ценности и са изправени пред едни и същи предизвикателства и кризи, заяви в отговор дипломатът. С общи усилия успяваме да се справим с тях. Чрез солидарност заедно гарантираме сигурността и безопасността си в рамките на ЕС през тези 10 години, в които България значително подобри стандарта на живот. България се показа като надежден и конструктивен партньор и може да разчита на нашата подкрепа за председателството на Съвета на ЕС, допълни той.Ван Орсхот припомни, че в момента се провеждат дискусии за бъдещето на Европа и обединена Европа е най-добрият отговор на всички предизвикателства. Обединена Европа обаче може да дава резултат, само ако сме заедно и отговаряме на едни и същи общи критерии, подчерта той.", "date": "2017.07.17", "title": "Холандският посланик си тръгва с напомнянето България да си подобри съдебната система"}
{"url": "http://www.dnevnik.bg/sviat/2017/07/17/3008420_buldozite_se_biiat_pod_kilima_-_klanovite_bitki_v_iran/", "text": "В Иран бе арестуван братът на президента . Хосеин Ферейдун е обвинен във финансови престъпления и срещу него се водят няколко разследвания, заяви за сайта Iran Front Page говорителят на съдебните власти в страната Голамхосеин Мохсени Ежеи. В събота Ферейдун бе пуснат под гаранция, но необходимата сума не бе платена; в крайна сметка президентският брат бе поставен под стража, добави \"Франс прес\".За Хосеин Ферейдун се знае твърде малко. По данни на портала Al Monitor той има осемгодишен стаж като посланик на Иран в Малайзия. През 2013 г., когато Рохани печели изборите, Ферейдун става негов личен съветник и специален представител на женевските преговори за иранската ядрена програма. В дискусиите самият Рохани често говори похвално за приноса на брат си и подчертава, че Ферейдун е неговите \"очи и уши\".Същинската причина за ареста на Ферейдун едва ли ще излезе на бял свят. \"Тече много сурова битка между различни групи от елита. По-специално битка за колосални активи, а в Иран те далеч не са свързани само с петрол или газ\", изтъкна пред \"Взгляд\" Евгений Сатановски, президент на Института за Близкия изток. Той припомни, че става дума за две основни групи - умерените консерватори начело с Рохани и хора от Корпуса на гвардейците \"с много сериозни бизнес интереси\".Старата шега, че се бият булдози под килима, описва точно ситуацията в Иран, добави нашият събеседник. Колкото до позицията на върховния аятолах Али Хаменей - дали ще се застъпи за президентския брат, Сатановски обясни: \"Рахбарът (върховният водач) е най-високо точно затова, че винаги е над схватката. Трябва да насъсква всички един срещу друг, оттам идва и положението му. И всички да ходят при него, да му се кланят доземи и да молят за помощ. А той е главният арбитър\", посочи експертът.За остри борби между клановете наистина се писа неведнъж и в местни, и в западни медии. В средата на 2016 г. печатът спря да споменава Хосеин Ферейдун, той изчезна съвсем от политическия дневен ред. Вестник \"Афтаб е язд\" отбеляза, че т.нар. привърженици на твърдия курс явно са натиснали Рохани, за да отдалечи от себе си малкия си брат и да понижи статута му. \"Повечето обвинения срещу Ферейдун идваха от медии и политици, подкрепящи т.нар. твърд курс, но често пъти оставаха непотвърдени. Но ако съдим по изчезването на Ферейдун, тези обвинения май са подействали\", заключи изданието.Порталът Raja News, рупор на \"твърдата линия\", обвини Ферейдун през май м. г., че през последните години от президентството на Махмуд Ахмадинеджад братът на Рохани предприел стъпки, допринесли за колебанията в обменните курсове. На фона на санкциите се стигнало до хаос в икономиката и на валутния пазар. По данни на портала Ферейдун назначавал на високи постове - за шефове на банки, \"свои хора\", а не кандидатите с най-подходяща квалификация. Друг привърженик на \"твърдия курс\", иранският парламентарист Алиреза Закани, заяви тогава, че \"някои използват ядрената сделка и отмяната на санкциите за лично обогатяване\", и призова Рохани да внимава какво прави брат му.Мнозина не харесваха и друго - че вземайки важни решения, Рохани търсеше за препоръка съветниците си, включително своя брат, а не министрите, добавя Al Monitor. Имаше съобщения, че тайната служба на Корпуса на гвардейците събирала междувременно доклади за дейността на хора от кабинета на Рохани в сферата на сигурността и финансите; споменат бил и Ферейдун. Тези съобщения предизвикаха сериозни разногласия между Рохани и Хаменей, изтъква порталът.Би Би Си пък отбелязва, че Ферейдун се е замесил в \"скандал с прекомерно завишени заплати на шефове от държавната застрахователна компания\". През май м.г. се разбра, че заплатите на някои топмениджъри са надхвърляли почти 50 пъти минималните в държавния сектор. Тази история бе много тежък удар за имиджа на Рохани. Съперниците му в предизборните дебати неведнъж го обвиниха, че е блокирал разследването на корупционни обвинения срещу свои роднини. Въпреки това Рохани бе преизбран.Арестът на Ферейдун естествено е свързан с острите вътрешнополитически борби. \"Дори хора, работещи в контакт с иранските тайни служби, нарушават закона\", коментира пред \"Взгляд\" шефът на Института за приложна ориенталистика и африканистика Саид Гафуров. Той посочи, че не иска прибързано да обвини Ферейдун в злоупотреба със заеманото положение, но санкционният режим е създал условия за такива подозрения. \"Щом човек се е занимавал с едър бизнес, нещата са били на ръба на закона - въпросът е дали е минал оттатък или не\", каза аналитикът.Според него нищо чудно  да е замесен в случая с Ферейдун - като голяма организация със собствени спецслужби. \"Явно е имало сигнал. И е съвсем вероятно да започнат разследване\", смята Гафуров.Но експертът е убеден, че обвиненията едва ли са голословни. \"Дори някой да е недоволен от някого, Иран не е страната, в която ще арестуват невиновен човек. Може и да бъде задържан, но няма как да му повдигнат обвинение. Според мен там имат сериозни аргументи\", каза нашият събеседник.Аятолахът може да се намеси, ако аргументите се окажат много слаби, \"авторитетът му ще стигне, за да пуснат Ферейдун, но само ако всичко е пълна измама, а не съм сигурен, че е така\", добави експертът. \"Ако пък има сериозни аргументи\", аятолахът няма да се меси\", подчерта той. И припомни, че Хаменей има огромен авторитет точно защото не злоупотребява с ранга си.Нищо че става дума за президентски брат, той ще бъде съден според закона, посочи събеседникът ни. \"В Иран вече се е случвало много богати хора да бъдат осъждани дори на смърт, макар да казваха, че са готови да върнат всичко натрупано по време на санкциите, че всичко това е собственост на Ислямската република\", резюмира Гафуров.", "date": "2017.07.17", "title": "\"Булдозите се бият под килима\" - клановите битки в Иран преминаха на президентско ниво"}
{"url": "http://www.dnevnik.bg/pr_sfera/2017/07/17/3007405_nagradi_za_eksperimentalna_kokteilna_kultura/", "text": "Тази година\"Glenfiddich World’s Most Experimental Bartender\" – състезание, което предизвика водещи бармани от цял свят да пренапишат правилата на съвременното коктейлно изкуство, се проведе за първи път и в България – единствената държава от Източна Европа, поканена за участие.Барманите, които взеха участие в състезанието, вече са майстори на своето изкуство, затова от тях не се очакваше просто да създадат нова рецепта за коктейл, а да мислят различно и да експериментират отвъд границите на чашата. Предизвикателство към тях бе да изберат партньор от сферата на занаятите или изкуствата, заедно с когото да създадат едно цялостно уникално преживяване.Финалът на българското издание се проведе на 11 юли. Четири двойки представиха своите иновации пред журито и гостите. Първи бяха Никос Хляпас и шеф-готвач Цветомир Николов, които поднесоха експлозивна комбинация от аперитивен коктейл и рибно ястие. Следваха Галин Ганчев и дърворезбарят Михаил Ненов, които представиха своя собствена мини Solera система, направена от български бял дъб. Трети бяха Драгомир Иванов и фотографът Вера Гоцева, които освен експериментален коктейл предложиха на журито и бърз курс по професионално снимане със смартфон, а последни съвместното си творение представиха Михаил Узунов и коренопластът Стефан Чаушев, които бяха изготвили специална инсталация, през която премина последния иновативен коктейл за вечерта.Експертното жури се състоеше от Димитър Димитров – един от най-добрите бармани в България, Слав Атанасов – създател на 12 Magazine и известен гримьор, Христо Запрянов – главен редактор на Esquire и Playboy и специалния ни съдия – глобалният посланик на Glenfiddich – Струан Грант Ралф.След над три часа притеснение и вълнение глобалният посланик обяви двойката победител – Никос и Цветомир. През ноември вратите на дестилерията на Glenfiddich в Дъфтаун ще се отворят за тях и там те ще имат шанса да почерпят вдъхновение от майсторите на уискито и да усъвършенстват проекта си преди да го представят на световния финал. Пожелаваме им успех!", "date": "2017.07.17", "title": "Награди за експериментална коктейлна култура"}
{"url": "http://www.dnevnik.bg/bulgaria/2017/07/17/3001727_curkvata_pochita_sveta_marina/", "text": "Българската православна църква днес почита Света мъченица Марина. На този ден празнуват всички, които носят името на светицата, означаващо \"морска\".Света Марина е била дъщеря на езически жрец в Антиохия през III век. От малка тя е възпитавана от баща си в идолопоклонничество, но решила да приеме християнството и да се покръсти.Пръв неин гонител станал самият ѝ баща. Когато Марина е на 16 години управителят на източните римски провинции Олимврий я подлага на тежки мъчения, затова че не искала да се откаже от вярата си. Неочаквано Олимврий решил да удави Марина и хвърлил девойката с камък на врата във водата. Тогава тя отново започнала да се моли да бъде покръстена и изведнъж веригите около врата ѝ се разкъсали и тайнствена светлина окъпала младото момиче. Мъченицата стояла във водата и пеела хвалебствена песен. След това била осъдена на смърт и посечена с меч.Казват, че светицата посещава сънищата на хора, които вярват в нея, пророкува или дава съвети какво да се направи, за да се спасят вярващите от болести и нещастия.В българските народни вярвания Света Марина се приема за покровителка на водите и най-вече на Южното Черноморие. В деня, когато се почита нейната памет, се смята, че водата в църквите и манастирите, носещи нейното име, е лечебна.Света Марина се приема и като покровителка и на брака.В Странджа, Родопите и по поречието на река Струма светицата е известна като господарка на змиите и лечителка на ухапаното от тях.Според вярванията днешният ден е известен и като Горещници, които започват от 15 юли.", "date": "2017.07.17", "title": "Църквата почита Света Марина"}
{"url": "http://www.dnevnik.bg/bulgaria/2017/07/17/3008118_operen_koncert_shte_pochete_180-godishninata_ot/", "text": "В навечерието на утрешната 180-годишнината от Васил Левски националната опера ще почете големия български революционер с концерт в парка на Военната академия. Събитието е съорганизирано от академията, БАН, Министерството на културата, столичната община и общобългарския комитет \"Васил Левски\".В програмата са произведенията \"Жертва вечерняя\" от Павел Чесноков, \"Импровизация\" на Панчо Владигеров с хореография на Момчил Младенов, както и рядко изпълняваната оратория-реквием \"Васил Левски\" от Боян Икономов, текст - Димитър Точев.Солисти на ораторията ще бъдат Габриела Георгиева – сопран, Цвета Сарамбелиева – мецосопран, Веселин Михайлов- баритон. С участието на оркестъра, хора и балета на операта с диригенти Борис Спасов и Виолета Димитрова.Началото е в 20 ч., а входът е с покани.", "date": "2017.07.17", "title": "Оперен концерт ще почете 180-годишнината от рождението на Левски"}
{"url": "http://www.dnevnik.bg/sviat/2017/07/17/3008153_dalit_sreshtu_dalit_-_indiia_se_gotvi_da_izbere/", "text": "Индия за първи път става свидетел на предизборна надпревара между кандидати от най-нисшата индуска каста за най-висшия пост в страната - президентския.Изборите в понеделник, на които се борят адвокатът, станал политик - Рам Нат Ковинд, и бившата дипломатка Мейра Кумар, служила пет депутатски мандата, се разглежда като знак за това как Индия се придвижва към по-егалитарно общество, а медиите представят съревнованието като дуел на \"далит срещу далит\".Не е необходимо обаче човек да пътува много далеч от столицата, за да добие представа колко еманципирани са всъщност най-потисканите прослойки в Индия.В село Шабирпур, разположено на около 170 километра северно от Делхи, в щата Утар Прадеш, наскоро имаше кастови сблъсъци, при които загинаха двама души, десетки бяха ранени и бяха разрушени почти 50 жилища. Насилието избухна през май, след като хора от далитската подкаста джатав се противопоставиха на събиране на представители на по-висшата каста тхакур в чест на средновековния цар Махарана Пратап. Джатавите бяха ядосани, че по-рано длъжностни лица не са им позволили да отдадат признание на един от техните почитани водачи, като поставят бюст на територията на местен храм.След сблъсъците, обхванали далитската част на населеното предимно с тхакури село, останаха полуизгорени къщи, срутени покриви, изпотрошени телевизори и счупени мотоциклети. \"Тази страна придоби независимост преди 70 години, но далитите още не са свободни\", казва 61-годишният Шиврадж, чийто дом е бил засегнат.\"Дискриминацията, отхвърлянето, сплашването и нападенията са част от нашето ежедневие. Не ни смятат за индуси, нито за равни или дори за хора.\"\"Чуваме, че това е изцяло далитска надпревара, но за нас е все едно\", казва Шиврадж за непреките избори, на които церемониалната президентска длъжност се определя от федералните и щатските депутати. \"Партиите просто се опитват да успокоят далитите заради техните гласове\", продължи той. \"Нима новият президент ще има правомощия да спре зверствата срещу далитите?\"Кастовата система в Индия първоначално разделяла хората според занятие, а после според произход. Тя е смятана за най-старата система на обществена йерархия в света, датираща от над 3000 години. Свещеническата каста на брамините била на върха на стълбицата, а далитите били на дъното. Само малък процент от 200-те милиона далити в Индия заемат позиции, свързани с власт и богатство в страната с население от 1,3 милиарда. В огромното си мнозинство далитите продължават да бъдат работници без земя, чистачи и боклукчии, въпреки че от десетилетия има политики за положителна дискриминация и закони за тяхна защита. Те са подложени на насилие и дискриминация заради кастови предразсъдъци, особено в селските райони.Според \"Хюман райтс уоч\" отношението към далитите прилича на \"прикрит апартейд\", а по-нисшите касти са подложени на сегрегация в областта на жилищата, училищата и достъпа до обществени услуги. В Шабирпур далитите обвиняват партията Бхаратия джаната (Индийска народна партия - ИНП), която управлява както на щатско, така и на федерално ниво, че подкрепя по-висшата каста тхакур и не предприема действия срещу виновниците. \"Въоръжените мъже влязоха в къщите ни посред бял ден, биха ни и подпалиха домовете ни\", казва Дал Сингх насред останките от някогашното му жилище и се оплаква, че извършителите са оставени да \"бродят свободно\".Стоящите в основата местни напрежения произтичат от сложни политически уравнения. Джатавите, които са доминираща далитска подкаста, се противопоставят на ИНП. По традиция ИНП е партия на по-висшите касти и корените й са в индуския национализъм, който много далити и мюсюлмани разглеждат като заплаха за своя начин на живот. През последните години обаче ИНП полага усилия да разшири обществената си основа. Тя спечели подкрепата на далитските общности, за да постигне категорични победи на националните избори през 2014 г. и неотдавнашното гласуване в най-многолюдния и решаващ в политическо отношение индийски щат Утар Прадеш.За да затвърди своята подкрепа преди общите избори през 2019 г., ИНП вкара в надпреварата бившия губернатор Рам Нат Ковинд, който е член на общността на далитите и корите в Утар Прадеш. Корите са тъкачи по занятие. Ковинд беше издигнат за кандидат в момент, когато ИНП се стреми да спечели на изборите през 2019 г. повече гласове сред тези далити, които не принадлежат към джатавите. Според критиците това е стратегия на принципа \"разделяй и владей\".\"ИНП мислеше, че няма как да спечели джавитите, затова иска да раздели далитската общност. Г-н Ковинд ще влезе в историята като символ на разделението между далитите\", казва далитският активист Чандра Бхан Прасад.Политическият анализатор Судха Пай казва, че ИНП се опитва да изгради силна индуска коалиция за 2019 г. срещу представляващите малцинство мюсюлмани, които обикновено гласуват против партията. Ковинд, който е фаворит на изборите, може да стане вторият президент далит след К. Р. Нараянан, който заемаше поста от 1997 до 2002 г.Опозиционната партия Индийски национален конгрес издигна като кандидат за президент джатавката Мейра Кумар, която е бивша дипломатка, а също първата жена председател на Лок сабха - долната камара на парламента.През десетилетията границите между кастите се размиват в метрополните райони, където далитите получават по-високо образование и работят в държавния и частния сектор. Освен изборите през последните месеци има и други признаци за отстояването на позициите и борбите на далитите. Протестите и активистките движения - заради биенето с камшик на далитски мъже и самоубийството на далитски изследовател, който твърдял, че бил преследван от университетските власти, издигат млади далитски водачи. Групата \"Армия на Бхим\", състояща се от образовани млади далити, организира народни протести като отдушник на гнева от дискриминацията. Тя е ръководена от младия адвокат Чандрашекар, който в момента е зад решетките заради връзки с насилието в Шабирпур и около него. Икономическият възход на Индия също така води до появата на далитски магнати, които създават свои индустриални камари с девиза \"Да преборим кастите с капитал\".В Шабирпур по-голямата битка за преодоляване на социалното потисничество предстои, въпреки че много далити се развиват икономически. \"Като се издигаме, ние се изправяме очи в очи с по-висшите касти. Това е нещо, което те не могат да търпят - да загубят господството\", казва младият далит Срикантх, който се занимава с дърводелски бизнес.Президентските избори в Индия са надпревара между двама политици от най-нисшата прослойка на индуската кастова система - тази на далитите, известни по-рано като недосегаеми. 71-годишният Рам Нат Ковинд е дългогодишен политик от ИНП. Той е роден в семейство на земеделец в сегашния северен щат Утар Прадеш.След като завършил търговия и право, работил като държавен адвокат във Висшия съд на Делхи и Върховния съд. Политическата кариера на Ковинд започнала през април 1994 г., когато той бил избран в Раджая сабха - горната камара на парламента, за два последователни мандата. Преди това Ковинд е оглавявал далитското крило на ИНП - управляващата индуска националистическа партия. Известен е с организационните си умения. Той е свързван с дясната организация \"Раштрия сваямсевак сангх\", от която произлиза ИНП. Ковинд не е особено известен политик. Той беше губернатор на Бихар от 2015 г. до юни, когато се оттегли, след като ИНП обяви кандидатурата му за президент.72-годишната Мейра Кумар стана през 2009 г. първата жена председател на Лок сабха - долната камара на парламента. Тя е висш политик от партията Индийски национален конгрес (ИНК) и е била федерален министър.Кумар, която е бивша дипломатка и е служила пет депутатски мандата, е дъщеря на покойния виден далитски водач и някогашен вицепремиер на Индия Бабу Джагдживан Рам. Кумар е родена в източния град Патна през 1945 г. Има бакалавърска степен по право и магистърска по английска литература.През почти десетгодишната си дипломатическа кариера Кумар е заемала постове в посолствата в Испания, Великобритания и Мавриций. Влиза в политиката през1985 г. и е министър в правителството на оглавяваната от ИНК коалиция, дошло на власт през 2004 г., и отново за кратко през 2009 г., докато не се оттегля, за да заеме поста на председател на Лок сабха.Президентът на Индия, който има предимно церемониални функции, се избира от федералните и щатските депутати. Ето кратко ръководство за процеса.За да бъде валидна дадена кандидатура, съответният човек трябва да бъде индийски гражданин, да е на възраст над 35 години и да има подкрепата на 50 депутати. Няма пряко избиране от народа. Вместо това гласува избирателна колегия, съставена от членовете на двете камари на парламента и членовете на щатските законодателни събрания. Общият брой на електорите е 4896.Избирателната колегия избира президента чрез система на пропорционално представителство. Стойността на гласа на член на щатско законодателно събрание или на националния парламент зависи от населението на щата, който той или тя представлява.Например, гласът на всеки депутат от най-многолюдния щат Утар Прадеш има по-голяма тежест от гласа на някой от Гоа - един от щатите с най-малко население. Данните за населението се вземат от преброяването през 1971 г.Преброяването ще бъде извършено на 20 юли, пет дни преди края на мандата на настоящия президент Пранаб Мукерджи.Президентът на Индия заема поста за срок от пет години от датата на встъпване в длъжност. /БТА", "date": "2017.07.17", "title": "\"Далит срещу далит\" - Индия се готви да избере президент от най-долната каста"}
{"url": "http://www.dnevnik.bg/video/2017/07/17/2993486_video_studenata_voina_-_bratskite_durjavi_i_golemiiat/", "text": "\"Детски Дневник\" представя видеоуроците, които са базирани на текстовете в , споделян безплатно от фондация \"Софийска платформа\".Сборникът съдържа текстове на Иван Еленков, Георги Ганев, Евелина Келбечева, Момчил Методиев, Тони Николов, Мария Дерменджиева, Александър Кьосев, Ивайло Знеполски. Изданието е достъпно , може да бъде изтеглено и от прикачения файл или поръчано на хартия на . На отделните глави на публикациите са базирани и поредица видеоуроци. Те са достъпни на , на канала й в платформата за видеосподеляне , както и на .Предишните видеа:", "date": "2017.07.17", "title": "Видео: Студената война - братските държави и Големият брат"}
{"url": "http://www.dnevnik.bg/sport/2017/07/17/3008179_grigor_dimitrov_otnovo_e_v_top_10_federer_izleze_treti/", "text": "Григор Димитров отново е част от челната десетка на световната ранглиста. Той напредна с една позиция класацията на АТП и вече е десети с 3160 точки.Със същия актив 11-ото място заема германецът Александър Зверев.За последно Димитров беше в топ 10 на 23 февруари 2015 г. След това се получи спад в резултатите му, който го отведе до 40-ото място.Успешният старт на настоящия сезон, спечелените две титли и полуфиналът в Australian Open му помогнаха да се завърне в близост до най-добрите. На \"Уимбълдън\" Димитров стигна осминафиналите, но .Рекордът на българина в световната ранглиста е осмото място от 4 август 2014 г.Федерер, който , се изкачи с две места и вече е трети. Във финала той победи в три сета Марин Чилич и приключи надпреварата без загубен сет.Начело остава Анди Мъри, следван от Рафаел Надал.Чехкинята Каролина Плишкова стъпи на върха в ранглистата на WTA. В тройката са още Симона Халеп и досегашната водачка Анжелик Кербер.Шампионката от \"Уимбълдън\"  направи голям скок от десет места и вече е пета. Цветана Пиронкова скочи с осем позиции и е 123-а.", "date": "2017.07.17", "title": "Григор Димитров отново е в топ 10, Федерер излезе трети"}
{"url": "http://www.dnevnik.bg/bulgaria/2017/07/17/3008181_plamen_dimitrov_shivachkite_v_rumuniia_vzemat_s_40/", "text": "Шивачките в Румъния вземат с 40% повече от българските, макар че работят за едни и същи брандове. Това заяви в интервю за Би Ти Ви президентът на КНСБ Пламен Димитров.\"Статистиката показва, че през миналата година има 10% вдигане на заплатите, което показва, че част от работодателите вече разбират тази необходимост\", коментира той. По думите му към момента в Румъния и Сърбия средната заплата е с около една трета по-висока от българската, Македония е с над 15% напред и само Албания е зад България по доходи на Балканите.Димитров отбеляза, че миналата година фирмите са спечелили 15 млрд. лв. и ако инвестират 20% от тях в кадрите си, служителите биха получили средно по 100 лв. отгоре.Според него лансираното от вицепремиера Валери Симеонов премахване на добавката за стаж е \"претоплена манджа\", чието евентуално приемане е изключително опасно, защото би премахнало единствения останал автоматичен механизъм за вдигане на доходите. Такъв тип бонуси има в големи компании в ред западни страни, посочи лидерът на КНСБ.\"Предпочитате да Ви оперира млад студент, който сега е завършил или професор с 25-30 г. стаж? Няма как да знаеш всичко, когато си завършил вчера. За младите трябва да има други бонуси\", заяви Пламен Димитров в отговор на довода, че не винаги тези с повече стаж са по-добри специалисти.В тази връзка президентът на КНСБ отново се обяви за минимална заплата от 700 лв. за висшистите, които работят по специалността си.Миналата седмица КНСБ обяви, че е готов с разчети, според които  годишно без правителството да прибягва до подобряване на събираемостта на приходите и без да реформира енергетиката като се разчита само на растежа на икономиката с по 4-5%, генериран от фирмите.Почти 1.4 млрд. лв. ще иска КНСБ от държавния бюджет за следващата година, обяви Димитров на семинар за журналисти. От тази сума почти 920 млн. лв. са за заплати. Още 472 млн. лв. са капиталовите разходи и допълнителните плащания от бюджета, по сметките на Димитров.Президентът на КНСБ цитира данни, според които за 17 години 906 хиляди българи за заминали в чужбина без перспектива за връщане. Според него 1000 евро заплата извън София би върнала у нас много от хората, които в Германия в момента получават двойно повече.", "date": "2017.07.17", "title": "Пламен Димитров: Шивачките в Румъния вземат с 40% повече от българските"}
{"url": "http://www.dnevnik.bg/razvlechenie/2017/07/17/3008139_hotel_posveten_na_mejduzvezdni_voini_shte_predlaga_na/", "text": "Тематичен хотел, посветен на \"Междузвездни войни\" ще кара посетителите да се чувстват като в далечна галактика. Той ще бъде обслужван от \"герои\" от поредицата, от прозорците му ще се вижда \"открития космос\", а всеки гост ще има \"собствена мини-сюжетна линия\", разказа компанията \"Дисни\" на ежегодната си си конференция в Калифорния.Хотелът, чийто интериор ще имитира космически кораб, ще бъде част от развлекателния парк на компанията във Флорида. В рамките на престоя си гостите ще могат да преживеят \"междугалактическо приключение\", което ще докосне \"всяка минута от техния ден\".Две атракции, посветени на \"Междузвездни войни\", ще отворят врати в двата \"Дисниленда\" на компанията в Калифорния и Флорида. Пейзажът им ще напомня далечна планета, ще има възможност и да се повозиш на \"Хилядолетния сокол\", кораба на Хан Соло. Паркът във Флорида ще отвори пръв през 2019 г.", "date": "2017.07.17", "title": "Хотел, посветен на \"Междузвездни войни\" ще предлага на гостите си \"космически приключения\""}
{"url": "http://www.dnevnik.bg/na_put/2017/07/17/3006406_v_koi_strani_predpochitat_da_putuvat_evropeiskite/", "text": "В кои страни предпочитат да пътуват европейските туристи? В челната тройка са Испания, Италия и Франция, сочат данните на европейската статистическа служба \"Евростат\", която състави поредица графики с трите най-желани туристически дестинации общо за ЕС и за всяка страна по отделно по данни за 2015 г.Всъщност всеки четвърти от 10 граждани на ЕС изобщо не пътува зад граница по време на ваканцията си, а половината от тях казват, че причините са финансови. Мнозинството от пътуващите пък - 58.3% не напускат територията на Евросъюза. Най-желани по време на почивката са Испания - 5.2%, Италия - 2.4% и Франция - 2.2%. Трите водещи дестинации извън ЕС пък са Турция и САЩ, за където са по 13 на сто от пътуванията и Швейцария - всяко десето.Средно на почивка в ЕС гражданите му харчат по 85 евро на ден като най-голям разход се прави в Естония - 129 евро, а най-малък в Словакия - 46 евро.Топ 3 в предпочитанията на най-пътуващите европейци - германците, са Испания, Италия и Австрия. В Испания германските туристи прекарват средно по 8.9 дни като харчат по 106 евро средно на ден. Почивката в Италия продължава средно по 7.2 дни при дневен бюджет от 97 евро, а в Австрия - по 94 евро за 5.3 дни.Интересен статистически детайл е, че 46.7% от германците не напускат страната си. За разлика от тях едва 36.2% от британците остават на Острова през почивката си. 11.5% избират отново Испания, 6.6% прекарват времето си във Франция, а 4.7% - в САЩ. Пътуванията зад океана са най-продължителни - средно за две седмици и най- разточителни финансово - средно по 93 евро на ден. Лидерът Испания задържа британските туристи средно за 9.2 дни, а дневният бюджет е 68 евро.Четирима от всеки петима граждани на самата Испания остават през ваканцията в собствената си страна. Сред пътуващите в чужбина най-популярни са Франция, Великобритания и Италия.В Испания най-многобройни, оставащи най-дълго, но харчещи най-малко са британците. На второ място са германците, а на трето - французите.България не попада в топ 3 най-желани дестинации на нито една от европейските държави. Дори и за румънците по-желани са Италия, Испания и Гърция.Според данните на \"Евростат\" 73% от българите през ваканцията си остават в България. Най-популярната дестинация за почивка е Гърция, предпочетена от 7%. Средно за нощувка там българските туристи отделят 47 евро, а престоят продължава 5.9 дни. На второ място е Турция с 4% от туристите, отделящи по 57 евро за 4.9 нощувки. Трета е Германия с 3.5% от пътувалите. Средният престой е 12.1 дни, но бюджетът за нощувките е ограничен на 35 евро.Средно чуждестранният турист остава за 4 нощувки в България като отделя по 30 евро за целта. Най-масовите туристи са германците - 10.9 на сто, следвани от румънците - 6.8%, а руснаците са трети - 6.3%.", "date": "2017.07.17", "title": "В кои страни предпочитат да пътуват европейските туристи"}
{"url": "http://www.dnevnik.bg/sviat/2017/07/17/3008200_s_prizivi_dolu_patok_hiliadi_protestiraha_v_polsha/", "text": "Хиляди хора протестираха в Полша срещу спорните реформи в съдебната система, провеждани от управляващите консерватори, предадоха \"Франс прес\" и БТА. Столицата Варшава стана сцена на две демонстрации - пред парламента и Върховния съд. \"Долу Качор, диктатор!\", скандираха хората, събрали се вчера следобед пред сградата на законодателния орган.Думата \"качор\", която на полски означава \"паток\", е прякор на Ярослав Качински, председателя на управляващата партия \"Право и справедливост\" (ПиС), отбелязва \"Франс прес\".Някои демонстранти издигнаха транспаранти с надпис на английски: \"Паток, вън!\" (\"Duck off!\")Близо 4500 души са участвали в протеста, организиран от Комитета за защита на демокрацията, според данни на полицията. Според общината на Варшава, бастион на опозицията, демонстрантите са били 10 000.Лидерите на двете опозиционни партии в Полша - Гжегож Схетина на либералната \"Гражданска платформа\" и Ришард Петру на \"Новочесна\" (\"Модерна\") - произнесоха войнствени речи. Двамата се ангажираха да си сътрудничат тясно, за да се противопоставят на политиката на консерваторите на Качински.Снощи асоциацията на полските съдии проведе свой протест пред сградата на Върховния съд. Участниците формираха със свещи \"светлинна верига\". Полицията не съобщи данни за броя на демонстрантите, много от които дойдоха от първия протест. Според общинските власти в полската столица проявата е събрала 17 000 души. Подобни протести бяха организирани в още няколко града, сред които Краков, Шчечин и Вроцлав.Миналата седмица двете камари на полския парламент одобриха два спорни законопроекта, които според опозицията ще засилят контрола на управляващите консерватори върху съдебната система и ще отслабят разделението на властите, отбелязва \"Франс прес\".Първият нормативен акт предвижда членовете на Националния съвет на магистратурата (Висшия съдебен съвет) вече да бъдат избирани от парламента, където ПиС има мнозинство. Вторият проект предвижда председателите на общите съдилища да бъдат назначавани от министъра на правосъдието.За да влязат в сила, двата закона само трябва да бъдат подписани от президента Анджей Дуда. Това е много вероятно да стане факт, тъй като Дуда бе избран за държавен глава като кандидат на ПиС.Полша си навлече критики заради своята съдебна реформа и от страна на Европейския съюз. В петък Качински обаче се зарече да продължи промените в съдебната власт въпреки критиките на опозицията и ЕС. ", "date": "2017.07.17", "title": "С призиви \"Долу, паток!\" хиляди протестираха в Полша срещу съдебната реформа"}
{"url": "http://www.dnevnik.bg/sport/2017/07/17/3008202_vrushtaneto_na_ronaldo_v_junaited_e_misiia_nevuzmojna/", "text": "Носителят на \"Златната топка\" Кристиано Роналдо няма как да се върне в \"Манчестър юнайтед\", смята мениджърът на отбора Жозе Моуриньо. Според него това не може да стане заради \"икономическите трудности\" около евентуална сделка.\"Няма да губя времето на клуба си с играчи, които са мисия невъзможна\", заяви Моуриньо. Думите му дойдоха след победата с 5:2 срещу \"Лос Анджелис галакси\" в първия мач от предсезонната подготовка.\"Роналдо е много важен футболист за клуба си. Играч с огромно икономическо влияние. Не сме намерили причина, която да ни накара да смятаме, че Роналдо може да напусне\", каза португалският мениджър.В началото на лятото се заговори, че  за укриване на данъци в Испания. Впоследствие президентът на клуба Флорентино Перес го защити и подкрепи.Моуриньо отхвърли възможността и за привличането на Алваро Мората.", "date": "2017.07.17", "title": "Връщането на Роналдо в \"Юнайтед\" е мисия невъзможна, смята Моуриньо"}
{"url": "http://www.dnevnik.bg/evropa/2017/07/17/3007327_sled_zemetreseniia_holandci_iskat_dobivut_na_priroden/", "text": "Недоволни жители на холандския град Грьонинген искат добиването и продукцията на природен газ край града да спре изцяло.Те обвиняват компаниите за горива в причиняването на микроземетресения, които са нанесли щети на къщите им, предаде \"Ройтерс\". Според тях правителството също е виновно, защото е излъгало по време на изслушване пред най-висшата инстанция на холандския съд вчера.От няколко дни Държавният съвет разглежда обжалвания срещу плана на правителството да намали продукцията в голямото газово поле с още 10% от 1 октомври.Жителите искат добивът да спре изцяло заради причиняваните микроземетресения, които са нанесли щети на хиляди домове и сгради. Компанията за производство на газ NAM е поела отговорност за нанесените щети, за които ще изплати повече от 1 милиард евро. Тя е съвместно предприятие на Royal Dutch Shell и Exxon Mobil.Въпреки това жителите на града смятат, че както компанията, така и холандското министерство на икономиката – което задава нивата на производство – подценяват опасностите.\"Системно ни лъжат\", каза пред съда адвокатът Нете Крузенга, който представлява група жители на Грьонинген. \"NAM се интересува само от увеличаване на продукцията, а правителството игнорира задължението си да предпазва хората.\"Някога находището отговаряше на 10% от нуждите за газ на Европейския съюз. През последните три години холандското правителство няколко пъти намалява добива край Грьонинген заради микроземетресения, задействани от извличането на газ. Последното ограничение беше наложено през май.От NAM заявяват, че обжалват ограничението, защото то не взима предвид решени по-рано мерки за сигурност. Компанията казва, че е поставена в невъзможна позиция, понеже ѝ е казано, че може да продължи добива, който доставя газ за отопление и готвене на милиони холандски домове, но няма гаранции, че се вписва в стандартите за сигурност.\"Ние сме на една и съща страна с другите в този случай\", каза пред съда директорът на NAM Гералд Шотман. \"Това може да звучи като противоречие, но ние имаме общ интерес - яснота за сигурността.\"Министерството на икономиката заяви, че добивът край Грьонинген е нужен за доставянето на газ в Холандия, както и в части от Германия, Франция и Белгия, и че предишните ограничения вече са намалили рисковете.Множество леки земетресения през миналата зима обаче станаха причина за нови ограничения. \"Това решение е подготвено внимателно и добре мотивирано\", заяви адвокатът на правителството Ханс Беселинк. \"То е справедливо към всички замесени страни.\"Решението на съда може да отнеме няколко месеца.", "date": "2017.07.17", "title": "След земетресения холандци искат добивът на природен газ край Грьонинген да спре"}
{"url": "http://www.dnevnik.bg/evropa/2017/07/17/3006785_za_kakvo_se_suglasiha_stranite_ot_zapadnite_balkani_na/", "text": " между 6 страни от Западните Балкани и 6 страни - членки на Европейския съюз. Присъстваха и представители на високо ниво на ЕС.Албания, Босна и Херцеговина, Косово, Македония, Черна Гора и Сърбия бяха представени от своите министър-председатели и министри на външните работи, икономиката и транспорта.Участваха също трима члена на Европейската комисия – върховният представител на ЕС по въпросите на външните работи Федерика Могерини, комисарят по европейската политика за съседство и преговори за разширяване Йоханес Хан и комисарят по транспорт Виолета Булц. Присъстваха още представители на 6 страни - членки на ЕС: Австрия, Хърватия, Франция, Германия, Италия и Словения.На срещата страните единодушно одобриха Многогодишен план за действие за Регионална икономическа зона в Западните Балкани. 5 от 6-те държави освен това подписаха Договор за транпспортна общност, който цели интегрирането на транспортните връзки в региона.  Срещата е част от т.нар. Берлински процес между държавите от Западните Балкани и ЕС.Според комюнике на Европейската комисия бъдещата Регионална икономическа зона цели да премахне бариерите пред движението на стоки, услуги, инвестиции и работници в Западните Балкани. Така ще се създаде по-голям пазар с около 20 милиона потребители, което ще направи Западните Балкани по-привлекателни за компании и инвеститори, и освен това ще улесни търговските отношения с ЕС.Отново според Европейската комисия регионалната икономическа зона по никакъв начин не е заместител на членството в ЕС. Напротив, задълбочаването на икономическата интеграция на базата на правилата и принципите на ЕС както в региона, така и със страните членки, представлява важна стъпка в подготовката на страните за присъединяване към съюза.След като държавите одобриха многогодишния план за действие, следва изпълнението на неговите стъпки. Те са в 4 направления – търговия, инвестиции, мобилност и цифров пазар. Очаква се изпълняването на стъпките да отнеме на държавите няколко години.", "date": "2017.07.17", "title": "За какво се съгласиха страните от Западните Балкани на срещата в Триест"}
{"url": "http://www.dnevnik.bg/sviat/2017/07/17/3008208_trump_poharchil_za_juristi_pochti_700_000_dolara_za_3/", "text": "През периода от април до юни 2017 г. екипът на Доналд Тръмп е изразходвал близо 678 000 долара за юридически консултации. Това съобщи списание \"Политико\", като се позова на финансови данни, предоставени от екипа на държавния глава, предадоха ТАСС и БТА.Разходите за юристи, правени от приближените на , съществено нараснали, откакто се разследва  намеса в президентските избори в САЩ. През първото тримесечие на годината за адвокати били изхарчени едва 249 300 долара. А от началото на президентската си кампания Тръмп изразходвал за юридически услуги общо над 4.5 милиона долара.Държавният глава на САЩ е наел авторитетния адвокат Тай Коб да защитава интересите му във връзка с предполагаеми контакти с руски официални лица. Работещ във вашингтонската кантора \"Хоган Ловълс\", Коб ще подпомага в тази дейност личния юрист на държавния глава , който не се справя с възложените му задължения, пише вестник \"Ню Йорк таймс\".Според американския ежедневник Белият дом е посрещнал с огромно облекчение известието за включването на Коб - бивш прокурор, нареждан сред ветераните на американската правосъдна система, посочва ТАСС. Президентската администрация разчита този професионалист да убеди Тръмп, че трябва да информира предварително помощниците си за вземаните решения и да не ги поставя в неловко положение, когато се налага да обясняват на журналисти мотивите за неговите стъпки.Според \"Ню Йорк таймс\" Касовиц бил упрекван главно защото продължава да живее и работи в Ню Йорк, далеч от Вашингтон, и съответно не може да отдели за Тръмп достатъчно време. Освен това Касовиц доста си развалил реномето, отправяйки нецензурни заплахи към човек, който му предложил да не брани повече интересите на президента по повод предполагаемите му контакти с руски представители. Подробности представила в четвъртък нестопанската организация \"ПроПублика\", която извършва журналистически разследвания. \"Асошиейтед прес\" съобщи по-рано, че Доналд Тръмп вече  за следващите президентски избори през 2020 г. - в края на юни е организирал парти за събиране на средства за бъдещата си предизборна кампания и е успял да събере за целта близо 10 милиона долара. ", "date": "2017.07.17", "title": "Тръмп похарчил за юристи почти 700 000 долара за 3 месеца"}
{"url": "http://www.dnevnik.bg/citat_na_deniia/2017/07/17/3008232_citat_na_denia_ima_neveroiatno_obrazovani_romi/", "text": "Това обяви в интервю за БНТ зам.-председателят на ГЕРБ Цветан Цветанов, който миналия петък е бил на среща, организирана от NDI - демократичния институт на Съединените щати, заедно с представители на ромската общност.\"И трябва да се дават добрите модели за пример\", смята Цветанов. \"Има много българи, които предизвикват криминални актове\", увери той.Цветанов отговори за въпрос за проблемът за гетата и интеграцията на малцинствата. \"Има определени програми и немалко представители на неправителствения сектор, които работят в тази посока заедно с държавата. Но за съжаление резултатите не са така добри, че да можем да забравим тази тема. Интеграцията на малцинствата е проблем на цяла Европа. Тук трябва да бъде въвлечена в диалог и съответната религиозна общност, има едно леко дистанциране на лидерите им\", обясни той.\"Къде са родителите, къде е възпитанието, къде е образованието\", попита Цветан Цветанов. \"Докато не си променим манталитета, докато родителите не си изпълняват родителските функции - да възпитават.... Нека вземем агресията в училищата. Там говорим ли за ромското присъствие? Там говорим, че поведението на едно дете може да бъде стимулирано от родителя, когато взема страна, като отива и се саморазправя с дадения учител. Или в дадена болница даденият пациент се саморазправя с дадения лекар\", разясни зам.-председателят на ГЕРБ. \"Това не е функция само на държавата. Това е функция на цялото общество\", обобщи той.По думите му е \"недопустимо да се заиграваме с етническата карта. Затова и аз, като председател на най-голямата парламентарна група и като председател на вътрешната комисия в парламента, но основният ни акцент е да изграждаме партийни структури, които да бъдат работещи във всички кътчета на страната. Защото, когато имаш тази представителност, може да избегнем точно това противопоставяне на етнически принцип и затова ние залагаме да бъдем винаги сред хората, да бъдем винаги до тях и да бъдем алтернативата в тези райони, за които знаем, че са бастион на само една политическа сила. Бългрското общество трябва да има алтернативи и когато има избори, да могат да избират това, което е най-доброто.И мога да ви уверя, че там, където има кметове на ГЕРБ, ние винаги работим за интегритета на всички малцинствени групи. И гледаме да намаляваме това напрежение, защото знаем, че това е силата на демокрацията - когато дадеш равен старт на всеки един, но ти участваш активно в процеса, за да можеш да бъдеш работоспособен и принципен в позициите, които трябва да отстояваш\", заключи Цветан Цветанов.", "date": "2017.07.17", "title": "Цитат на деня: Има невероятно образовани роми"}
{"url": "http://www.dnevnik.bg/sviat/2017/07/17/3008212_ruskoto_zdravno_ministerstvo_obmislia_zabrana_vurhu/", "text": "Руското здравно министерство обмисля да включи в Стратегията за формиране на здравословен начин на живот забрана върху продажбите на алкохол в почивни дни, пише .Експерти на министерството заявили пред вестника, че в момента руските власти не вземат достатъчно мерки срещу злоупотребите с алкохол и за превенция на алкохолизма. Местните власти в субектите на Руската федерация са упълномощени да ограничават времето, условията и местата за продажба на спиртни напитки, дори изцяло да забраняват продажбата им на дребно, напомня изданието.Съответният закон \"За държавно регламентиране на производството и оборота на етилов спирт...\"  на алкохол от 23.00 до 8.00 ч. в цялата страна. Обикновено обаче местните власти не ограничават продажбите на алкохолна продукция през уикендите, а в празнични дни като Деня на победата или по абитуриентските балове.Най-сериозни ограничения има в Чукотския автономен окръг. В някои села от региона няма начин да се купят спиртни напитки от един до шест дни в седмицата. А в село Краснено например изобщо не се продава алкохол.През почивните дни по принцип се пие повече алкохол, но едва ли някой ще тръгне да се запасява още през работната седмица. Подобни инициативи създават предпоставки за продажба на нелегални ментета, коментира руският бизнес експерт Андрей Карпов.", "date": "2017.07.17", "title": "Руското здравно министерство обмисля забрана върху продажбите на алкохол в почивни дни"}
{"url": "http://www.dnevnik.bg/sviat/2017/07/17/3006378_fontgeit_ili_kak_kompjuturen_shrift_se_okaza_v_centura/", "text": "Датата на публикуването на шрифта \"Калибри\" на компанията \"Майкрософт\" по стечение на обстоятелствата стана елемент от корупционен скандал в Пакистан, пише \"Гардиън\".Семейството на пакистанския министър-председател Наваз Шариф е в центъра на корупционен скандал, след като \"Досиетата от Панама\" разкриха връзки между децата му и офшорни компании с неясен произход на приходите. Шариф почти се раздели с поста си през април, когато Върховният съд в страната реши да не го отстрани от длъжност, но започна разследване срещу него и децата му.Докладът на разследването показа, че дъщерята на Шариф Мариам е декларирала през 2006, че притежава една от офшорните фирми, регистрирани на Британските Вирджински острови.Декларацията ѝ обаче е написана на шрифта \"Калибри\", който компанията \"Майкрософт\" прави общодостъпен едва през 2007. Заради това има съмнения дали документът е автентичен, или е написан със задна дата.След оповестяването на доклада пакистански медии и опозиционни партии започнаха да търсят в \"Уикипедия\" датата на издаване на шрифта. Междувременно потребители на свободната енциклопедия редактираха статията за нея, пишейки, че \"Калибри\" е достъпен от 2004.Според оригиналната статия шрифтът е създаден през 2004, но става общодостъпен едва през януари 2007 с излизането на операционната система Windows Vista. След намесата на потребителите \"Уикипедия\" заключи статията за редактиране – което обикновено се прави само за много спорни събития и личности.Междувременно опозицията продължава да иска оставката на Шариф, а той отхвърля обвиненията. Следващите избори в страната са през лятото на 2018.", "date": "2017.07.17", "title": "\"Фонтгейт\", или как компютърен шрифт се оказа в центъра на политически скандал"}
{"url": "http://www.dnevnik.bg/sport/2017/07/17/3008210_voleibolistkite_specheliha_nai-dulgiia_geim_v_gran_pri/", "text": "Женският национален отбор по волейбол допусна трета загуба от шест мача в Гран при. Българките отстъпиха с 2:3 (24:26, 25:22, 18:25, 35:33, 7:15) от Пуерто Рико в среща от втората група.Те спечелиха най-дългия гейм дотук в надпреварата с 35:33 след 45 минути игра. В предния си мач при  отборът, воден от Иван Сеферинов, се наложи и в още два много дълги гейма - с 31:29 и 30:28.България е на петото място с 11 точки преди последния минитурнир в Опатия, Хърватия, тази седмица. В челото са Южна Корея с 16 точки, Полша с 15 и Германия с 14.Българките два пъти успяваха да изравнят срещу Пуерто Рико. В тайбрека обаче съперникът натрупа преднина и уверено стигна до победата.Най-резултатна в мача стана Гергана Димитрова с 26 точки, а Мирослава Паскова завърши с 21. За Пуерто Рико Карина Окасио направи 25, а Дали Сантана - 20.", "date": "2017.07.17", "title": "Волейболистките спечелиха най-дългия гейм в Гран при, но загубиха от Пуерто Рико"}
{"url": "http://www.dnevnik.bg/sviat/2017/07/17/3008229_venecuelcite_neoficialno_othvurliha_plana_na_maduro_za/", "text": "Над 98 на сто от венецуелците, участвали в свикания вчера от опозицията т.нар. , са гласували против проекта на президента Николас Мадуро за Конституционно събрание, което да промени основния закон. Това съобщи след преброяване на 95 процента от протоколите комисия, включваща ректори на водещи университети - гаранти на плебисцита, предадоха \"Ел паис\" и БТА.Венецуелската опозиция съобщи, че 7 186 170 души са гласували в референдума. Населението на страната е 31.1 милиона (според данни от 2015 г.), а регистрираните гласоподаватели са били около 19.5 милиона души към март миналата година. Допитването, което правителството на Мадуро смята за нелегитимно, не мина без инциденти, след като мотористи стреляха по опашка от гласуващи в столицата Каракас и убиха 61-годишна жена, а трима други бяха ранени, съобщава Би Би Си. Опозицийта обвини \"паравоенна\" чавистка групировка, а видео от мястото на инцидента показа избиратели, бягащи в паника от мястото на инцидента.Участвалите в плебисцита са по-малко от 7.7-те милиона, дали глас за опозиционни кандидати на парламентарните избори през 2015 г., в резултат на които опозицията . Противниците на Мадуро приветстваха участието в допитването като категоричен израз на народното недоволство от президента.Комисията ще извърши допълнителна проверка на протоколите, за да се изключи възможността някой да е гласувал два пъти. След това ще бъдат унищожени всички протоколи и лични данни за участвалите във вота, увери ректорът на Столичния университет Бенхамин Шарифкер.За привържениците на Мадуро вчерашното гласуване бе своеобразна репетиция за вота на 30 юли, когато ще се избират членове на  - задачата на този орган ще е да пренапише конституцията от 1999 г., така че да се укрепи властта на президента. Държавният глава настоява, че тази стъпка е единственият начин да се укрепи страната политически и икономически и да се \"неутрализират\" опозицията и \"превратаджиите\" в името на мира.Президентът Мадуро заяви по-рано, че става дума за \"вътрешен референдум на опозиционни партии\", който не може да бъде признат за законен, тъй като не е организиран с участието на Националния избирателен съвет. Опозиционната Коалиция на демократичното единство, която има мнозинство в парламента, обаче твърди, че резултатът от референдума е юридически задължаващ според конституцията на страната.Венецуела \"изпрати ясно послание до националната изпълнителна власт и до целия свят\", коментира ректорката на Централния венецуелски университет Сесилия Гарсия Ароча, цитирана от \"Франс прес\".Референдумът даде положителни отговори на три въпроса, формулирани от опозицията - дали участниците отхвърлят идеята за Конституционно събрание, дали изискват въоръжените сили да спазват сегашната конституция и дали искат обновяване на властите чрез избори и създаване на правителство на националното единство.С този брой участници и с този резултат \"Мадуро е математически отзован\", заключава Хулио Борхес, председател на парламента - единствената институция, която е под контрола на опозицията. \"Пълномощията, които ни дават 7 186 000 венецуелци, са ясни (...), за да сме сигурни, че ще стигнем до демократична промяна\", казва той.", "date": "2017.07.17", "title": "Венецуелците \"неофициално\" отхвърлиха плана на Мадуро за нова конституция"}
{"url": "http://www.dnevnik.bg/politika/2017/07/17/3008195_cvetan_cvetanov_niamam_problem_s_rumen_radev_toi_ima/", "text": "Зам.-председателят на ГЕРБ Цветан Цветанов отказа да има проблем в отношенията си с президента Румен Радев. \"Смятам, че институционалното взаимодействие е задължително. Това, че президентът има някакъв проблем с мен, смятам, че той трябва да отговори\", заяви Цветанов в интервю за БНТ в отговор на въпрос има ли проблем с президента.Цветанов каза, че може да увери, че не се ръководи от лични нападки и няма да променя мнението си \"заради това, че някой си се изказал неподготвен. Мога да ви уверя, че разговорите, които се водят на чисто институционално ниво, са в интерес на обществото, на държавата. Оттам нататък винаги съм казвал, че личните неща са извън политиката и за тези, които нямат политически опит\", подчерта той.\"Стрелбите\" по президента Румен Радев от страна на Цветан Цветанов започнаха по време на служебното правителство, назначено от Радев. Цветанов го обвини, че се стреми към президентска република заради спорните промени в Закона за българското гражданство, предвиждащи изискване за уседналост от три месеца и за парламентарни, и за президентски избори, които бяха пуснати за обществено обсъждане в период, в който нямаше парламент.Напрежението между Цветанов и президента нараства след осъщественото намерение на ГЕРБ за създаване на комисия, която да провери всички обстоятелства по процедурата за избор на шведските изтребители \"Грипен\", която беше направена от служебното правителство. \"Вече има достатъчно съмнения от изводите, които сме направили от открити източници, че президентът Радев е защитил решението за купуване на шведски изтребители\", каза зам.-председателят на ГЕРБ Цветан Цветанов на специална пресконференция на 25 юни.Два дни по-късно Радев отговори: \"Доживяхме Цветанов да обвинява държавата Швеция в корупция. Защото за корупцията трябват две страни. Да проверят собствените си решения, подписи, графици, които второто правителство на Бойко Борисов утвърди и разписа. Нека всичко бъде проверено, аз нямам нищо против\", каза държавният глава за проверката. Според БСП атаката на ГЕРБ е заради намеренията на Радев да започне \"борба с корупцията\".Днес Цветанов каза, че е имало \"изнервеност в БСП\", защото са смятали, че гласуваната в пленарна зала анкета - за превъоръжаването на военновъздушните сили, се прави тенденциозно спрямо президента Румен Радев. \"Тогава искахме под една или друга форма да им покажем, че няма нищо лично, а принципи, които трябва да бъдат спазвани\", обясни зам.-председателят на ГЕРБ.Управленската програма вече е готова, има малки доуточнения за прецизност, обяви Цветан Цветанов. \"Забавяне от седмица до 10 дни не би трябвало да окаже въздействие, защото нашият 4-годишен мандат тепърва започна\", каза той. По думите му програмата е стойностна с ясно разписани политики, също достатъчно подробна, за да може да обхване целия период със съответните срокове.В програмата по отношение на доходите било записано, че минималната работна заплата в края на мандата ще достигне 650 лв., а средната - 1500 лв., посочи Цветанов.\"Страната ни се движи в позитивен план. С \"Обединените патриоти\" работим изключително добре. Стабилността днес е факт\", отчете зам.-председателят на ГЕРБ и благодари за коректността в отношенията с коалиционните партньори. \"Сега отговорността е споделена не само на парламентарно ниво, а и в изпълнителната власт\", коментира той.По отношението на исканията на полицаите Цветанов каза, че първата стъпка е изчистването на една несправедливост - изплащането на паричната равностойност на униформите, което полицаите не са получили от 2011 го 2015 година. \"Това беше изчислено на около 30 млн. лв., които вече са налични и след обнародването в Държавен вестник на законодателните промени, които бяха приети в четвъртък, аз съм убеден, че ще започне поетапното изплащане. Концентрираме се върху подобряване на работата на българските полицаи, за да може от 2018 година да започне да се мисли за увеличаване на заплатите им\", декларира той.", "date": "2017.07.17", "title": "Цветан Цветанов: Нямам проблем с Румен Радев, той има проблем с мен"}
{"url": "http://www.dnevnik.bg/bulgaria/2017/07/17/3008275_smetnata_palata_otkaza_da_zaveri_finansoviia_otchet_na/", "text": "Сметната палата отказа да завери годишния финансов отчет на Софийския университет \"Св. Климент Охридски\" за 2016 г., защото не дава вярна и честна представа за неговото финансово състояние и имущество, съобщи одитната институция. От палатата посочват, че още от 2012 г. установяват повтарящи се отклонения, като са отказвали да заверят отчетите на университета за 2014 и 2016 г., а са подписвали документите с резерви през 2012, 2013 и 2015 г.Основна причина за отклоненията е липсата на адекватни контролни процедури, които да предотвратяват и разкриват извършването на финансови и счетоводни нарушения. \"Не е осигурена идентичност на информацията между данните в макета на обобщената оборотна ведомост, обобщените данни от оборотните ведомости на структурните звена към университета и счетоводните бази данни. Сметната палата няма увереност кои са достоверните данни и какви са реалните им стойности\", се казва в заключението на палатата.От одитната институция са на мнение, че има риск част от активите на Софийския университет да не се водят на отчет. Те дават пример със сметката \"Компютри и хардуерно оборудване\", където са отразени 9 235 594 лв. Същевременно обаче сборът от оборотните ведомости на звената по същата сметка е 9 029 279 лв., а при инвентаризацията са установени 4 557 206 лв. По сметка \"Други машини, съоръжения, оборудване\" в баланса са отразени 28 400 442 лв., сборът от оборотните ведомости на звената по сметката е 25 449 447 лв., а при инвентаризацията са установени 17 866 889 лв. За несъответствията не са предоставени документи и не са документирани липси и излишъци при извършването на годишната инвентаризация.Не е спазен редът за отчитане на операциите в системата на електронни бюджетни разплащания (СЕБРА). По този начин могат да се отлагат плащания на приоритетни разходи за сметка на други, посочват от Сметната палата. СЕБРА функционира над 15 г. в публичния сектор и позволява Министерството на финансите да контролира предварително разплащанията, но въпреки изискванията Софийският университет все още не я използва.Установени са и нарушения на разпоредбите на Закона за ограничаването на плащанията в брой, например с пари от касата на Ректората, получени с разходно касов ордер от касиер, т.е. в брой, да се изплащат многократно служебни аванси на стойност над 10 000 лв. По същия начин са възстановявани гаранции за изпълнение и участие в обществени поръчки чрез внасяне по банковата сметка на контрагент и са внасяни суми по банкови сметки на доставчици за задължения над 10 000 лв.В брой е платен и недвижим имот - вилна еднофамилна сграда в гр. Черноморец, на стойност 58 725 лв., което е грубо нарушение на закона, посочват от палатата.В Университетското издателство с печатница в края на всеки месец касовата наличност е предоставяна на материалноотговорното лице като служебен аванс без документална обоснованост. В първия ден на следващия месец сумата е възстановявана в касата. По този начин е избягвано задължителното й внасяне по банковата сметка, установява проверката на одитната институция.Не е извършено отчитане по отделни стопански области, в резултат на което получените средства по проекти и програми, финансирани от ЕС, са осчетоводени в отчетна група \"Бюджет\". Отделно е установено, че университетът не е възстановил на Научноизследователския сектор (НИС) 3 143 185 лева от заем в размер на 4 млн. лева, взет със споразумения от 2014 до 2016 г. Заемът е бил за покриване на временен недостиг за изплащане на заплати и др. текущи разходи. НИС е отпуснал средствата, получени от авансови преводи по международни програми и проекти, финансирани със средства от ЕС, и по договори с чуждестранни фирми. Посочва се, че средствата не са върнати въпреки необходимостта от тях за изпълнение на проектите на института. Използването на целевите средства за други цели възпрепятства плащането на разходи по международни проекти и създава предпоставки за налагане на финансови корекции и наказателни лихви, посочват от Сметната палата.За установените нарушения и отказа за заверка на Годишния финансов отчет на Софийския университет \"Св. Климент Охридски\" за 2016 г. са уведомени Народното събрание, Министерството на финансите, Министерството на образованието и науката и Националната агенция за приходите.", "date": "2017.07.17", "title": "Сметната палата отказа да завери финансовия отчет на Софийския университет за 2016 г."}
{"url": "http://www.dnevnik.bg/sviat/2017/07/17/3008250_london_i_brjuksel_zapochnaha_pregovorite_za_brekzit_po/", "text": "\"Преминаваме по същество\" и \"залавяме се за работа\" - с тези сходни послания си стиснаха ръцете главните преговарящи от името на Европейския съюз и Великобритания в началото на първата същинска седмица на преговорите за Брекзит в Европейската комисия. След кратки протоколни изявления Мишел Барние и Дейвид Дейвис отказаха да коментират други въпроси пред журналисти и обявиха, че ще дадат повече информация на медиите в четвъртък, след няколко дни преговори.Двамата се срещнаха за формалното начало на преговорите преди почти месец и размениха подаръци, свързани с общата им страст - планинарските преходи, и говориха за стръмното и сложно изкачване, които им предстои по пътя към Брекзит, отбелязва \"Ройтерс\".Очаква се в следващите няколко дни  да поиска от Дейвис да приеме, че Великобритания трябва да плати значителна \"сметка\" за развода и да предложи и да изложи подробности за част от предложенията, направени от Лондон. Миналата седмица \"Даунинг стрийт\" публикува , с които обяви, че ще седне на масата тази седмица, и  за преход от европейско към национално законодателство.\"Започнахме добре миналия месец, а тази седмица ще навлезем в (преговорите) по същество\", каза Дейвис, който е и министър за Брекзит, в предварително подготвено изявление в деня преди срещата. \"Да защитим правата на всички свои граждани е приоритет за мен в този кръг преговори и съм наясно, че трябва да осъществим истински напредък по това.\"От кабинета му отново описаха  за статута на европейските граждани като \"справедливо и сериозно\". Барние обаче смята, че то не отговаря на искането на Брюксел всички 3 милиона европейски , живеещи на територията на Обединеното кралство, да запазят съществуващите си права завинаги и да могат да се уповават на Европейския съд за защита на тези права дори след като .Преговарящите екипи ще се разделят на четири групи преди планираната пресконференция в четвъртък. Според запознати с преговорите източници, цитирани от \"Ройтерс\", Барние иска да всички договорени с Дейвис параметри тази седмица да бъдат оповестени и Лондон публично да поеме ангажимент към тях.Работните групи ще се съсредоточат върху три области - правата на гражданите, финансовите задължения на Великобритания (които според Брюксел са около 60 милиарда евро) и въпроси, които може да създадат усложнения след Брекзит - например какво ще стане с британските стоки в европейските магазини.Ще има и четвърта \"линия\" на преговорите, която ще се води от заместниците на Дейвис и , Оливър Робинс и Сабине Вейанд. Тя ще се занимава с начините за справяне с проблемите, които ще се появят на границата между Ирландия и Северна Ирландия, когато тя стане външна за Европейския съюз. Част от тези въпроси обаче ще се решат в хода на разговорите за бъдещите търговски отношения, които Брюксел иска да остави за след като се изчистят основните параметри на сделката с Лондон.До формалния Брекзит, който Мей \"насрочи\" за 30 март 2019 г. (предупреждавайки, че е възможно да се случи по-рано при завършени преговори), остават около 20 месеца. През тази малко повече от година и половина европейските лидери очакват от британския си колега да оформи ясен и подробен план, който ще сведе до минимум икономическите и социални сътресения за Европа от факта, че втората най-голяма икономика в съюза ще спре да бъде негов член.Европейският съюз се надява, че тази седмица Великобритания ще се откаже да настоява, че не дължи пари на Брюксел. Не може обаче да се изчисли в действителност колко трябва да плати Лондон, преди напускането да е станало факт.В следващите три седмици преговори, които ще се осъществят между края на август и началото на октомври (след координация с националните правителства), Барние се надява да изясни с Дейвис основните моменти в сделката, за да получи мандат от страните членки за търговски преговори.Според \"Ройтерс\" британските министри започват да приемат идеята, че първо трябва да се изяснят ключовите моменти от развода и после да се говори за търговия - знак за това е, че членове на кабинета ѝ очакват преходен период през 2019 г., който да омекоти преминаването от пълноценно членство към търговско споразумение.", "date": "2017.07.17", "title": "Лондон и Брюксел започнаха преговорите за Брекзит \"по същество\""}
{"url": "http://www.dnevnik.bg/politika/2017/07/17/3008282_pravitelstvata_na_bulgariia_i_rumuniia_shte_zasedavat/", "text": "През септември ще се проведе съвместно правителствено заседание между България и Румъния. Това са уточнили в телефонен разговор министър-председателят Бойко Борисов и Михай Тудосе, който  на Румъния.Борисов е поздравил Тудосе за избирането му на поста и двамата са изразили увереност, че ще продължат активно да работят за реализацията на проекти от взаимен интерес, съобщава правителствената информационна служба.Сред акцентите в разговора е бил въпросът с граничния пункт Кайнарджа – Липница, който е изграден, но не работи. Румънският премиер е поел ангажимент да предприеме необходимите проверки и проблемът да бъде решен.Двамата са обсъдили възможностите за сътрудничество по Дунавската и Черноморската стратегия, които са и сред акцентите на председателството на България на Съвета на ЕС догодина. Премиерът е информирал Михай Тудосе и за резултатите от Берлинския процес в Триест и за посещението си в Солун, където се срещна с гръцкия премиер Алексис Ципрас и с президента на Сърбия Александър Вучич.", "date": "2017.07.17", "title": "Правителствата на България и Румъния ще заседават съвместно през септември"}
{"url": "http://www.dnevnik.bg/sviat/2017/07/17/3008280_nisko_plateni_i_vse_poveche_kritikuvani_-_gorkite/", "text": "Горките полицаи! Добър приятел от Тройсдорф ми разказа как полицаите в това идилично градче наскоро били атакувани от лумпени, които наричали пазителите на реда \"нацистки свине\". В други градове пък полицаите нерядко се оказват изправени срещу цели семейни кланове само защото са закачили фишове за глоба на неправилно паркирани автомобили.Полицаите, които аз познавам, не са в състояние да планират личния си живот, защото са принудени да дават извънредни дежурства по всяко време и винаги да имат готовност да бъдат вдигнати по тревога.На всичко отгоре германските полицаи са и зле оборудвани. От седмичника \"Ди цайт\" научихме, че берлинските полицаи не могат да си позволят учебни стрелби с истински патрони. Тамошната полиция закупила от друга федерална област бракувани пистолети за символичната цена от едно евро. Не по-различна е и ситуацията със заплатите. Чистата месечна заплата на един полицай е към 2000 евро.Тази сума е нищожна на фона на отговорността, която носят полицаите за сигурността на страната и гражданите. Те не си \"докарват и по нещо допълнително\" чрез изнудване и корупция, каквато практика има в много други страни по света. Показателно е например, че в Китай съществува поговорка, която гласи: \"Полицията и бандитите са едно и също.\"Смятам германските полицаи за вежливи, почтени и уравновесени. Известно време помагах на криминалната полиция като преводач в борбата срещу китайските каналджийски банди. Дори и при най-наглите лъжи, произнасяни от разпитваните, комисарите неизменно оставаха любезни и спокойни.Къде е онази идилия от миналото, когато криминалистите в Германия се занимаваха най-вече с италианската мафия и азиатските триади? Днес ситуацията е съвършено различна. Опасностите и заплахите нараснаха неимоверно – каналджийски банди за трафик на хора, ислямски терористи и дясноекстремистки побойници – всички те увеличават значително професионалния риск за полицаите. Ето че сега полицията трябва да се оправдава и пред политиците.След като двама полицаи застреляха един 17-годишен афганистанец, който беше ранил с брадва четирима души във влака за Вюрцбург, представителката на Зелената партия Ренате Кюнаст запита в Туитър защо полицаите не са обезвредили атентатора своевременно. След новогодишната нощ на 2016 година председателката на партията на Зелените Симоне Петер обвини кьолнската полиция в расизъм, защото служителите на реда целенасочено контролирали документите на близо 1000 африканци. Какво искам да кажа с тези примери? Ако полицията не успее да удържи ситуацията под контрол, започват да валят критики от всички страни, че е бездействала. Ако ли пък действа решително, политици и медии започват да се питат дали е била необходима подобна твърдост.По време на срещата на Г-20 в Хамбург полицаите станаха обект на насилие, организирано от леви анархисти. Резултатът се видя от всички: подпалени коли, разбити и плячкосани магазини, множество ранени полицаи. Левите екстремисти по нищо не отстъпват на дясноекстремистките насилници по отношение на разрушителната им ярост. Според някои очевидно е геройство да замеряш полицаите с камъни. Редица коментатори дори заявиха, че хамбургската полиция също носи известна вина за сблъсъците, защото самата тя употребила насилие.Не знам по какви критерии и поради какви причини Хамбург беше избран за домакин на срещата на Г-20. Представям си, че това донякъде е свързано и с предстоящите избори.Канцлерката навярно си е мислела, че ще е положително за имиджа ѝ, ако по медиите излязат снимките ѝ с чужди политици на фона на красивия Хамбург, който е и неин роден град. А главният кмет на града Олаф Шолц очевидно е бил поласкан от това предложение.Фактът, че в града има цели квартали, доминирани от левите анархисти, и че от тях произлиза значителен потенциал на насилие – всичко това явно е било пренебрегнато. Затова полицията се оказа набъркана в невъзможна за нея мисия. Резултатите са катастрофални: ранени бяха близо 500 полицаи, някои от които - тежко. Цифра, която би била възможна единствено в страна, водеща гражданска война.За това, че рискуваха живота и здравето си, полицаите заслужават благодарност и признание. Най-вече политиците от левия политически лагер са убедени, че силите за сигурност са виновни за ескалацията на насилието в Хамбург, защото още в началото на срещата на Г-20 показали на размирниците докъде се простират границите на разрешеното. Тази логика обаче е трудно разбираема! Горките полицаи на Германия! Съчувствам им истински!", "date": "2017.07.17", "title": "Ниско платени и все повече критикувани - горките германски полицаи"}
{"url": "http://www.dnevnik.bg/bulgaria/2017/07/17/3008276_kak_se_namira_po-dobra_rabota/", "text": "Сигурно вече ви е писнало работодателите да повтарят, че имат оферти за работа, но нямат добри кандидати. Да, вярно, че понякога изискванията им са суперзавишени и едва ли не очакват да работите за двама, но със заплата на един. Но също толкова е вярно, че ако имате какво да им \"продадете\", можете да отстоявате цената си и да избирате офертата, която ви пасва най-много. Затова и отговорът на въпроса \"Как да си намеря по-добра работа\" минава през няколко фази, свързани с оценка на това, с което разполагате, и план за подобряването на \"търговския му вид\".Първата стъпка е да направите анализ на изходната позиция. Прегледайте CV-то си и преценете кои са силните ви страни и кои бихте могли да подобрите. В тази задача могат да ви помогнат и ваши близки приятели, колеги или доверен ментор, в идеалния случай - хора, които работят в сектора или компанията, в която бихте искали да започнете работа. Резултатът от този анализ ще е идеи как да представите по-убедително информацията в автобиографията ви - не говорим за това да лъжете, а просто как да изложите фактите максимално убедително и в текст, и визия. Вторият резултат от самоанализа, който е също толкова важен, е, че ще получите идеи какво е нужно да подобрите във вашите знания и умения. За целта можете не само да се консултирате с хора, които работят в конкретната компания-мечта, към която се стремите, но и да обърнете внимание на обявите й за работа. От тях ще научите на какво държи работодателят за позицията, към която се стремите - опит, знания, умения, сертификати и квалификация. Ако все още има какво да направите, за да отговаряте на изискванията им - действайте. Може би е крайно време да запишете курс по език, за да подобрите нивото си, или пък да се сдобиете със сертификат за някакво конкретно професионално умение - за финансов анализ, за управление на проекти, за работа с бази данни и т.н. Помислете и дали уменията, които се опитвате да подобрите, не могат да бъдат придобити като следствие от доброволческа работа. По принцип това не само прави добро впечатление на работодателите, но е и възможност за създаване на нови контакти, включително и професионални. А впоследствие не се знае и какво нови врати можете да си отворите. Не забравяйте, че след като сте си \"написали домашното\" и вече имате най-добрата пазарна оферта, е време и да я представите като такава. Бъдете професионалисти в комуникацията си с потенциалния работодател - писмена по мейла/LinkedIn, устна по телефона/Skype или на живо по време на интервюто. Приемете нагласата на търговец, който иска да продаде стока. В случая - в двете роли сте самият вие. Представете профила си в най-добра светлина в мотивационното писмо и в мейла, с който изпращате кандидатурата си (по-подробни съвети  и ). За интервюто - отидете навреме и дори по-рано, облечете се по начин, който съответства на фирмената култура на мястото, където кандидатствате, подгответе си предварително отговори на стандартните въпроси, които можете да очаквате да ви зададат, както и няколко реплики, към които да се връщате, когато искате да акцентирате на уникалните си предимства. И ако вече сте на фазата искам нова работа, но все още не сте открили работодателя-мечта, прегледайте новите обяви за работа на karieri.bg:търси: търси  търси  търси  търси  търси  търси:търси  търси: търси: търси  търси  търси  търси:", "date": "2017.07.17", "title": "Как се намира по-добра работа"}
{"url": "http://www.dnevnik.bg/politika/2017/07/17/3008295_ivan_kostov_prizova_bulgarskite_provokatori_da/", "text": "\"Националният ни интерес е да имаме сигурни и благоденстващи съседи. Затова трябва да приветстваме и да сме готови да подкрепим амбициите на новата власт в Скопие за членство в евроатлантическите съюзи.\" Това пише в своя позиция бившият министър-председател Иван Костов (1997-2001 г.), публикувана в mediapool.bg. По време на мандата на Костов, през 1999 г., бе подписана съвместната декларация с тогавашния премиер на Македония Любчо Георгиевски, а на базата на този документ е подготвен договор за добросъседство между двете страни, който се очаква да бъде подписан на 2 август. Костов припомня, че такава е била през 90-те принципната позиция на Гърция спрямо България.Във външнополитически план правителството на Зоран Заев, с подкрепата на парламента, трябва да разреши всички проблеми със своите съседи, за да изпълни изискванията на НАТО и критериите от Копенхаген на ЕС, смята Костов. Според него източник на тези проблеми е налаганата при управлението на Никола Груевски доктрина за македонизма, създадена от Коминтерна и поддържана от Кремъл, а нейните претенции към съседните страни са недопустими. Освен това доктрината е чужда на албанския етнос и на другите малцинства в страната.Отказът от македонизма е труден и ще изисква време, заради насажданата вече на няколко поколения негова идеология, коментира Иван Костов. Според него македонизма пречи да бъдат уредени вътрешноетническите отношения, да бъде решен спорът за името и да се постигне споразумение с България. Той смята, че за да бъде преодоляно това наследство, е нужно национално съгласие. \"Отвън подкрепата от България е необходимо, но недостатъчно условие; нужна е подкрепа от съседните страни, без намеса и опити да се диктуват решения. Най-важни са подкрепата от НАТО и ЕС и отворената перспектива за членство\", написа Костов.Според него първият проблем, който трябва да бъде решен, е да се гарантира постигнатото в Охридския рамков договор от 2001, който гарантира досега етническия мир в страната. \"И сега следва да има готовност да подкрепи всеки напредък в по-нататъшно уреждане на вътрешноетническите отношения, при условие че се постигне с широк консенсус в парламента. Както се вижда от последните конфликти в България, те стават заплаха за етническия и религиозния мир, когато в тях се включи мнозинството. Същият е рискът в Македония\", смята Костов. Той е на мнение, че това следва да бъде позицията на България в НАТО и ЕС. \"За да покажем зрялост и разбиране на проблемите, трябва да подкрепяме на първо място баланса с интересите на мнозинството. Това означава да настояваме то да получи своите гаранции; да се противопоставим на опитите от Тирана да диктува план на Македония; да сдържаме непремерените европейски отстъпки на албанското малцинство\", написа Костов.Въпросът за името на страната следва да бъде решен на второ място, защото названието определя позициите, претенциите и мястото на страната на картата на Европа, според бившият премиер. Според него в интерес на България е да подпише споразумение със стабилни власти, способни да го изпълняват и да имаме съгласувана политика със евроатлантическите ни съюзници и с гръцките власти.\"От трите проблема най-лесен за решаване изглежда този с България, но според мен той следва да бъде решен последен\", написа Иван Костов и припомня, че България е имала най-висока отговорност към Македония от самото ѝ отделяне от Югославия. \"Не е препоръчително София да е първата, която да авансира подкрепа за правителството в Скопие, особено преди то да предприеме необходимите действия, и то не само в отношенията си с България, а за решаване на другите два проблема, смята Костов. Според него авансирането може да засили антибългарските нагласи, които Югославия, а в последните години ВМРО-ДПМНЕ са насадили сред етническото мнозинство.Сега България е с много силни позиции пред страните от Западните Балкани: с принципната си позиция през годините на разпадането на Югославия, като страна-член на НАТО и ЕС, с общата си история и култура с Македония, с авторитета си на вдъхновител и радетел на албанското възраждане, смята Костов. Според него има някакъв незначителен риск за нас в антибългарските нагласи, които могат да се изживеят с времето. Костов припомня, че войните в Косово, в Босна и Херцеговина и конфликтът между албанци и македонци в 2001 бяха спрени и Милошевич бе отстранен с активното българско съдействие.Нека да преценяваме точно, че сегашната управляваща коалиция в Скопие може да загуби местните избори през есента и това да доведе до изоставяне на курса към европейска и атлантическа интеграция или страната да бъда дестабилизирана отново, предупреждава Иван Костов. Той смята, че трябва да сме резервирани и от това, че бивши служители на репресивната УДБ-а сега са привърженици и една от движещите сили на новите власти.\"И да призовем българските провокатори да намалят децибелите си към Македония\", завършва позицията си Иван Костов.", "date": "2017.07.17", "title": "Иван Костов призова българските провокатори да намалят децибелите си към Македония"}
{"url": "http://www.dnevnik.bg/pr_sfera/2017/07/17/3008286_plovdiv_otnovo_shte_bude_domakin_na_edin_ot/", "text": "На 28 и 29 септември 2017г. в Пловдив ще се проведе годишният бизнес форум . Събитието се организира от Община Пловдив, вестник \"Капитал\" и Тракия Тех и се очаква да привлече над 400 участника от цялата страна и региона.Форумът ще се фокусира върху ефектите на дигиталната трансформация и възможностите, които технологиите отварят пред бизнеса и големите индустриални производства.Лектори на конференцията ще бъдат представители на ЕК, правителството, местната власт, международни консултанти, а също и визионери от иновативни компании, които създават бъдещите бизнес модели., които участниците ще засегнат по време на двудневната конференция: ", "date": "2017.07.17", "title": "Пловдив отново ще бъде домакин на един от най-значимите бизнес форуми в страната"}
{"url": "http://www.dnevnik.bg/detski_dnevnik/2017/07/17/3008301_metrologichniiat_nadzor_spria_97_vida_spinuri/", "text": "Държавната агенция за метрологичен и технически надзор (ДАМТН) спря от продажба 97 вида спинъри, съобщиха от институцията. При започнала в края на юни извънредна проверка ДАМТН е инспектирала общо 219 вида спинъри в над 150 търговски обекти.Около 60% от проверените артикули не отговарят на изискванията за безопасност, е установила проверката. За неизрядните продукти са съставени 66 акта на обща стойност над 50 хил. лв.Открити са 99 модела спинъри без маркировка за съответствие; 141 модела без наименование и адрес на икономическия оператор, който ги е пуснал на пазара; 108 - без идентификация на продукта (марка, модел, артикулен номер, партида).При проверката са закупени и образци, които са изпратени за изпитване в лаборатория - два изработени от твърд полимер и един от метал. Резултатите показват, че образците, изработени от твърд полимер, при падане отделят малки части, които могат да се погълнат от дете. Спинърите, за които е установено, че носят сериозен риск при употребата, ще бъдат обявени в Европейската система за бързо предупреждение за опасни нехранителни продукти – RAPEX.От ДАМТН посочват и позитивен извод от проверката - предлаганите в България спинъри не съдържат олово и живак над допустимите граници – обстоятелство, което е било установявано при сходни проверки в трети страни и което крие риск, защото тези продукти се ползват основно от деца.", "date": "2017.07.17", "title": "Метрологичният надзор спря 97 вида спинъри"}
{"url": "http://www.dnevnik.bg/sviat/2017/07/17/3008298_liderut_na_isliamska_durjava_e_jiv_suobshtiha_kjurdski/", "text": "С 99% сигурност може да се каже, че лидерът на \"Ислямска държава\" Абу Бакр ал Багдади е жив и се намира южно от сирийския град Ракка, твърди висопокоставен източник от разузнаването на Иракски Кюрдистан в интервю за \"Ройтерс\". Същото твърдение е направил за британския \"Дейли телеграф\" Абу Али Басри, който оглавява отдела за разузнаване и контраразузнаване в иракското вътрешно министерство.Думите му идват на фона на  точно преди месец, че Багдади вероятно е загинал при въздушен удар. Оттогава руските власти настояват, че смъртта му може да се потвърди почти със сигурност, но информацията не се потвърждава от американските или от иракските им колеги. Миналата седмица иракски издания цитираха изявления на групировката, според които той е загинал, но те не бяха потвърдени от Багдад.\"Определено е жив. Не е мъртъв... Не забравяйте, че работата му се корени в дните му в \"Ал Кайда\" в Ирак. Криеше се там от силите за сигурност. Знае какво прави\", казва Лахур Талабани, който оглавява една от двете разузнавателни агенции на иракските кюрди. Талабани казва още, че \"Ислямска държава\" променя тактиката си и ще трябват поне няколко години, за да бъде ликвидирана, тъй като ще се активизира и вероятно ще бъде оглавена от бивши разузнавачи от времето на Саддам Хюсеин.\"Имаме по-голям интерес от други, от международните и арабските разузнавателни служби, да го преследваме и заловим, да следваме движението му и това на последователите му\", казва за \"Дейли телеграф\" Али Абу Басри от разузнаването към вътрешното министерство в Багдад. \"Групите, които наблюдават (\"Ислямска държава\"), отхвърлят новините за смъртта му и други новини за здравето му, които бяха публикувани наскоро.Други източници на вестника отбелязват, че в последно време Багдади вероятно не е бил в Ракка и се движи в контролираната от джихадистите територия по сирийско-иракската граница. Жител на Джбайдет ал Окайбат, село в покрайнините на Дейр ез Зор, който е в ръцете на групировката, твърди, че  се появил на молитви за Ейд ал Фитр (празникът, започващ в края на свещения месец Рамазан) заедно с още 200 души и изглеждал \"здрав и в добра форма\".", "date": "2017.07.17", "title": "Лидерът на \"Ислямска държава\" е жив, съобщиха кюрдски и иракски разузнавачи"}
{"url": "http://www.dnevnik.bg/bulgaria/2017/07/17/3008308_intenziven_e_trafikut_prez_kalotina_i_kapitan_andreevo/", "text": "Интензивен е трафикът на граничните пунктове \"Калотина\" и \"Капитан Андреево\", съобщиха от МВР. Гранична полиция препоръчва да се използват също граничните пунктове \"Лесово\" и \"Малко Търново\".Причината за затрудненото движението на \"Капитан Андреево\" е проблем в информационната система на пункта \"Капъкуле\". Към 11 часа на изход от България има изчакващи около 6 км леки и 4 км товарни автомобили.На входа на \"Калотина\" е интензивно движението предимно от турски граждани, които работят в ЕС и пътуват към Турция, уточняват от МВР. Граничният контрол на влизащи леки автомобили на вход се извършва на 10 трасета.", "date": "2017.07.17", "title": "Интензивен е трафикът през \"Калотина\" и \"Капитан Андреево\""}
{"url": "http://www.dnevnik.bg/zelen/2017/07/17/3008303_ekoinspekciiata_zapochva_da_razchistva_djuni_v/", "text": "Експерти от Регионалната екоинспекция ще разчистват пясъчните дюни в местността \"Каваците\", за да осигурят достатъчно площ и условия за разселването на включен в Червената книга, известен още като Царицата на цветята и Морски нарцис.Работата е част от плана за управление на резерват \"Пясъчната лилия\" в местността край Созопол, информират от МОСВ.През юли и септември ще се отстраняват неместни и рудерални видове и храстови микрогрупировки, нехарактерни за дюнните природни местообитания. Ще се извърши цялостна подмяна на оградата и информационните табели.Ръчното отстраняването на растителността ще се прави периодично, за да се осигури достатъчна площ за разселването на пясъчната лилия. Ще бъдат отстранени храсти къпина, шипка, смокиня, слабителна зърника и плевели като троскот, щир, глухарче, тученица, бабини зъби и др.Пясъчната лилия () е многогодишно луковично растение, обитаващо крайбрежни пясъци и дюни. Някои от субпопулациите са многочислени, но като цяло видът в страната е представен от ограничен брой индивиди, поради което е защитен от Закона за биологичното разнообразие и е включен в Червената книга на Република България.През летните месеци цъфтящите цветове могат да се видят по крайбрежните дюни. Размножава се предимно вегетативно, но и със семена, които след разпукване на кутийките се разпръскват от вятъра.Поради изключителната си красота и приятен аромат, напомнящ ванилия, пясъчната лилия е наричана още Царицата на цветята или Морски нарцис.Поддържаният резерват \"Пясъчната лилия\" е с най-малка площ от всички резервати в страната. За успешното разселване на пясъчната лилия в резерватната територия е необходимо тя да се запази от утъпкване. В тази връзка ще бъдат подменени изцяло оградата и информационните табели на резервата.", "date": "2017.07.17", "title": "Екоинспекцията започва да разчиства дюни в резерват \"Пясъчната лилия\""}
{"url": "http://www.dnevnik.bg/biznes/2017/07/17/3008319_inflaciiata_v_evrozonata_e_zabavila_tempa_prez_juni/", "text": "Инфлацията в еврозоната е забавила темпа през юни, за да достигне 1.3 на сто. Това обяви днес европейската статистическа служба Евростат, потвърждавайки първата си оценка от 30 юни, съобщи БТА, като цитира АФП.През май потребителските цени в 19-те страни, въвели единната валута, са се повишили с 1.4 на сто, допълни Евростат.  стана положителна след пет месеца на стагнация, което съживи надеждите за икономическото възстановяване в Европа.Равнището на инфлацията се отдалечава от целта, определена от Европейската централна банкаq или малко под 2 процента, като именно такава стойност според банката е сигнал за добро здраве на икономиката.Най-ниската инфлация в еврозоната е отчетена в Ирландия - минус 0,6 на сто, а най-високи стойности има в трите балтийски страни - 3.5 на сто в Литва и по 3.1 на сто за Естония и Латвия. В Европейския съюз инфлацията през юни е била 1.4 на сто спрямо 1.6 на сто през май.В България инфлацията през юни е била 1.1 на сто спрямо минус 1.9 на сто същия месец година по-рано, се посочва на сайта на Евростат. ", "date": "2017.07.17", "title": "Инфлацията в еврозоната е забавила темпа през юни"}
{"url": "http://www.dnevnik.bg/bulgaria/2017/07/17/3008334_piianite_shofyori_sami_da_plashtat_kruvnoto_si/", "text": "Пияните шофьори да плащат сами кръвните си изследвания, като в определени случаи да бъдат придружавани до болницата от полицаите. Това предвиждат публикувани за обществено обсъждане промени в Закона за движение по пътищата, съобщава в. \"Сега\".Проектът предвижда шофьорите да си плащат за кръвното изследване в случаите, когато дрегерът отчете алкохол над 0.5 промила или пък даде положителен резултат за наркотици, както и ако шофьорът откаже да бъде проверен с дрегер. В останалите случаи разходите се поемат от бюджета на институцията, назначила изследването.При резултат от теста с дрегер над 1.2 промила полицаите ще придружават водача до болница. Според Наказателния кодекс при такива стойности водачът подлежи на наказателна отговорност и прокуратурата трябва да образува разследване. Ако шофьор откаже да плати за кръвен тест, КАТ няма да му връща книжката.\"Сега\" отбелязва, че в София подобни изследвания се правят само в Окръжна болница и Военномедицинска академия, като резултатите се връщат в КАТ. Кръвно изследване в Окръжна болница струва 55 лв. Кръвен тест за наркотици се прави само във ВМА, като цената е между 100 и 300 лв. в зависимост от наркотика, който се търси - за кокаин например цената е 60 лв., за амфетамини - 70 лв. Насоката на изследването следва да се даде още при полевия тест от МВР.В началото на тази година влязоха в сила промените в закона, които дават. Седмично има над 100 такива санкции, посочва вестникът.", "date": "2017.07.17", "title": "Пияните шофьори сами да плащат кръвното си изследване, предвижда законопроект"}
{"url": "http://www.dnevnik.bg/sviat/2017/07/17/3008325_italiia_obmislia_da_pusne_200_000_migranti_v_es_chrez/", "text": "Италия може да се възползва от текста на приета през 2001 г. директива на Европейския съюз, за да даде възможност на близо 200 000 мигранти да напуснат територията ѝ и да отпътуват към други страни - членки на съюза. Това съобщава британският вестник , като се позовава на източници от кабинета и управляващата партия.Мярката, която се разглежда като възможна само в краен случай, идва на фона на трудностите на властите в Рим, които се опасяват, че страната им вече не може да овладее притока мигранти от Северна Африка. \"Таймс\" цитира заместник-министъра на външните работи Марио Джиро, според когото визите за временен престой вече се разглеждат като сериозна възможност от управляващата Демократическа партия. По-късно и италианската агенция ANSA  Джиро, според когото мярката е \"легитимна хипотеза\". \"Обсъдих я миналата седмица с (вътрешния) министър (Марко) Минити, който ми каза, че тя ще се разгледа\", обяснява той в интервю за италианската телевизия SkyTG24.Сенаторът от същата партия Луиджи Манцони също застава зад идеята. \"Даването на възможност на мигрантите да пътуват свободно из Европа след пристигането си в Италия би създало голям проблем на съседите ни в ЕС, но се надявам това да принуди Франция да съдейства за проблема с мигрантската криза\", казва той за \"Таймс\".", "date": "2017.07.17", "title": "Италия обмисля да пусне 200 000 мигранти в ЕС чрез слабо позната евродиректива"}
{"url": "http://www.dnevnik.bg/zelen/2017/07/17/3008337_stari_kaitsurf_krila_kato_hvurchila/", "text": "Стари кайтсърф крила, които вече не стават за кайт в морето на Синеморец, Варна и Бургас, скоро могат да бъдат хвърчила или текстилни торбички. Защото между 20 юли и 13 август в тези градове екологично сдружение \"За Земята\" организира работилници за устойчиви практики и решения.И изработката на хвърчила и текстилни торбички от ненужните кайтсърфове ще е една от задачите там. Друг акцент ще бъде приготвяне на козметика за лятото с натурални съставки в контейнери за многократна употреба.Работилниците са част от проекта \"Училища за устойчиво развитие и активизъм\" на \"За Земята\", който използва неформални методи за екологично образование за практически знания и информирана гражданска позиция по глобални теми, които засягат хората и природата.Турнето им започва в Синеморец от 20 до 26 юли, преминава през Бургас на 5 и 6 август и завършва във Варна на 12 и 13 август. Заниманията са подходящи за деца и възрастни, от \"За Земята\" осигуряват инструкциите и материалите.Събитията подкрепят кампанията  за намаляване на потреблението и замърсяването на околната среда със стоки за еднократна и краткотрайна употреба.\"За Земята\" адресира проблема, като популяризира и прилага подхода \"Нулеви отпадъци\". Това е стратегия, комбинираща общностни практики (повторно използване, поправяне, рециклиране, обезвреждане и компостиране) с индустриални усилия (елиминиране на токсини и промяна в дизайна на продуктите и опаковките) за трайно намаляване и елиминиране на отпадъците.", "date": "2017.07.17", "title": "Стари кайтсърф крила като хвърчила"}
{"url": "http://www.dnevnik.bg/sport/2017/07/17/3008318_fiorentina_privleche_petko_hristov_s_dogovor_za_pet/", "text": "\"Фиорентина\" обяви привличането на защитника Петко Христов от \"Славия\". Договорът на 18-годишния футболист е за пет сезона, като сумата за трансфера не се споменава. тя надхвърля 1 млн. евро. По думите му парите трябва да бъдат платени на три транша.Христов беше част от състава на България на европейското първенство за юноши до 19 г. Момчетата на Ангел Стойков завършиха последни в групата след загуби от Англия и Германия и .Защитникът е вторият български футболист с трансфер в клуб от Серия А през настоящия прозорец. В началото на юли .18-годишният Христов се утвърди в състава на \"Славия\" през сезон 2016-2017, когато изигра 30 мача във всички турнири. Последното му участие за белите беше при  в първия кръг от новия сезон.", "date": "2017.07.17", "title": "\"Фиорентина\" привлече Петко Христов с договор за пет години"}
{"url": "http://www.dnevnik.bg/biznes/2017/07/17/3008359_vnosut_na_bulgarski_stoki_v_shveicariia_se_e_uvelichil/", "text": "Вносът на стоки, произведени в България и Румъния, за Швейцария се е увеличил 10 пъти, а износът е нараснал три пъти за последните 10 години. Това се казва анализ на Федералната митническа служба на Швейцария по повод 10-годишнината от присъединяването на България и Румъния към ЕС, цитиран от Изпълнителната агенция за насърчаване на малките и средните предприятия.Според анализа през 2000 - 2008 г. вносът от България се е увеличил с 18%. Вносът от Румъния нараства с 15 на сто за същия период, като средно от ЕС увеличението е с 5%.Общият размер на износа от България за Швейцария през 2016 г. възлиза на 261 млн. франка. Износът на Швейцария за България и Румъния за миналата година бележи рекордния 1% от целия износ на страната. След 2000 година търговският обмен с България нараства с 14% годишно, а с Румъния - с 22%, което е значително по-високо в сравнение с износа за ЕС, който като цяло расте с по 6 на сто, се казва в съобщението.През 2016 г. износът на конфедерацията за България е на стойност 360 млн. франка, което е рекорд изобщо в стойността на изнесените за България стоки.България и Румъния изнасят основно текстил, облекла и обувки. През миналата година Швейцария е внесла от България текстил, облекла и обувки на стойност над 100 млн. франка, или 41 на сто от целия внос от страната. Румъния е изнесла текстил, облекла и обувки на стойност 211 млн. франка, или 36% от общия внос. На второ място са стоки и продукти от групите - машини, метали и електроника, като България изнася основно метали, а Румъния - превозни средства.Основните продукти, които се изнасят от Швейцария за двете балкански страни, са химически и фармацевтични продукти, които правят почти половината от целия износ.", "date": "2017.07.17", "title": "Вносът на български стоки в Швейцария се е увеличил 10 пъти за 10 години"}
{"url": "http://www.dnevnik.bg/bulgaria/2017/07/17/3008366_ataka_e_nai-antizapadnata_partiia_v_evropa_pokaza/", "text": "\"Атака\" е най-антизападната партия в Европа, а в топ 30 присъстват 5 политически сили от България – повече от всяка друга държава.Това показва проучване на  (ECFR), посветено на това доколко съвпадат идеологиите на .Изследването е включило всички 252 партии, представени в националните парламенти на държавите от Европейския съюз, като е събрало достатъчно данни да класира 181 политически сили в 22 страни. Те са подредени спрямо опозицията им срещу западния либерален модел. В първите тридесет влизат освен  и , ,  и . е сред умерено антизападните партии, а  – сред умерено прозападните. ДСБ и Реформаторският блок са откровено прозападни.Тези партии (първите 30) отхвърлят всички или почти всички елементи на западния политически ред. Те подкрепят по-близките връзки на държавно ниво с Русия, против санкциите са или имат контакти с режима в Кремъл. Искат да прекратят фокусирания върху ЕС и НАТО подход към сигурността. С малки изключения обаче те едва ли ще дойдат на власт.Сред тях е Движението за права и свободи (ДПС). Повечето партии от тази категория предпочитат близки връзки с Русия и вдигане на санкциите, както и са свързани с управлението в Москва. Изключения са някои сили от Финландия, Италия, Полша и Естония.Балансът на партиите в политическите системи определя цялостната ориентация на страната и по този показател България се нарежда сред държавите, които клонят към антизападни позиции, заедно с Австрия, Гърция, Унгария и Словения.България и Гърция пострадаха тежко от икономическата криза след 2008 г. и бяха ключови  по време на , отбелязва авторът на изследването. Влиянието на бежанския проблем е очевидно в България.Подкрепата за управлението на Башар Асад в Сирия разделя страната от останалата част от Европа, наблюдават се и желание за по-добри отношения с Русия, опозиция на санкциите и скептицизъм към трансатлантическите отношения. Но подкрепата за ЕС е сравнително висока и \"за разлика от Унгария се е опитвал да сдържи руското влияние, често влизайки в конфликт с български бизнес елити\".Отказът на България да даде на Кремъл достъп до въздушното си пространство за операции в Сирия през 2015 г. демонстрира, че за София солидарността към НАТО е най-важна. Но проруският лагер в страната критикува остро подобни усилия и те могат да струват много на полето на вътрешната политика, пише в изследването.\"Русия не носи пълната отговорност за скорошния идеологически бунт в Европа, но може тепърва да спечели най-много от него\", коментира авторът на доклада Гюстав Гресел.91 изследователи и водещи журналисти (трима от България) от всички европейски държави са оценили възгледите на партиите по 12 параграфа – подкрепа за ЕС; за либерализма и секуларизма като европейски ценности; за политиките на сигурността с фокус към НАТО и ЕС; подкрепата за трансатлантическите отношения; свободната търговия и глобализацията; отношенията с Русия; мнението им за санкциите срещу Кремъл; подкрепата на държавата за Украйна; бежанците и миграцията; войната в Сирия; свързаност на партията с Русия. Сумата от отговорите им е послужила за индексирането на политическите сили по скалата.", "date": "2017.07.17", "title": "\"Атака\" е най-антизападната партия в Европа, показа експертен доклад"}
{"url": "http://www.dnevnik.bg/sport/2017/07/17/3008336_jurgen_klop_e_uveren_che_shte_privleche_transfernite/", "text": "Мениджърът на \"Ливърпул\" Юрген Клоп вярва, че ще привлече футболистите, които желае до края на трансферния прозорец. Той разчита на подкрепата на собствениците на клуба. \"В крайна сметка това е бизнес. Излизаш и виждаш колата, за която винаги си мечтал. Казваш им: \"Тук са парите\", но те ти казват: \"Не искам да продавам колата\". Отговаряш: \"Но аз имам нужните пари\", а те ти отвръщат с \"Не искам да продавам, отиди да си купиш друга кола с различен цвят\". Такива неща се случват в живота, не само във футбола\", каза шеговито Клоп.Основната трансферна цел на Клоп е . Според медиите на острова \"Ливърпул\" е готов да счупи трансферния си рекорд с привличането на африканеца. Мърсисайдци вече са отправили оферта от 57 млн. паунда, но тя е била отхвърлена от германския клуб.\"Имам пълната подкрепа от собствениците на клуба. Разбира се, не съм ги попитал дали мога да купя Роналдо или някои играчи от \"Барселона\", но нямам проблем с това\", допълни Клоп.Мърсисайдци вече . Трансферът е с 1 млн. по-малко от от рекордната покупка на червените - Анди Керъл от \"Нюкасъл\" през 2011 г. \"Ливърпул\" се подсили и с юношата на \"Челси\" Доминик Соланке.\"Ливърпул\" имаше сериозен интерес към капитана на \"Саутхемптън\" Вържил ван Дайк.  от дисциплинарната комисия на Висшата лига заради нерегламентирани преговори със защитника. Мърсисайдци по-късно направиха официално извинение по случая.", "date": "2017.07.17", "title": "Юрген Клоп е уверен, че ще привлече трансферните си цели"}
{"url": "http://www.dnevnik.bg/sviat/2017/07/17/3008345_britancite_priemat_chastichno_svobodno_dvijenie/", "text": "По-голямата част от застъпниците на Брекзит биха се съгласили Великобритания да приеме свободното движение на хора или негови елементи срещу достъп до единния европейски пазар, показват две изследвания, посветени на бъдещите преговори за Брекзит и цитирани от в. \"Гардиън\".Данните от проучвания на YouGov и на Кралския колеж в Лондон показват, че ако преговарящите с Брюксел направят  за свободното движение, това би довело до много по-малък отпор сред привържениците на напускането, отколкото се предполагаше досега. Противниците на \"твърдия Брекзит\" твърдят, че резултатите им дават основания за твърдението \"Да няма Брекзит е по-добре от лош Брекзит\".Проучването на YouGov е сред 1600 възрастни, попитани дали смятат за важно да бъде ограничена миграцията от ЕС. Когато въпросът се разглежда като изолиран от останалите , проучването потвърждава дълбокото разделение сред преговарящите. Близо 72% от избирателите, гласували за Брекзит, са оценили миграцията или като много важна, или като най-важната тема в преговорите. Обратно - 74 на сто от гласувалите против Брекзит посочили, че тя не бива да е на преден план или че изобщо няма значение. Попитани обаче дали смятат, че Лондон трябва да направи отстъпка за свободното движение, за да получи достъп до единния пазар - два елемента, смятани от Брюксел за \"неделими\" един от друг - британците се оказват по-прагматични и единни. Подкрепящите Брекзит биха били равно разделени, ако кабинетът опита да запази пълен достъп на Обединеното кралство до общия пазар, като не ограничава свободното движение, но не отпуска социални помощи за новодошлите. Две трети от всички респонденти биха подкрепили подобен ход, който всъщност не се различава съществено от сделката, постигната от бившия премиер Дейвид Камерън преди референдума по времето, когато обикаляше европейските страни, за да издейства отстъпки за Великобритания.Подкрепата за потенциални отстъпки на Мей нараства значително и сред привържениците Брекзит при хипотезата, че Лондон може да се съгласи на ограничения на свободното движение, използвани от други страни с достъп до единния пазар. Около 55 на сто от респондентите, гласували за напускане, отговарят с \"да\" на въпроса дали биха приели система за връщане на мигранти от ЕС, неуспели да си намерят работа. Едва 25 на сто отговарят, че не биха били доволни.Групата за натиск Best for Britain, поръчала изследването, твърди, че данните от него отхвърлят тезата за желанието на британците да отхвърлят свободното движение на всяка цена и че картината на обществените нагласи е много по-нюансирана, отколкото правителството се опитва да я представи.Отделно проучване на Кралския колеж в Лондон, мозъчния тръст \"Ранд\" и университета в Кеймбридж използва специална техника на експерименти с изразяване на предпочитания, за да прецени обществените нагласи. Според данните на изследователите подкрепата за идеята на \"Даунинг стрийт\", че да няма сделка би било по-добре, отколкото да се сключи лоша сделка, е много малка.\"Британците не биха искали да се изправят пред протест и да напуснат ЕС при (търговските) условия на Световната търговска организация - те искат да има сделка\", казва Джонатан Грант, професор в Кралския колеж. \"Британците са достатъчно интелигентни, за да разбират защо не може и вълкът да е сит, и агнето да е цяло, и че ще са нужни компромиси, за да се достигне до сделка.\"", "date": "2017.07.17", "title": "Британците приемат частично свободно движение срещу достъп до общия пазар на ЕС"}
{"url": "http://www.dnevnik.bg/bulgaria/2017/07/17/3008347_krasimir_shekerdjiev_sudiia_ne_sujuzut_na_sudiite_a/", "text": "\"Проблемът със съсловните организации на магистратите е много по-малък в сравнение с проблемите, които ще се появят за финансирането. Ако поправките в Закона за съдебната власт бъдат приети, голяма част от дейността на Националния институт на правосъдието (НИП) например ще бъде поставена в опасност.\" Това заяви по БНР Красимир Шекерджиев, избран за член на Съдийската колегия на бъдещия ВСС от съдийската квота.Коментарът на Шекерджиев е по повод внесения от няколко депутати от ГЕРБ и Обединени патриоти проект за промени в Закона за съдебната власт, който вече мина в Правната комисия на първо четене и предвижда забранао за финансиране на съсловните организации на магистратите от външни /чуждестранни източници/. Действащият активно с реакции по всички събития и процеси засягащи съдебната власт обаче е предимно Съюзът на съдиите в България (ССБ). Освен ССБ против проекта излязоха със становища и организациите на прокурорите, следователите и административните съдии.Шекерджиев, който в момента е съдия от Върховния касационен съд, напомни: \"Ние сме членове на европейската съдебна мрежа. Всяка година десетки магистрати пътуват – на обмен, на стаж. Ако се прекрати това финансиране нито една делегация няма да може да отиде на учебно посещение нито в съдилищата от общността, нито в Люксембург.\"Чрез този обмен в рамките на европейската съдебна мрежа се осъществява сътрудничество , обмен на знания и идеи, обясни Шекерджиев. И предупреди: \"Ако поправките бъдат приети, българската магистратура ще бъде изолирана от всички подобни инициативи, чисто физически няма да можем да отидем до Академията в Трир, защото там финансирането не е национално\".ВКС не е питан за мнение по законопроекта, въпреки това върховните съдии са решили да дадат становище, но по думите на Шекерджиев е съмнително дали ще бъде чут ВКС. Особено след като парламентът не оибърна внимание на критиките на ВКС за промените в НПК, които прехвърлят от в спецсъда делата за корупция във високите етажи.Запитан дали когато встъпи като член на ВСС, той самият няма ли да ползва служебна кола, съдията каза: \"Има трамвай номер 7, който ще ми свърши чудесна работа\".", "date": "2017.07.17", "title": "Красимир Шекерджиев, съдия: Не Съюзът на съдиите, а Институтът по правосъдие ще пострада повече от забраната за външно финансиране"}
{"url": "http://www.dnevnik.bg/bulgaria/2017/07/17/3008378_sofiiskiiat_universitet_obiavi_merki_za/", "text": "След като , от висшето учебно заведение обявиха, че са предприети мерки за подобряване на работата на счетоводния отдел, за въвеждане на адекватни контролни процедури за предотвратяване и разкриване на извършването на финансови нарушения.\"От началото на 2016 г. насам ръководството на Софийския университет активно и последователно извършва преглед на дейности и системи, в които има изоставане и недостатъци. В университета има близо петдесет вътрешни разпоредители с бюджет в общо 16 факултета и три департамента. Установихме пропуски в работата на множество звена, които събират и предоставят счетоводни данни. Бяха предприети редица мерки за подобряване на работата на счетоводния отдел, за въвеждане на адекватни контролни процедури за предотвратяване и разкриване на извършването на финансови нарушения, както и за преодоляване на констатацията на Сметната палата от последните години за разминаване между счетоводния отчет на Софийския университет, оборотните ведомости на отделните звена и резултатите от инвентаризацията\", се казва в позиция на университета.От висшето учебно заведение съобщават, че от юни т.г. работи електронна система, която свързва звената на университета с централното счетоводство, така че да се получава незабавна и достоверна информация. Оттам обявяват, че ще продължат с \"решителните мерки за подобряване на финансовата дисциплина\".", "date": "2017.07.17", "title": "Софийският университет обяви мерки за предотвратяване на финансови нарушения"}
{"url": "http://www.dnevnik.bg/sviat/2017/07/17/3008394_gibraltar_niama_da_bude_jertva_na_brekzit_obiavi/", "text": "Гибралтар няма да бъде жертва на Брекзит и има обещанието на Лондон, че ще бъде част от евентуално търговско споразумение на Великобритания и Европейския съюз.Това заяви премиерът на територията  цитиран от агенция \"Ройтерс\".Бъдещето на Гибралтар, за който Испания и Обединеното кралство спорят от векове, ще бъде спорен въпрос по време на преговорите за излизане от ЕС. се самоопределят като британци, но на миналогодишния референдум за Брекзит гласуваха  за разлика от сънародниците си.През април Брюксел разгневи Лондон и Гибралтар, след като предложи на Мадрид право на вето върху бъдещите отношения на Скалата с континента.Тогава премиерът обвини председателя на Европейския съвет Доналд Туск, че се държи като \", който си го изкарва на децата\" след развод.Пикардо заяви, че има \"железни гаранции\" от министъра за Брекзит , че правителството няма да сключи търговско споразумение, което не включва Гибралтар.\"Аз съм гръбнакът на тези преговори за Гибралтар и този гръбнак е направен от варовик, няма да е лесно да го строшат\", каза той. \"Длъжни сме енергично и ентусиазирано да осъществим резултата от референдума и да проведем успешен Брекзит. Няма да пречим, но няма да бъдем и негови жертви.\"", "date": "2017.07.17", "title": "Гибралтар няма да бъде жертва на Брекзит, обяви премиерът Пикардо"}
{"url": "http://www.dnevnik.bg/sviat/2017/07/17/3008401_es_sankcionira_16_siriiski_voenni_i_ucheni_zaradi/", "text": "Европейският съюз добави още 16 души в списъка си със санкции срещу сирийския режим заради ролята им в  и използването на химически оръжия срещу цивилно население, предаде \"Франс прес\". Става въпрос за осем висши военни и осем учени, \"замесени в разпространяването и използването на химически оръжия\", посочи в комюнике Съветът на ЕС.\"Подложените на санкции 16 души са отговорни за  с химическо оръжие срещу невинни мъже, жени и деца\", отбеляза в изявление британският външен министър Борис Джонсън, цитиран от \"Ройтерс\". Той добави, че Великобритания е помогнала за прокарването на тези санкции, \"за да се изпрати ясен сигнал на сирийския режим, че варварските му действия ще имат последици\".С добавените днес имена физическите лица в черния списък на ЕС стават 255. Списъкът съдържа също 67 сирийски юридически лица. Санкциите включват забрана за достъп на територията на ЕС и замразяване на авоари.Според Джонсън новият списък \"свидетелства за решимостта на Великобритания и останалите приятели в Европа да действат срещу отговорните за химическите нападения\" в Сирия. /БТА", "date": "2017.07.17", "title": "ЕС санкционира 16 сирийски военни и учени заради химическите оръжия"}
{"url": "http://www.dnevnik.bg/bulgaria/2017/07/17/3008409_cacarov_prizna_che_borshosh_shte_bude_obvinen_za/", "text": "След като няколко дни прокуратурата отричаше или отказваше коментар на въпроса дали доскорошния шеф на НДК, временно оттеглил се до приключване на проверката, Мирослав Боршош ще бъде привлечен към наказателна отговорност, днес главният прокурор потвърди информацията.  с призовка на личния си профил във \"Фейсбук\", но дори тогава от държавното обвинение замълчаха.Той ще бъде обвинен за нецелево разходване на отпуснатите от кабинета 17 млн. лв. във връзка с предстоящото председателство на България на ЕС, за което тече разследване. Ще трябва да се яви на 20 юли в столичния следствен отдел, за да бъде привлечен към наказателна отговорност. Цацаров заяви, че за момента няма данни за извършено престъпление от друг освен от Боршош.На въпроса дали предстоящото обвинение на Боршош ще предопредели проверката на , която бе сформирана заради обществените поръчки за ремонта на НДК, Цацаров отговори с въпрос, че може да се пита и обратното. Той заяви, че утре е поканен на заседание на комисията и ще разкаже всичко по случая, което позволи наблюдаващият разследването прокурор. Допълни, че парламентът има право да сформира временни комисии за всичко.Главният прокурор допълни, че за разпит ще бъдат извикани отговарящият за председателството на ЕС министър Лиляна Павлова, вицепремиерът Томислав Дончев и бившият министър на културата Вежди Рашидов заради твърденията му, че е поискал смяната на Боршош, но след като се е върнал от отпуск, вече не бил принципал на НДК.", "date": "2017.07.17", "title": "Цацаров призна, че Боршош ще бъде обвинен за нецелево изразходване на пари за НДК"}
{"url": "http://www.dnevnik.bg/sport/2017/07/17/3008361_mercedes_se_gotvi_da_zadurji_botas_dulgosrochno/", "text": "\"Мерцедес\" работи по дългосрочното задържане на Валтери Ботас, заяви директорът на отбора Тото Волф. Думите му дойдоха след силното .Ботас завърши втори на \"Силвърстоун\", а съотборникът му Люис Хамилтън стъпи на върха. С успеха си англичанинът се доближи на точка от водача в класирането Себастиан Фетел.Волф каза, че \"няма какво да се мисли\" по въпроса за задържането на Ботас. \"Искам да сглобя пъзела за нашия отбор за бъдещето, не само за 2018-а година. Това е логично. Гледаме също към 2019-а и 2020-а\", заяви той.\"Когато ни се предостави възможност, трябва да действаме. След състезанието в Будапеща, което се надявам да бъде успешно, ще мисля по-подробно кое е добро за отбора и кое не\", добави Волф.Ботас, който спечели състезанията в Русия и Австрия, е трети с класирането със 154 точки. На върха е Фетел със 177, следван от Хамилтън.", "date": "2017.07.17", "title": "\"Мерцедес\" се готви да задържи Ботас дългосрочно"}
{"url": "http://www.dnevnik.bg/bulgaria/2017/07/17/3008539_77_bulgari_niamat_pravo_da_vlizat_v_turciia_zaradi/", "text": "                        77 българи нямат право да влизат в Турция. Те са вкарани в списък на хора, свързани с тероризъм, за които се смята, че може да влязат в конфликтни зони.Това показва доклад на вътрешното министерство на Анкара, озаглавен \"Борбата на Турция срещу Даеш\".Общо 53 781 индивиди от 146 държави влизат в забранителния списък. Първенец сред тях е Саудитска Арабия със 7 523 души, следват я Тунис (4605), Русия (4128), Мароко (2831) и  (2651). Франция води сред европейските държави с 2622 души, следват я Белгия (1519), Обединеното кралство (1172) и Германия (657).4957 чужденци от 99 държави са били арестувани и депортирани при опит да преминат в конфликтни зони. Най-много от тях – 804, са от Русия, следват ги индонезийците (435) и таджикистанците (308). Сред държавите от ЕС, България е на 9-то място с 21 души. 772 души от целия Европейския съюз влизат в този брой, останалите държави, от които произхождат най-много депортирани, са Ирак, Азербайджан, Мароко, Египет и Саудитска Арабия.", "date": "2017.07.17", "title": "77 българи нямат право да влизат в Турция заради връзки с тероризма"}
{"url": "http://www.dnevnik.bg/sviat/2017/07/17/3008541_predi_100_godini_saks-koburg_i_gota_stanaha_uindzor/", "text": "Британската кралска династия Уиндзор дължи името си на враждебността към Германия. Защото тъкмо антигерманските емоции дават импулса за възникването на династията Уиндзор.Докато Уиндзорският замък има зад гърба си хилядолетна история, кралският двор Уиндзор съществува едва от 100 години - на 17 юли 1917 крал Джорд V просто преименува династията. Дотогава британските крале се водят Сакс-Кобург и Гота - едно име, което е прекалено германско, когато воюваш срещу Германия...По онова време на западния фронт гинат милиони британски, френски и германски войници, а в Лондон кралят е изложен на все по-остри нападки. През март 1917 столицата става обект на въздушно нападение, в което участва и германският бомбардировач \"Гота Г. IV.\". Хората са шокирани от факта, че над Лондон хвърля бомби тъкмо самолет, който носи същото име като краля на страната.Успоредно с това през март 1917 руското царство се разпада с гръм и трясък. След Февруарската революция цар Николай II, братовчед на крал Джордж V, е принуден да абдикира. Джордж първоначално му предлага убежище, но после оттегля предложението, защото се опасява, че в страната ще се надигнат бунтове. Така царското семейство Романови е изпратено в Сибир и по-късно избито.Тъкмо в този исторически контекст Джордж V решава да прекъсне всички връзки с Германия. Частният секретар на двора, лорд Стамфордхам, предлага гениално решение: династията да се прекръсти. Така не само Джордж V, но и всички негови британски роднини се отказват от германските си благороднически титли и приемат британски фамилни имена. С този ход кралят печели надмощие над критиците си - и най-вече над премиера Дейвид Лойд Джордж, който презрително го наричал \"моя малък германски приятел\".Германските корени на британските престолонаследници тръгват от кралица Виктория, която управлява империята между 1837 и 1901 година. Самата тя е пряка наследничка на крал Джордж I, който първоначално е курфюрст на Хановер, а през 1714 сяда и на британския трон, като по този начин германската династия на Велфите получава британската корона.Кралица Виктория се омъжва за принц Алберт Сакс-Кобург и Гота и така полага основите на новата династия. Нека да припомним, че и българският цар Фердинанд и неговите потомци, включително Симеон Сакскобургготски, произхождат от същата германска княжеска фамилия.Със смяната на името Джордж V съумява да укрепи трона си и оцелява дори в хаоса на световната икономическа криза. Когато обаче през 1936 короната поема синът му Едуард VIII, ерата на стабилност внезапно приключва. Едуард е бонвиван - и притежава по-скоро очарованието на плейбой, отколкото властното присъствие на крал. Царуването му не трае дълго. По-малко от година след коронацията си Едуард абдикира заради любовната си връзка с американската актриса Уолис Симпсън. И докарва Уиндзорите до истинска криза.На помощ се притича малкият му брат, който под името Джордж VI навигира британския кораб през бурните води на Втората световна война. Той и съпругата му кралица Елизабет (по-късно наричана \"кралицата-майка\") с делата си дават пример за безкористност, чувство за дълг и устойчивост. Освен това тяхното семейство живее в хармония и отговаря на желания образ за сплотена и задружна кралска фамилия. Така възниква рецептата за успех на Уиндзорите, която работи и до днес.През 1952 година Елизабет II поема короната от баща си. И вече 65 години е гарант за стабилността и непоклатимостта на британската монархия. Елизабет II залага особено на идеята за сплотеното и достойно кралско семейство - и затова брачните проблеми на престолонаследника Чарлс и Уелската принцеса Даяна определено не са ѝ по вкуса. 1992 е особено лоша година за кралицата: принцеса Ан и Марк Филипс се развеждат, принц Андрю напуска жена си Сара (\"Фърги\") Фъргюсън, а принц Чарлс и Даяна официално се разделят, като на бял свят излизат нелицеприятни факти от разбития им брак.През 1997 година принцеса Даяна, \"кралицата на сърцата\", загива при автомобилна катастрофа. Оттогава насам вниманието на обществеността е насочено главно към нейните синове Хари и Уилям. Уилям е номер две в листата на престолонаследниците - и дълго време един от най-желаните ергени в света. По време на следването си се запознава с Кейт Мидълтън, а любовната им връзка се превръща в истински магнит за медиите.През 2011 година те най-после даряват публиката с тъй дългоочакваната кралска сватба. Близо два милиарда души проследяват церемонията по телевизията и в интернет. Кейт има афинитет към модата, което внася свежест и елегантност в застарялата монархическа институция. А феновете на кралското семейство прехвърлят възхищението си и върху двете деца на Кейт и Уилям - Джордж и Шарлот.", "date": "2017.07.17", "title": "Преди 100 години Сакс-Кобург и Гота станаха Уиндзор"}
{"url": "http://www.dnevnik.bg/razvlechenie/2017/07/17/3008486_na_finala_na_igra_na_tronove_suzdatelite_mu_misliat_za/", "text": "Тази вечер е българската премиера на последния сезон на хитовия сериал на HBO \"Игра на тронове\" (Game of thrones). Досега се знаеше, че заради разделянето му на две части той реално ще приключи следващото лято. HBO обаче има план как да замени сериала, който привлече 8.9 милиона зрители за финала на миналия сезон. И този план включва още тронове, пише \"Блумбърг\" (Bloomberg).Телевизионната мрежа се обедини с четирима писатели, които да създадат четири потенциални \"наследници\" на  (т.нар. спин-оф). Идеята е те да разкажат нови истории от познатия свят, създаден от писателя Джордж Р. Р. Мартин.Програмният директор на НВО Кейси Блойз каза в интервю за \"Холувид рипортър\" миналата седмица, че се надява на поне един спин-оф. Това вероятно ще бъде предистория с нови герои, а не с известните от сериала образи.\"Би било лудост - с тази огромна и наситена с персонажи вселена, създадена от Джордж, поне да не прегърнем идеята, което и правим\", каза Блойз. По думите му самият Джордж Р. Р. Мартин е съавтор на две от потенциалните \"наследници\" на сагата. Говорител на НВО отказа да коментира повече бъдещите планове за \"Игра на тронове\".", "date": "2017.07.17", "title": "На финала на \"Игра на тронове\" създателите му мислят за продължения"}
{"url": "http://www.dnevnik.bg/bulgaria/2017/07/17/3008547_v_malkite_naseleni_mesta_shte_ima_dejurni_policai_prez/", "text": "Главният секретар на МВР Младен Маринов разпореди дежурните части на районните полицейски управления в малките населени места да бъдат разположени на достъпно за гражданите място, съобщи МВР.Във връзка със случая в град Бяла Маринов направи преглед на всички районни управления в малки населени места. Той разпореди всички дежурни части да организират дейността си така, че през цялото денонощие да посрещат гражданите лично независимо от часа.Разпореждането засяга основно районните управления, в които към момента достъпът до дежурния служител през нощта е затруднен.", "date": "2017.07.17", "title": "В малките населени места ще има дежурни полицаи през нощта"}
{"url": "http://www.dnevnik.bg/sviat/2017/07/17/3008546_rumuniia_se_otkaza_ot_vajni_danuchni_promeni/", "text": "Румънският премиер Михай Тудосе заяви днес, че правителството се е отказало от плановете да замени корпоративния данък печалба с данък оборот, предаде \"Ройтерс\".\"Смятаме въпроса за приключен\", каза Тудосе пред репортери след среща на управляващата коалиция. Премиерът подчерта отново, че ангажиментът за запазване на бюджетния дефицит тази година на три или до три процента от БВП ще бъде спазен.По думите му все още се провеждат симулации за ефектите от евентуалното въвеждане на т.нар. \"такса солидарност\", която да се прилага върху \"физическите лица, които печелят наистина много\", като посочи, че все още не е определен конкретен праг, предаде Аджерпрес, цитирана от БТА.\"Все още се работи по такса солидарност, правят се симулации. Вероятно ще я има по някакъв начин, все още не сме определили от какъв праг нагоре\", посочи Тудосе. \"Таксата солидарност не е такса върху юридическите лица, както сме чували, това е такса, която ще се прилага за физическите лица, хората, които печелят наистина много, които се възползват от много неща от страна на държавата. Знаем, че функционира в цял свят, над определен праг на стойността се плаща допълнителна такса в знак на солидарност с държавата, която им е предоставила възможността да спечелят толкова пари\", обясни румънският премиер. ", "date": "2017.07.17", "title": "Румъния се отказа от важни данъчни промени"}
{"url": "http://www.dnevnik.bg/sport/2017/07/17/3008561_kamburov_okonchatelno_napusna_lokomotiv_obmislia_da/", "text": "Капитанът и голмайстор на \"Локомотив\" (Пловдив) Мартин Камбуров обяви, че решението му да напусне клуба е окончателно. Нападателят няма намерение да се върне на \"Лаута\", докато Христо Крушарски е собственик на \"железничарите\".. 36-годишният футболист пътува до Ловеч и дори беше включен в групата за мача, но след разговор с Крушарски отпътува обратно за Пловдив.Собственикът за пореден път не изпълни обещанието си да се разплати с футболисти, треньори и служители. Той беше обявил, че ще даде дължимите три заплати до първия мач от новия сезон, но след това се отметна под претекст, че \"от съблекалнята е излязла информация\". Днес Камбуров пристигна на стадиона в парк \"Лаута\", за да получи по думите му \"пари, които е имал да взима\". \"Взех си ги и това е. Тръгвам си. Решението е категорично. Още не съм избрал в каква посока ще поема\", заяви нападателя пред .Той обясни, че прекратяването на договора е формалност. \"Аз никога не съм ощетил \"Локомотив\" и никога не съм вземал от \"Локомотив\", а напротив - само съм давал. Жалко е, че си тръгвам по този начин. Причините са неадекватни решения и изказвания на президента.\"Камбуров заяви, че е много разочарован от отношението на Крушарски. \"Точно три минути трябваше да го слушам. Каза неща, които няма как да кажеш на Мартин Камбуров. Аз съм човек с име и достойнство. С него повече няма какво да си кажа. Жалко е след 140 гола за \"Локомотив\" да си тръгна по този начин, но това е. Той е човекът, който дава парите и поръчва музиката.\"Нападателят каза още, че обвиненията към него, че си е тръгнал заради пари, нямат нищо общо с истината. \"Аз съм стоял три години, когато нямаше никой тук и феновете ни събираха пари. По четири-пет месеца съм бил без заплата.\"Той разказа, че през месец май е дал от собствените си средства, за да се платят някакви заплати. \"Бяхме взели пари само за януари, оставаха три-четири мача и имахме някакъв шанс да се класираме за Европа. В клуба нямаше един лев, за неща като бинтове и т.н. изобщо да не говорим. Изкарах лични пари, за да дам на клуба да се раздадат някакви пари.\"Камбуров каза още, че най-голямото му желание е било да завърши кариерата си като играч на \"Локомотив\" по подобаващ начин. В настоящата ситуация той не е сигурен дали ще спре с футбола, или ще играе за друг отбор. \"Ще взема решение до десетина дни\", завърши той. По информация на в. \"Марица\" Крушарски не е изпълнил обещанието си изцяло и днес са били дадени само по две заплати на първия отбор и по една на служителите в детско-юношеската школа. Собственикът е заявил, че ще изчисти всички задължения до края на седмицата.", "date": "2017.07.17", "title": "Камбуров окончателно напусна \"Локомотив\", обмисля да спре с футбола"}
{"url": "http://www.dnevnik.bg/bulgaria/2017/07/17/3008567_glavniiat_arhitekt_na_sofiia_predloji_tri_mesta_za/", "text": "Строителството на небостъргачи в София да бъде разрешено само на три места - в района на Централна жп гара, на бул. \"Цариградско шосе\" след 7-ми километър (около и след \"Интер експо център\") и на Околовръстното шосе в покрайнините на ж. к- \"Люлин\" - там където свършва бул. \"Царица Йоанна\" Това гласят промени в Закона за устройството и застрояването на Столична община, представени от главния архитект на София Здравко Здравков на дискусия в Централния дом на архитекта, съобщиТой мотивира избора на експертите с намерението да не се скрива гледката към Витоша.В комплексните градски (обслужващи) центрове от първо, второ и трето \"А\" ниво, където сега няма ограничение за височината, ще се позволяват сгради до 125 метра. А във всички останали части на София - до 75 метра (вкл. в комплексните центрове от трето \"Б\" ниво и в смесените многофункционални зони, които не попадат в комплексните центрове).По действащия Общ устройствен план на София има десетина комплексни обслужващи центрове от първо, второ и трето \"А\" ниво, където ще действа новото ограничение за височина до 125 метра: в района на \"Хладилника\", около ИПК \"Родина\", в района на бул. \"Цариградско шосе\" и Околовръстния път, на територията на бившата научно-производствена зона \"Средец\" в район \"Красно село\", бившата научно-производствена зона \"Орион\" северно от бул. \"Сливница\", района на бул. \"Сливница\" и Околовръстното шосе.Всички подробни устройствени планове (ПУП) за сгради с височина над 75 метра ще се одобряват от Столичния общински съвет.", "date": "2017.07.17", "title": "Главният архитект на София предложи три места за небостъргачи"}
{"url": "http://www.dnevnik.bg/sviat/2017/07/17/3008498_polsha_shte_premahva_pametnicite_na_komunizma/", "text": "Президентът на Полша подписа днес промени в закона за забраната на пропагандата на комунизма, предаде ТАСС, като се позова на уебсайта на президентството във Варшава.Промените, гласувани в Сейма на 22 юни, предвиждат премахване на паметници от съветската епоха, сред които и мемориалите в чест на . Не подлежат на премахване паметници на гробища, а също обекти, които не са изложени на публичен показ или се демонстрират с научни цели, или като произведения на изкуството. Не подлежат на отстраняване и монументи, признати за архитектурни паметници.Останалите мемориали \"в памет на лица, организации, събития или дати, символизиращи \" трябва да бъдат премахнати в срок от 12 месеца след влизането в сила на променения закон.Експерти са изчислили, че в Полша има 469 такива обекта, от които 250 са посветени на Червената армия.Решенията за това кой паметник отговаря на законовите изисквания да бъде премахнат ще взема Институтът за национална памет. Неговите решения могат да бъдат оспорвани от министерство на културата и националното наследство, съобщи ТАСС./ БТА", "date": "2017.07.17", "title": "Полша ще премахва паметниците на комунизма"}
{"url": "http://www.dnevnik.bg/sviat/2017/07/17/3008560_tri_godini_po-kusno_vinovnite_za_svaleniia_samolet_v/", "text": "Виновните за свалянето на пътническия самолет на \"Малейша еърлайнс\" (Malaysia Airlines) над Украйна ще бъдат съдени в Холандия съгласно холандското право и е възможно да има и задочно обвинени. Делото е възможно да започне до края на годината. Трагедията, в която загинаха 298 души, повечето от които бяха с холандско гражданство, стана точно преди три години - на 17 юли 2014г.И днес продължават да се трупат въпросителни, включително за факта, че Русия затваря за граждански полети граничеща със зоната на военни действи яв Украйна част от въздушното си пространство в 00:00 часа на 17 юли, т.е. броени часове преди зенитна ракета руско производство да разкъса на парчета Боинг 777 на полет МН17.В началото на юли външното министерство на Холандия съобщи, че петте засегнати от катастрофата страни са се договорили съдебният процес да се проведе в холандски съд и според холандските закони. Загиналите идват от 17 държави, но холандците са най-голямата група - 196 души. Петте държави, ангажирани с разследването, са Холандия, Австралия, Белгия, Малайзия и Украйна.През 2015г Русия, която отрича да има нещо общо с най-тежкият от десетилетия подобен инцидент в цивилната авиация, блокира опит за създаване на международен трибунал по случая. Сега не е ясно до каква степен руснаците биха сутридничили с холандския съд, ако обвинението посочи руски граждани като заподозрени или поиска информация. Не е ясно също какви обвинения може да бъдат повдигнати, ако се установи, че извършителите са стреляли, мислейки, че атакуват украински военен самолет.Тейбе Юстра, който ръководи разследването на холандския борд за авиационна сигурност, заяви пред вестник \"Де Фолкскрант\", че \"не вигдам някой бързо да попадне в затвора, но мисля, че истината ще излезе наяве\". Според него може да има повдигнати и задочни обвинения. За процес при отсъствието на обвиняемите, говори в неделя и австралийският външен министър Джули Бишъп.Предварителното разследване стигна през септември миналата година до заключение, че използваната ракета и била изстреляна от територия в Източна Украйна, която в този момент е била под контрола на подкрепяни от Москва бунтовници. Нито едино заподозряно лице не бе посочено, но гловният прокурор на Холандия Фред Вестербеке каза, че екипът му е идентифицирал 100 души, \"които представляват интерес\", включително организиралите пристигането на ракетната установка \"Бук\" на украинска територия и контролиралите движението ѝ от Русия към Украйна и обратно.\"Надяваме се, че към края на годината или началото на следващата ще имаме решение кого конкретно да изправим пред съда\", каза този месец малайзийският министър на транспорта Лиоу Тьон Лай.Берт Кьондерс, холандският външен министър, заяви, че \"все още виждаме много дезинформация и опити да бъде дискредитирано разследването\". Русия предлага алтернативни теории за случилото се, но не предоставя поискана първична информация и продължава да обвинява Украйна.Към властите в Киев са отправяни критики, че Украйна е трябвало да затвори въздушното пространство над Донбас, което тя прави твърде късно и така носи част от вината за тази трагедия.В последния си брой руското издание на сп.\"Форбс\" обръща внимание на това кога Русия затваря небето си. Киев въвежда ограничения за преминаващи транзитно граждански полети на 14 юли 2014г. - на тях превантивно се забранява да слизат под 9754 метра, но не се обяснява защо. Това е височина, която все още е в обхвата на комплексите \"Бук\".Русия въвежда ограничение в зоната на действие на въздушния контрол в Ростов два дни по-късно - на 16 юли, но на много по-голяма височина от 16 150 метра, т.е. забранява да се слиза в обсега на зенитните комплекси \"Бук\".Като причина са посочени \"бойните действия на територията на Украйна близо до държавната граница на Руската федерация и стрелбата от територията на Украйна по посока на територията на Руската федерация\". Защо чак сега Русия реагира, след като месеци наред украински системи \"Бук\" не са смятани за смъртоносно опасни и никога не са стреляли в руското небе, пита изданието. Въпросната \"стрелба от територията на Украйна\" са няколко артилерийски снаряда, а подобни трансгранични инциденти от края на юни 2014г. има и в двете посоки.Затварянето на небето до 16 150 метра на практика означава блокада за гражданската авиация и самолетите трябва да заобикалят райони, а Русия и до днес не е отговорила защо има такава разлика с решението на украинците. Освен това, ако след руската забрана от 16 юли някой самолет, преминаващ през Украйна на 10 км, навлезеше в руското небе н асъщата височина, това щеше да е нарушение и въпреки това в трагичния 17 юли авиодиспечерите в Ростов на Дон са мълчали, когато МН17 е напускал украинското въздушно пространство в посока Русия.Към въпросите се добавя и защо на 17 юли 2014г. кулата в Ростов е проследила мълчаливо и около 150 други полета през вече забранената зона на отговорност преди удара по МН17.", "date": "2017.07.17", "title": "Три години по-късно: Виновните за сваления самолет в Украйна ще бъдат съдени в Холандия"}
{"url": "http://www.dnevnik.bg/bulgaria/2017/07/17/3008569_diado_nikolai_nagradi_iordan_conev_s_orden_i_se_obiavi/", "text": "За заслуги към Българската православна църква депутатът от ДПС Йордан Цонев днес беше награден от пловдивския митрополит Николай с най-високото епархийско отличие - църковният орден \"Св. Ерм\" първа степен, съобщи БНР. Това стана в края на литургията за храмовия празник на митрополитската църква \"Св. Марина\".Цонев заяви, че приема отличието не като награда, а като дълг, на който ще служи до края на живота си, на Бог, родина и народ.Преди това депутатът дари на храма копие на чудотворната икона на Св. Богородица Всецарица от Ватопедския манастир в Атон. Той разказа, че преди години тази чудотворна икона по негова молитва е спасила болно дете и тогава той е поел обет да я дари на българска църква. В своята проповед Пловдивският митрополит отправи апел към управляващите да не допуснат разрешението за право на купуване на българска земя от чужденци, както е според европейските директиви. Дядо Николай изрази опасение, че така ще загине българската държава и народ, информира националното радио. Министерството на земеделието подготвя законодателни промени, премахващи изискването за уседналост при продажбата на земеделски земи, защото България е  заради нарушението на европейското законодателство. ", "date": "2017.07.17", "title": "Дядо Николай награди Йордан Цонев с орден и се обяви срещу евродиректива"}
{"url": "http://www.dnevnik.bg/sport/2017/07/17/3008572_septemvri_se_zavurna_v_elita_sus_zaguba_ot_dunav/", "text": "\"Септември\" (София) се завърна в елита на българския футбол след 18-годишно отсъствие с домакинска загуба от евроучастника \"Дунав\". Тимът от Русе, който завърши четвърти миналия сезон, спечели с 2:0 на Националния стадион \"Васил Левски\" в предпоследния двубой от първия кръг.Васил Шопов даде аванс на русенци още в четвъртата минута на двубоя. Мирослав Будинов се пребори за далечно подаване в полето на \"Септрември\", задържа добре и подаде към Диян Димов. Той проби центъра и изведе зад защитата Шопов, който технично преодоля Валентин Галев.В 16-ата минута домакините пратиха топката във вратата, но попадението на Мартин Тошев беше отменено заради спорна засада при подаването на Борис Галчев към нападателя. Три минути преди почивката гостите можеха да удвоят аванса си, но Галев направи отлично спасяване след удар на Бранимир Костадинов.\"Дунав\" започна по-активно второто полувреме и стигна до втори гол в 52-ата минута. Будинов отново задържа добре пред наказателното поле и изведе Хубчев на левия фланг. Последва центриране към далечната греда, където Бирсент Карагерен излезе зад защитата и засече отблизо.Десет минути по-късно надеждите на \"Септември\" да измъкне нещо от този мач окончателно угаснаха, след като Траян Траянов беше изгонен за втори жълт картон. До края \"Дунав\" можеше да увеличи аванса си, но удар на Будинов срещна гредата.\"Етър\" - \"Локомотив\" (Пловдив) 1:2\"Берое\" - \"Верея\" 0:0\"Черно море\" - \"Витоша\" (Бистрица) 1:0\"Славия\" - ЦСКА 1:1\"Ботев\" - \"Пирин\" 0:1\"Септември\" - \"Дунав\" 0:2\"Левски\" - \"Лудогорец\" (отложен за 6 септември)", "date": "2017.07.17", "title": "\"Септември\" се завърна в елита със загуба от \"Дунав\""}
