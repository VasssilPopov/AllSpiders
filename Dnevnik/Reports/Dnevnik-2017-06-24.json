{"url": "http://www.dnevnik.bg/video/2017/06/24/2995290_video_nasa_praznuva_20_godini_prisustvie_na_mars/", "text": "За всеки, роден през последните 20 години, не е имало нито ден, в който американската космическа агенция да не е имала активно присъствие на Марс - в орбитата му или на повърхността му.Две десетилетия операции на НАСА до Червената планета се навършват на 4 юли, когато мисията \"Патфайндър\" (Pathfinder) успешно спусна малкия робот \"Соджърнър\" (Sojourner) през 1997г.Осем други орбитални и самоходни апарата успешно достигнаха предназначените си позиции.Догодина трябва да започне активната част на мисията \"Инсайт\", а през 2020г. да се спусне самоходния апарат Mars 2020 rover, основан на лабораторията Curiosity. С размер на лека кола (приблизително 3 на 3 на 2.2 метра) той ще търси следи от микробиологични форми на живот днес, а не от марсианското минало и ще събира информация за възможността хората да присъстват на Марс, включително като опита да произведе кислород от марсианската атмосфера.", "date": "24-june-2017", "title": "Видео: НАСА празнува 20 години присъствие на Марс"}
{"url": "http://www.dnevnik.bg/sport/2017/06/24/2995355_cska_razgromi_azeri_s_52_v_poslednata_si_kontrola/", "text": "ЦСКА завърши подготвителния си лагер в Австрия с пета поредна победа. Момчетата на Стамен Белчев разгромиха \"Карабах\" от Азербайджан с 5:2, по-малко от 24 часа след двубоя срещу .Фернандо Каранга изведе червените напред още в 14-ата минута, когато точен беше Фернандо Каранга. Нападателят се възползва от грешка в защитата на противника и без проблем реализира.\"Карабах\" беше много активен и атакуваше опасно, но Георги Китанов се отчете с две добри намеси преди почивката.Половин час след началото на мача ЦСКА удвои аванса си. Десподов центрира отдясно, а в опита си да изчисти Иностадзе си вкара автогол.До края на първата част червените вкараха нови два гола. В 33-ата минута точен беше Малинов, а секунди преди паузата вкара и Десподов.Две минути след началото на второто полувреме българският тим изпусна да увеличи своята преднина. Манолев намери отлично Каранга, който стреля от упор с глава, но стражът на азербайджанците спаси.През втората част \"Карабах\" вдигна малко оборотите, а в състава на ЦСКА се усети мора. Малко след подновяването на играта Пинто сгреши и Рамазанов намали за азерите.Каранга вкара пети гол за ЦСКА в 59-ата минута, а крайното 5:2 оформи Дино 11 минути преди края.Червените завършват лагера в Австрия с пет победи от пет мача.\"Доволен от раздаването на момчетата, всеки един има титулярно място, стига да го заслужи и да помогне на отбора\", каза след мача треньорът .Той смята, че отборът му е готов за началото на сезона.", "date": "24-june-2017", "title": "ЦСКА разгроми азери с 5:2 в последната си контрола"}
{"url": "http://www.dnevnik.bg/politika/2017/06/24/2995281_partiina_televiziia_na_bsp_shte_zapochne_izluchvane/", "text": "БСП ще прави партийна телевизия. Очаква се тя да заработи през октомври. Това заяви лидерът на левицата Корнелия Нинова, цитирана от \"Фокус\". \"Едно е ясно, няма да е в ЦУМ\", коментира Нинова.Преди години оттам излъчваше телевизията на Георги Гергов, който след скандала за срещата в кабинета му на главния прокурор Сотир Цацаров и бизнесмена Сашо Дончев, известна като \"ЦУМ-гейт\" бе принуден да напусне ръководството на левицата.Новината за телевизия се появи при обсъждането за чинията на Бузлуджа, която БСП през седмицата искаше от държавата. За нея Нинова заяви, цитирана от БГНЕС, че са обсъждани три варианта, които са предложени на партията от кабинета. \"Не искаме безвъзмездно прехвърляне, той като законът не го позволява - възможностите са за наем, търг и право на ползване за 10 г.\", обясни тя. . БСП ще продължи разговора по темата с Министерството на регионалното развитие, тъй като има много подробности за такъв договор. Някои от критиците на идеята обаче попитали не е ли по-добре парите да отидат за собствена телевизия. \"Затова обявих, че - да, ние работим по проект за телевизия. Мислим, че октомври някъде ще сме готови с варианта да стартираме. Казах, че не бива да противопоставяме едното на другото - или телевизия, или Бузлуджа. Можем да работим по двата проекта и съм оптимист, че ще се справим\", каза Нинова след пленума.Партийни телевизии имат \"Атака\" и Национален фронт за спасение на България.", "date": "24-june-2017", "title": "Партийна телевизия на БСП ще започне излъчване през есента"}
{"url": "http://www.dnevnik.bg/bulgaria/2017/06/24/2995298_deset_muje_sa_v_policeiskoto_upravlenie_sled_spor_koi/", "text": "Десет мъже са отведени в полицейското районно управление в Созопол за изясняване на спор между тях, кой трябва да охранява бунгалата на къмпинг \"Каваци\", съобщи пресцентърът на МВР в Бургас.Днес около 12.40 ч. в полицията в Созопол е получено съобщение от представител на охранителна фирма, която отговаря за охраната на къмпинг \"Каваци\" за това, че в района му дошли охранители от друга фирма. Те заявили, че разполагат с договор за охрана на бунгала в къмпинга, сключен с дружество, което оспорва собствеността на обекта. \"След кратък разговор служителите от първата охранителна фирма се оттеглили и подали сигнал в полицията, заявявайки че конкурентите им вероятно носят оръжие, без обаче да са го видели\", се посочва в писмото на вътрешното министерство. Към къмпинга се отправили полицейски екипи, но не установили в района въоръжени мъже.Малко по-късно представител на втората охранителна фирма подал сигнал до полицията, че група мъже, приятели на първата охранителна фирма, обитаващи бунгала на къмпинга, консумирали през седмицата различни напитки и храни в отделни заведения на плажната ивица, като не плащали за услугата.С цел изясняване на случая в полицията са отведени десет човека от двете спорещи страни. Образувана е проверка.    ", "date": "24-june-2017", "title": "Десет мъже са в полицейското управление след спор кой охранява къмпинг \"Каваци\""}
{"url": "http://www.dnevnik.bg/sviat/2017/06/24/2995297_makron_i_shvarceneger_obsudiha_v_parij_borbata_s/", "text": "Френският президент Еманюел Макрон и бившият губернатор на американския щат Калифорния Арнолд Шварценегер са обсъдили вчера в Париж борбата с промените в климата, съобщи БТА, като цитира световните агенции.След края на срещата Шварценегер, основател на организацията Р20 (Региони за климатично действие), призова всички да се включат в \"екологичния кръстоносен поход\". Защитата на околната среда е въпрос, който отива отвъд политическото разделение ляво-дясно, подчерта той.\"Необходимо е всички да се обединим и е абсолютно задължително да не правим от (борбата с глобалното затопляне) политически въпрос. Това не е изправяне на десницата срещу левицата, защото няма либерален или консервативен въздух. Всички ние дишаме един и същ въздух. Няма либерална или консервативна вода, всички ние пием една и съща вода\", заяви Шварценегер. Той определи едночасовата си среща с Макрон като чудесна.Малко повече от три седмици след като американският президент Доналд Тръмп изтегли Съединените щати от Парижкото споразумение за климата, бившият губернатор на Калифорния подчерта, че всички страни трябва да работят заедно в борбата срещу промените в климата.Шварценегер похвали центриста Макрон като страхотен лидер за Франция и за света, особено в сферата на опазването на околната среда. \"И двамата обичаме много природата\", увери бившият губернатор на Калифорния, след като бе изпратен по стълбите на Елисейския дворец от френския президент.Шварценегер обаче пак се върна, за да целуне по бузата първата дама на Франция Брижит Макрон.Днес бившият губернатор на Калифорния, френският президент и още около 800 политици, юристи и експерти ще представят проекта \"Световен пакт за околната среда\", уточнява Франс прес.Инициативата има за цел да доведе до международно споразумение, утвърждаващо водещите принципи в областта на екологията, например че замърсителят плаща, обясниха експерти. Досегашните глобални климатични договори като Декларацията от Рио от 1992 г. имат изцяло декларативен характер. Целта на пакта е да може да бъде използван като правна база за съдене на държави за нарушения в тази сфера.", "date": "24-june-2017", "title": "Макрон и Шварценегер обсъдиха в Париж борбата с климатичните промени"}
{"url": "http://www.dnevnik.bg/sport/2017/06/24/2995300_federer_se_klasira_za_11-ti_put_na_finala_v_hale/", "text": "Роджър Федерер , след като се класира на финала. Швейцарецът победи Карен Хачанов от Русия с 6:4, 7:6 (5) за 1.28 часа.Това е 11-ти финал за Федерер, който загуби битката за трофея през 2010 и 2012 г., първо от Лейтън Хюит, а после от Томи Хаас.Съперник на швейцареца ще бъде Александър Зверев, който се справи с опитния Ришар Гаске.Федерер отпадна рано на турнира в Щутгарт през миналата седмица, но в Хале подобри сериозно играта си. Той все още няма загубен сет в надпреварата тази година.Срещу Хачанов, победителят в 18 турнира от Големия шлем имаше някои проблеми, но в решителните моменти класата му си каза думата.Показателите на двамата бяха почти равни, но Федерер записа четири пробива срещу само два за руснака, което се оказа решаващо.", "date": "24-june-2017", "title": "Федерер се класира за 11-ти път на финала в Хале"}
{"url": "http://www.dnevnik.bg/sport/2017/06/24/2995332_meksiko_izhvurli_rusiia_ot_kupata_na_konfederaciite/", "text": "Домакинът Русия напуска , след загуба от Мексико и остана на трето място в своята група А. Сборная отстъпи с 1:2, въпреки че поведе в резултата.Пълният стадион \"Арена Казан\" очакваше победа от момчетата на Станислав Черчесов, които започнаха много добре. Всичко в играта на Русия вървеше, а в 25-ата минута Александър Самедов откри резултата.Съотборникът на  в \"Спартак\" (Москва) вкара с прострелен удар по диагонала.Руснаците обаче допуснаха много елементарно Мексико да изравни само пет минути по-късно. Точен беше централният защитник Нестор Араухо.Бранителят прехвърли с глава Игор Акинфеев, който не се намеси добре при центриране.След почивката Русия се хвърли в атаки, след като равенсвото устройваше ацтеките. Мексиканците разчитаха на контраатаки и дебнеха за своя шанс.Той се откри в 51-ата минута след нов подарък от вратаря на Русия. Акинфеев реагира колебливо при една изритана топка излезе на границата на наказателното поле, но беше изпреварен от Лосано, който с глава вкара в опразената врата.Положението за Сборная стана още по-тежко след червен картон на Юрий Жирков, който удари съперник без топка.Русия отпада в груповата фаза на домашния си турнир, който трябваше да бъде генерална репетиция за тимът на Станислав Черчесов преди световното първенство догодина.В другия мач от същата група Португалия разби аутсайдера Нова Зеландия с 4:0 и му нанесе трета загуба.Европейските шампиони поведоха чрез Кристиано Роналдо от дузпа в 33-ата минута, а само 4 по-късно точен беше и Бернардо Силва.След почивката португалците вкараха още два гола чрез Адриен Силва и Нани и си подпчетаха първото място в групата.", "date": "24-june-2017", "title": "Мексико изхвърли Русия от Купата на конфедерациите"}
{"url": "http://www.dnevnik.bg/sport/2017/06/24/2995292_mercedes_okupira_purva_redica_na_kvalifikaciiata_v_baku/", "text": " записа 66-ти полпозишън в кариерата си, след като разби конкуренцията в квалификацията за Гран при на Азербайджан. Той изпревари с близо половин секунда съотборника си Валтери Ботас. Трети остана Кими Райконен с \"Ферари\".Лидерът в световния шампионат Себастиан Фетел се класира едва четвърти, на секунда и две десети зад големия си съперник за титлата.Съботният ден започна лошо за германеца, който получи повреда в третата тренировка. Двигателят му беше сменен с по-стар, заради което не можа да кара с пълна мощност в квалификацията.С 66 полпозишъна в кариерата си Хамилтън се доближи само на два от рекордьора Михаел Шумахер.\"Това беше една от най-великите обиколки, които съм правил. Имаше голямо напрежение, но колата беше блестяща. Обиколките ни се подобряваха и с Валтери направихме страхотна битка\", каза Хамилтън след квалификацията.В първата част на квалификацията отпаднаха Фернандо Алонсо и съотборникът му Вандорн, Ромен Грожан с \"Хаас\" и Маркус Ериксон със \"Заубер\". А поради механичен проблем Джолиън Палмър дори не излезе на трасето.Още в петък  на Алонсо беше сменена, а преди квалификацията \"Макларън\" постави нови турбокомпресор и моторгенератори за изгорелите газове и кинетичната енергия. Всичко това генерира наказание от 40 места на стартовата решетка.Във втората част температурата на асфалта спадна драстично и голяма част от пилотите имаха големи проблеми със стабилността. Това оказа влияние на Фетел, като той беше далеч от темпото на Хамилтън.Британецът завъртя две страхотни обиколки и се прибра обратно в гаража, чакайки финалните 12 минути и битката за полпозишъна. От сметките пък отпаднаха пилотите на \"Торо Росо\" Даниил Квят и Карлос Сайнц, Кевин Магнусен с \"Хаас\", звездата на \"Рено\" Хюлкенберг\" и Паскал Верлайн от \"Заубер\".Финалната част на квалификацията беше още по-драматична, след като \"Ферари\" отново не намериха нужната скорост, а двата \"Мерцедеса\" водеха убедително.И въпреки, че три минути и половина преди края сесията беше спряна временно заради катастрофа на Даниел Рикардо, до изненади не се стигна.Хамилтън завъртя рекордна обиколка 1:40.593 с близо половин секунда по-бързо от съотборника си и с повече от секунда пред \"Ферари\".Топ 10 попълниха Макс Верстапен, Серхио Перес, Естебан Окон, Ланс Строл, Фелипе Маса и Рикардо.", "date": "24-june-2017", "title": "\"Мерцедес\" окупира първа редица на квалификацията в Баку"}
{"url": "http://www.dnevnik.bg/bulgaria/2017/06/24/2995302_sudebna_reforma_shte_ima_samo_s_antikorupcionen_organ/", "text": "Истинска съдебна реформа ще има, когато бъде създаден единен орган, който да има изрични правомощия за борба с корупцията по високите етажи на властта. Това мисли президентът Румен Радев, който подчерта, че не е почитател нито на румънския, нито на ничий модел за реформа в съдебната система, съобщи БТА.В столицата на Гърция Атина, където е на двудневно посещение, Радев обясни, че в бъдещия орган трябва да влизат служители с компетенцията на ДАНС, на разследващи полицаи, айти специалисти, експерти в областта на финансите, банковото дело. \"Трябва наистина тези хора, събрани вда гледат много внимателно в това, което в момента се случва, трябва да има справедливо решаване на много въпроси, трябва дейността на този орган да дисциплинира нашата политическа класа\", каза президентът.По думите му без ефективна борба с корупцията България няма да има нито икономически напредък, нито достатъчен ръст на БВП, нито качество и стандарт на живот, нито достатъчно добър климат за инвестиции. \"Вижте ефекта в Румъния във всички тези области, вижте при нас\", коментира държавният глава.Попитан за допълнителна проверка по случая с автомобила на председателя на Върховния касационен съд Лозан Панов, Радев припомни правомощията на президента, свързани с НСО, която по закон е към институцията, и добави, че контролните функции на президента са вменени по закон в специална комисия към парламента. Президентът подчерта, че не бяга от отговорността си към службата, но в никакъв случай не иска да погазва закона. Румен Радев заяви, че\"Има си технически експертизи, има си прокуратура. Според мен това е димна завеса за големия въпрос - съдебната реформа\", каза той. Президентът подчерта, че не вижда достатъчно политическа воля за борба с корупцията по високите етажи на властта.В отговор на въпрос за решенията от последния Консултативен съвет за национална сигурност (КСНС), внесения от министъра на отбраната Красимир Каракачанов доклад за модернизационните проекти и процедурата за избора на изтребител, президентът призова да бъдат оценени усилията и на Министерството на отбраната (МО), и на правителството за спазване на поетите ангажименти в КСНС.По думите му има разбиране и конкретна дейност, докладът и анализът са готови, работи се в срокове и по плана за реализацията им. \"Има поет ангажимент да се разгледат основно всички препоръки на военната експертиза и на тяхна база да се вземе в най-скоро време политическото решение\", отбеляза президентът.\"Мисля, че то вече се разглежда, надявам се скоро да бъде обявено и да се спазят няколкото много важни неща от този Консултативен съвет\", коментира Радев. \"На първо място, че ще има разсрочено плащане за двата проекта, за които вече има гарантирано финансиране - за изтребителите и за корабите, за да може да се вложи вътре и проектът за бронираните бойни машини за пехотата, който също е изключително важен, и трите проекта да вървят заедно.\"Преговорите винаги са трудни и се водят поне 5-6 месеца, коментира Радев в отговор на въпрос за изказване на премиера  по проектите за модернизация на Въоръжените сили. Радев призова\"Тук става въпрос за високи технологии и за поемане на ангажимент от държавата, с която ще сключим споразумение, да инвестира точно в такива технологии\", посочи президентът.Румен Радев мисли, че има логичен ход, който да защити авторитета на институцията СЕМ и личното достойнство на Бетина Жотева . \"Оттук нататък е въпрос на неин личен морален избор. Госпожа Жотева има достатъчно и експертиза, и подготовка да прецени сама\", каза президентът, попитан как ще коментира скандала около Бетина Жотева, която е член на СЕМ от президентската квота. \"Нека видим първо това, което тя ще реши\", каза президентът, попитан дали ако не последва самостоятелна преценка, той ще поиска оставката й.През втория ден от държавното си посещение в Република Гърция президентът Румен Радев посети Акропола в Атина и музея на Акропола, информираха от прессекретариата на президента, който определи визитата си като изключително ползотворна и конструктивна.На разговорите си в Атина той е получил уверение, че ще се вложи още по-голямо внимание към усъвършенстване на функционалността на граничните контролно-пропускателни пунктове, за развитие на инфраструктурата, отваряне на нови пропусквателни пунктове. Президентът е получил уверение също, че няма да има забавяне в .Радев беше удостоен от своя гръцки колега Прокопис Павлопулос с най-висшето държавно отличие на Гърция \"Голям кръст на Ордена на Спасителя\".", "date": "24-june-2017", "title": "Съдебна реформа ще има само с антикорупционен орган за високите етажи на властта, смята Радев"}
{"url": "http://www.dnevnik.bg/istorii_na_denia/2017/06/24/2995335_nai-chetenoto_v_dnevnik_unss_i_obrazovanieto_mercedes/", "text": "1.  - 54 058 прочитания.2.  - 37 845 прочитания.3.  - 31 559 прочитания.4.  - 30 178 прочитания.5.  - 29778 прочитания.6.  - 28 284 прочитания.7.  - 27 831 прочитания.8.  - 27 067 прочитания.9.  - 22 291 прочитания.10.  - 19 907 прочитания.", "date": "24-june-2017", "title": "Най-четеното в \"Дневник\": УНСС и образованието, \"Мерцедес\" и болтовете"}
{"url": "http://www.dnevnik.bg/sport/2017/06/24/2995325_kiril_nikolov_dizela_zavurshi_treti_na_olimpus_maraton/", "text": "Българският екстремен бегач Кирил Николов-Дизела записа престижно трето място на \"Олимпус маратон\" в Гърция.Състезанието се провежда за 14-та поредна година в планината Олимп, но за първи път е част от световната купа по Скайрънинг.Николов измина трасето от 44 км за 4:44.32 часа, оставайки на 20 минути зад победителя Ариц Егеа от Испания. Той изуми организаторите, счупвайки с 11 минути предишното върхово постижение.Втори се класира друг испанец – Хесед Ернандес-Хиспер, който финишира с минута пред българина.Постоянните високи температури от около 30 градуса и голямата влажност направиха състезанието още по-трудно за българският екстремен бегач.", "date": "24-june-2017", "title": "Кирил Николов – Дизела завърши трети на \"Олимпус маратон\" в Гърция"}
{"url": "http://www.dnevnik.bg/politika/2017/06/24/2994933_bsp_obsujda_proekt_za_smesena_izbiratelna_sistema_dnes/", "text": "Националният съвет на БСП ще обсъди днес проект за смесена избирателна система, при която 120 депутати да се избират мажоритарно, а останалите 120 - от пропорционална листа. Поправките в Изборния кодекс са разработени от експерти и ще бъдат внесени в парламента.Страната да остане разделена на 31 многомандатни избирателни района (МИР), както е сега, от които избирателите да излъчат общо 120 народни представители от пропорционални листи, но ще отпадне възможността избирателят да посочва преференция и така да размества листата, предвижда проектът на социалистите.За мажоритарния избор на останалите 120 депутати многомандатните райони да бъдат разделени на общо 120 едномандатни района, границите на които да бъдат определени от Централната избирателна комисия (ЦИК), искат от \"Позитано\" 20. Не се предвижда район \"Чужбина\".Засега БСП не смята да предлага мажоритарен избор в два тура с пълно мнозинство. Ако се внесе вариант да има втори тур, то ще е, когато двама кандидати имат равен брой гласове.", "date": "24-june-2017", "title": "БСП обсъжда проект за смесена избирателна система днес"}
{"url": "http://www.dnevnik.bg/bulgaria/2017/06/24/2995076_dvata_terminala_na_letishte_sofiia_biaha_evakuirani_za/", "text": "За бомбена заплаха говореха и събралите се за Hippielandia Festival, който е в парка до летището и би трябвало да продължи до ранни зори.Около половин час след полунощ отцеплението бе вдигнато, колите на жандармерията се прибраха и първо бяха пуснати да се върнат служителите, а след това и посрещачите.Малко след полунощ на 24 юни от МВР заявиха за \"Дневник\", че се \"извършва проверка, летището е отворено и приема въздушния трафик\". По-късно от вътрешното ведомство съобщиха, че проверката е приключила и не е открито нищо съмнително. От летището отказваха информация като преращаха към пресцентъра на транспортното министерство, информация нямаше и на сайта, и страницата във \"Фейсбук\" на Летище София.Трафикът не бе нарушен, но по неофициална информация не се е позволявало на пътниците от пристигащите самолети да слязат.Актуалната информация от сайта на летището показва, че от началото на инцидента на Терминал 2 са кацнали 4 самолета - 3 на Ryanair (от Ливърпул, Мадрид и Валенсия) и един от Франкфурт на Bulgaria Air.", "date": "24-june-2017", "title": "Двата терминала на Летище София бяха евакуирани за час"}
{"url": "http://www.dnevnik.bg/kultura/2017/06/24/2994946_sofiia_disha_spira_avtomobilite_okolo_sv_aleksandur/", "text": "\"София диша\" ще затвори 12 хил. кв. м. около централния площад \"Св. Александър Невски\" този уикенд. По случай  движението на автомобили около него ще бъде ограничено днес и утре - 24 и 25 юни, съобщиха от \"Център за градска мобилност\". От 6 ч. днес, до 24 ч. на 25 юни е забранен престоят и паркирането на автомобили на пл. \"Св. Александър Невски\"; на ул. \"Оборище\" между бул. \"Васил Левски\" и ул. \"Г. С. Раковски\"; на ул. \"Дунав\" между ул. \"Московска\" и ул. \"Оборище\"; на ул. \"11-ти август\" между ул. \"Московска\" и ул. \"Оборище\"; и на ул. \"15-ти ноември\" между пл. \"Св. Ал. Невски\" и бул. \"Цар Освободител\". Преминаването през тези участъци е забранено от 8 ч. днес до 24 ч. в неделя.Самият фестивал започва днес в 16 ч. Зони за спорт, отдих, храна, детски игри, музикална и много арт сцени ще бъдат обособени на площада за времето до 22 ч.. Сред нововъведенията тази година ще бъдат специализирани павилиони, които ще служат като изложбени зали за създателите на ръчно правени бижута и за прожекции на късометражно кино. Ще има разнообразни уъркшопове - от анимиране на герои до програмиране за деца, както и срещи с актьори от Народния театър, които ще представят програмата Мобилната книжарница \"Думи на четири гуми\", а именно минибус, по идея на поета Илиян Любомиров, ще организира срещи с писатели - от Милен Русков до Георги Мишев. Фотографът Фелия Барух ще възкреси фотостудиата от едно време, когато модел и фотограф са отделяли завидно време и внимание на създаването на фотографски портрет. Сред изпълнителите на музикалната сцена са Котарашки, \"Остава\", The Top Stoppers и други. Представяне на участниците има на , а програмата за втория уикенд - 26 и 27 август, ще е напълно различна. Карта, отбелязваща ограниченията в движението, също може да се намери там.", "date": "24-june-2017", "title": "\"София диша\" спира автомобилите около \"Св. Александър Невски\" този уикенд"}
{"url": "http://www.dnevnik.bg/sport/2017/06/24/2995024_grigor_dimitrov_izliza_sreshtu_lopes_sus_spomena_ot/", "text": "Григор Димитров се изправя срещу Фелисиано Лопес в полуфинал в турнира на трева в \"Куинс\". Мачът между двамата ще започне днес не преди 16.45 ч. Преди това на корта ще излязат Жил Мюлер и Марин Чилич.Срещата с испанеца събужда положителни спомени за Димитров. Преди три години българинът победи с 6:7 (8), 7:6 (1), 7:6 (6) Лопес в зрелищния финал в \"Куинс\". Тогава това беше една от златните нишки в най-силния сезон в кариерата на хасковлията.До момента двамата са се срещали три пъти, като Димитров има два успеха. Те са си разменили по една победа на трева, като и двата случая са свързани с турнира в \"Куинс\".За българина това ще е първи полуфинал от турнира в София в началото на февруари, където спечели титлата. Той стигна до това ниво в \"Куинс\" след .Лопес също игра три сета в петък, като преодоля седмия поставен Томаш Бердих. Испанецът .", "date": "24-june-2017", "title": "Григор Димитров излиза срещу Лопес със спомена от \"златната\" 2014-а година"}
{"url": "http://www.dnevnik.bg/sport/2017/06/24/2995340_i_ludogorec_pobedi_zenit_v_kontrolna_sreshta/", "text": "\"Лудогорец\" записа  на австрийска земя, надигравайки \"Зенит\" с 1:0. Няколко дни след ЦСКА, шампионите също победиха най-богатия клуб в Русия, а точен беше десният бек Сисиньо в 23-ата минута.Българският отбор започна добре двубоя и заложи на традиционния си стил с продължително задържане на топката.Първата добра възможност се откри именно пред разградчани в 7-ата минута, когато Анисе стреля с глава. Той беше оставен непокрит, но ударът му мина близо до десния стълб. се поактивизира и четвърт час след началото можеше да вкара на два пъти. И при двете ситуации Артьом Дзюба затрудни българската защита с присъствието си, но ударите му с глава срещнаха гредите.В 23-ата минута \"Лудогорец\" откри чрез десния бек Сисиньо. Той се включи в атаката, получи страхотен пас от Светослав Дяков и от малък ъгъл простреля Юри Лодигин – 1:0.До края на почивката разградчани дадоха и сериозна жертва, след като капитанът Дяков напусна с контузия.През втората част темпото сериозно спадна, като Роберто Манчини заложи на доста млади футболисти и ветераните Иванович и Анюков.\"Лудогорец\" напълно контролираше играта и действаше уверено, като опита няколко опасни контраатаки.Четвърт час преди края трябваше и вратарят Ренан да се намесва, след като Джорджевич остана очи в очи с него, но бразилецът спаси.Това е втора победа за \"Лудогорец\" на лагера в Австрия, след като преди няколко дни тимът победи \"Габала\" с 2:0.", "date": "24-june-2017", "title": "И \"Лудогорец\" победи \"Зенит\" в контролна среща"}
{"url": "http://www.dnevnik.bg/istorii_na_denia/2017/06/24/2989693_biliana_koiato_poe_po_nesiguren_put_i_v_kraia_mu_se/", "text": " \"Често в живота избираме пътища без да сме съвсем сигурни накъде ще ни отведат и докъде ще стигнем. Решението да уча архитектура в Лион беше един такъв път, чийто край не знаех накъде води. Първите месеци от следването ми бяха изпълнени с нерешителност и съмнения, но от един момент, откривайки необятния свят на архитектурата, почувствах, че съм намерила правилното място. Днес, като дипломиран архитект, мога да кажа, че това решение ме промени - помогна ми да видя света около мен с други очи и най-вече да открия ново и силно влечение\".Биляна Кацарова въобще не смятала, че притежава необходимите качества и способности, за да бъде архитект, но същевременно винаги е знаела, че точно с това иска да се занимава и когато дошло време за кандидатстване, се мобилизирала. Трудно взела това решение, и още по-трудно - да следва във Франция.Тя е на 25 години и животът, с всичките му безкрайни пътища и възможности, е пред нея, но зад гърба й вече са дипломите й от Френската езикова гимназия в София и от Висшето училище по архитектура в Лион, както и отличиетоМладата българка е била избрана тази година от жури с участието на заместник-кмета на Лион, архитекти, урбанисти и ръководители на Камарата на архитектите във Франция, за . Спечелила отличието с магистърския си проект за нов градоустройствен план на един от по-скучните и отдалечени райони на френския град - \"Вил юрбан Сен Жан\". Конкурсът \"Млад архитект\" е по инициатива на Общината на Лион и се провежда всяка година сред дипломиращите се в местното Висше училище по архитектура. Идеята на тази награда е да се сближи академичният свят с професионалния и още след завършването да се даде шанс на младите архитекти да създадат професионални контакти и да бъдат забелязани.Трите дипломни работи с най-високи оценки на всеки дипломиращ се випуск от магистърската програма по архитектура се представят пред специалното жури в Общината, което избира от тях тези с най-добър замисъл и потенциал. В случая на Биляна, тя била сякаш без конкуренция - първо получила най-високата оценка на защитата си сред всичките си колеги в специалността си, след това и най-високия резултат от общинските експерти. През април тази година се провело официалното награждаване в кметството в Лион, на което Биляна и останалите победители от различните специалности получили отличията си.\"Тази награда беше огромно признание и означаваше много за мен, тъй като ми даде много повече увереност и решителност в идеите ми, свързани с архитектурата. А това е много важно за всеки млад архитект, на който му предстои да намери своето място в професионалния свят. Този приз бе и един много добър завършек на пътя, който поех със следването си във Франция и силно се надявам, че ще бъде продължен от още професионални успехи и постижения\", пожелава си Биляна Кацарова.Кварталът \"Сен Жан\", за който Биляна изготвила нов градоустройствен план в дипломната си работа, се намира в североизточната част по периферията на Лион. Сега това е територия, поделена между две различни общини, което поражда силно объркване за посетителите и местните жители, а градската й тъкан е накъсаната и неструктурирана, което допълнително затруднява ориентацията вътре, разказва младият архитект.Градоустройственият план, който Биляна разработила, залага на специфичната атмосфера в различните части на района и особено на , които често се срещат там между разностилните сгради. \"Главната концепция за преустройството на този район е за запазване на тези градини като основен елемент. Предложението ми е те да се преструктурират, ставайки основна част от градската тъкан и пространствена организация и освобождавайки свободна територия за допълнително урбанизиране. По този начин, проектът предлага нов, актуален прочит на т.нар. \"градове-градини\" (garden city)\", пояснява отличничката.Архитектурният й проект показва нагледно как може да се използва пространството и как зеленчуковата градина може да бъде част от градскaта форма или жилищната сграда. В проекта са разработени и различни решения за граничните зони между различните апартаменти и градини, с идеята по този начин да се открият зони на контакт или по-изолирани пространства, казва още Биляна. Крайната цел е \"Сен Жан\" да се устрои и обособи като отделна, самостоятелна община, а границите със съседните му квартали да се подчертаят и откроят. е отделен въпрос. След като била избрана за \"Млад архитект\" за 2017 г. на Лион, Биляна Кацарова се запознала и с кмета на въпросния район и му представила концепцията си. \"За съжаление, за момента тази част от Лион не е на преден план за благоустройството на града, но скоро ще бъде назначен човек, който ще отговаря за района и той ще се запознае по-подробно с работата ми. Така че се надявам, че в близкото бъдеще наистина ще има шанс за сътрудничество. Неудобството е, че в момента не съм във Франция и поради тази причина идеята за съвместна работа е по-затруднена\", коментира момичето.При градоустройството като цяло има един голям недостатък и повод за разочарование, допълва тя - това, че . \"През това време много от идеите на първоначалната концепция често избледняват и се променят и в крайна сметка понякога резултатът може да не е това, което в началото е било планирано. Ето защо, откровено казано, предпочитам проектите в по-малък мащаб, интериорни дизайни и изчистени съвременни разработки на различна тематика (жилищна архитектура, обществени или културни сгради). Също така винаги ме е интересувала т.нар. пасивна и зелена архитектура, но за съжаление до момента не съм имала възможност да работя върху проекти в тази област\", разказва младата жена.Архитектура ще е, вече е решено. Но каква и къде - възможностите са много. В момента Биляна живее и работи като младши архитект във фирма във Великобритания, не толкова от професионален интерес, а защото \"следвам сърцето си\". Преместила се е там след дипломирането, за да бъде с приятеля си Валентин. Ще поработят заедно там, ще натрупат опит и един ден ще се върнат в България, решили са те.Пък и в архитектурата  може да дойде от всякакви места. Затова Биляна обича да пътува. Екскурзиите й из България и Европа, студентският обмен и стаж за една година в Прага, животът й в Лион и Франция, са я карали да гледа с широко отворени очи и внимание към архитектурните детайли, на които обикновените туристи не отдават чак такова значение. Биляна е убедена, че рано или късно пътят й ще я отведе , където да се реализира професионално. Не си е поставила цели кога и как, няма и нужда. \"Смятам да остана тук известно време, за да науча повече от английската архитектурна практика и след това, когато дойде благоприятен момент, с голямо желание бих се върнала в България. \", казва момичето, избрано за млад архитект на годината в Лион.", "date": "24-june-2017", "title": "Биляна, която пое по несигурен път и в края му се оказа най-добрият млад архитект в Лион"}
{"url": "http://www.dnevnik.bg/bulgaria/2017/06/24/2985305_dnes_e_enyovden/", "text": "Днес православната църква чества рождението на св. Йоан Кръстител. Денят е известен във фолклора като Еньовден.Св. Йоан Кръстител е син на йерусалимския свещеник Захарий и жена му Елисавета. Той се ражда половин година преди Христос по времето на цар Ирод. Известен е още като св. Йоан Предтеча. През живота си светецът прокарва християнското учение сред юдейския народ.Родителите на св. Йоан получават вест, че ще им се роди дете, когато са вече на преклонна възраст: \"Св. архангел Гавриил възвестил на Захарий: \"Елисавета ще ти роди син и ще го наречеш с името Йоан; и ще имаш радост и веселие; и мнозина ще се зарадват за раждането му; защото той ще бъде велик пред Господа, няма да пие вино и сикер и ще се изпълни с Духа Светаго още от утробата на майка си.\"Според народното поверие на днешния ден цветята и билките имат най-голяма сила да лекуват. Освен че имат лечебни свойства, набраните билки служат и за гонене на духове, както и за правенето на магии. Те обаче трябва да се съберат преди да изгрее слънцето. Преди първите лъчи се берат и полски цветя, от които се прави голям венец. През него се преминава три пъти за здраве, а после се пази през цялата година.На Еньовден хората се изкачват по високи хълмове, за да видят изгрева на слънцето и след това гледат сенките си. Ако те са цели, това е знак, че ще са здрави през цялата година.На някои места в България има поверие, че еньовската роса също има лечебна сила. Смята се също, че от Еньовден времето постепенно започва да клони към зима.", "date": "24-june-2017", "title": "Днес е Еньовден"}
{"url": "http://www.dnevnik.bg/analizi/2017/06/24/2991971_za_olivur_stoun_i_poleznite_idioti/", "text": "Има нещо гротескно в повторенията в историята. Те свидетелстват, че хората всъщност рядко рефлектират върху нейните уроци и очевидно живеят в собствено  време по-малко, отколкото сме склонни да смятаме.Помислих си за това през изтеклата седмица, в която различни (включително наши) медии ни занимаваха с четиричасовия (епичен) филм на известния американски режисьор, в който той разговаря надълго и нашироко с руския диктатор Владимир Путин. Разговаря с респект и с до неприличност неприкрита симпатия., които през 20-те и началото на 30-те години посещават СССР и след това обилно осведомяват обществеността в своите страни колко всъщност \"свободно\" и \"ентусиазирано\" живеят хората в страната на комунизма. Каква \"мощ на човешката енергия\", какъв спонтанен изблик на \"народен талант\" са споходили тази необятна територия на нечувания социален експеримент на болшевизма. Свидетелствата им имат за основна цел да разсеят мрачните \"митове\" на \"закостенялата буржоазна идеология\", да обрисуват \"автентичните\" образи на комунистическите вождове, които \"ретроградите и реакционерите\" в собствените им държави клеймят като диктатори и убийци, докато те са всъщност \"крайно интересни\" хора на \"дръзките идеи\" и полета на социалното въображение. Всички тези леви клакьори на болшевишкия \"рай\", които сериозно се изживяват не като клакьори, а като \"дисиденти\" в своята среда, още Владимир Илич Ленин със свойствената си откровена циничност определя като \"\". С последното съществително \"вождът\" без никакъв срам иска да каже, че си дава ясна сметка, как тези хора не са разбрали нищо от истински извършваното в СССР, че са по най-успешен начин  от своите домакини и даже – в това най-вече е \"идиотизмът\" им – изглежда съвсем искрено са пожелали да бъдат излъгани, имали са потребността . А \"полезни\" са били те разбира се с това, че с авторитета си там, на Запад, са придавали легитимност на суровата действителност на \"класовата борба\", в която се знае, че комунизмът не може да победи без кръв и репресии., но от публикациите на разговорите му с режисьора си личи, че той чудесно си дава сметка за хипнотизиращото въздействие, което оказва върху него, а също и за ползата, която може да извлече за международния си \"имидж\" от този благоразположен американец. Защото в \"произведението\" на Оливър Стоун, автократът – цялата биография на който е биография на тесногръд чиновник и кагебист – постепенно се превръща в интригуващ \"широко скроен\" човек, чието положение на \"най-могъщия човек на планетата\" никак не му е попречило да има свой \"оригинален\" и \"човешки\" поглед върху: руската и световната история, междучовешките отношения, семейството, религията, литературата и изкуството. Точно както навремето \"полезните идиоти\" са превърнали злия семинарист Й. В. Сталин в \"загадъчен азиат\" с богат и интригуващ вътрешен живот. Ето как в \"произведението\" на Оливър Стоун ние можем да чуем удивително нахални твърдения на \"автократа\" Путин, които обаче, положени в контекста на интригуващите разговори с \"човека\" Путин, вече престават да бодат така силно съвестта ни.Склонни сме да отминем например, защитата на \"историческата фигура\" на Сталин, който, според Путин, бил \"– личност, казва той, с каквато разполагат и други национални истории, но съвсем не ги осъждат, както се постъпва с Йосиф Висарионович. Например Оливър Кромуел бил за Англия аналогична на Сталин за Русия фигура, но в Англия никой не го представял като толкова черен. След това чуваме, че в днешна Русия Православието така бурно се \"възродило\", защото заело мястото на вакуума, образуван от слязлата от сцената комунистическа идеология – тоест чуваме едно фактическо приравняване на Православието към държавна  със задължителен характер. Чуваме по-нататък – в отговор на въпрос за това, води ли действително съвременна Русия хибридна и кибервойна със страните на Запада – заявлението на Путин, че Америка обявява за територии, в които има \"свои интереси\" практически всички места по земното кълбо, а когато Русия заяви нещо подобно за определена страна, това се посрещало на нож. Тоест фактически не отрича руска намеса в страните от Запада, само че я представя като заслужен отговор на пан-империализма на САЩ. на диктатора. Защото, за разлика от убедените левичари от 20-те година на ХХ в., Оливър Стоун дори не е убеден идеологически привърженик на руския национал-авторитаризъм. Той не е нито \"сакралист\", нито \"консерватор\", нито \"етатист\". Той е чисто и просто омагьосан . Той е от хората, с политико-мазохистичен комплекс, имащи нужда да почувстват и \"интериоризират\" загадката на един господар на несвободата, които по същество вършат днес същата работа като \"полезните идиоти\" на Ленин от първата половина на ХХ в. Защото в техните \"опуси\" диктатурата престава да е зло – тя става \"загадка\". Диктатурата престава да е нещо възмутително – тя става \"мазохистично-привличащ\" – любовен – страх. Тя е компенсираща \"унинието\" от свободата (не предлагаща \"остри усещания\") привлекателност на опасната природна стихия.А може би – ще си позволя тази психологическа хипотеза – тук има и някакво малодушно желание да се освободиш от страховете си, като се помъчиш да \"нормализираш\" плашещото те в световен мащаб. Защото да разговаряш с Путин на една ръка разстояние не може да не успокоява. От такава близост дори онзи, който може да изпрати убийци на своите политически противници на другия край на планетата и да нареди \"сриването\" на киберсистемите на могъщи европейски страни, е все пак \"човечен\" – виждаш ръста му, чуваш гласа му – всичко е в рамките на \"човешкото\"Та той не бил така \"демоничен\". Да, да – ще го кажа с увереност – измамна е \"близката перспектива\" към диктатурата. От дистанцията на собствената ти демократична страна новините от Русия, където олигарх с милиарден капитал може да се озове за един ден в Сибир, лидерът на опозицията да бъде убит в центъра на столицата, а само за денонощие в Москва и Петербург да бъдат арестувани за участие мирен митинг над 1000 души, ти изглеждат така чудовищни, че започваш да си представяш тази страна като опасно минно поле. И по парадокс можеш да пожелаеш да го видиш отблизо.И ето – понеже си очаквал едва ли не гигантска затворническа колония, виждайки \"колко чисти са им улиците\", че, ха – \"те имали молове и супермаркети, заредени както в западните столици\", ха, \"те ходят на два крака\", \"те пият кафе и ядат в ресторанти\", ти изведнъж се самоуспокояваш. Не, ти си се лъгал,  са те лъгали!. Понеже нещата, които тя върши са действително чудовищни – често невместими за нормалната мисъл, стряскащи с размаха и силата на произвола си – ти си изпълнен с особена тревога към този плашещ топос на планетата. И имаш две възможности – да се боиш от него от своя свободен и далечен дом, или – ако си достатъчно богат и известен като Оливър Стоун – да отидеш там, на място и да видиш това безпокоящо те битие с очите си. И тъкмо тогава падаш в измамата. Защото диктатурата не ходи на главата си, не крещи денонощно по високоговорители, не стреля с автомат иззад всеки ъгъл.Външно, пейзажът й (особено, ако е режисиран като витрина за света) не нито необичаен, нито стряскащ. И ти се успокояваш: о, значи и тук хората говорят, отиват на работа, връщат се по домовете си. Не е, както изглеждаше отдалеч. Значи и няма диктатура. Значи, всичко е нормално, не е страшно. А и Путин – о, та той има ръце, костюм, може би малки ходила на краката, може би някаква бенка там някъде. От близка дистанция той си е съвсем човек! И значи чудовището е само в медиите, само в \"нашата пропаганда\". Няма страшно! Завръщаш се – като Оливър Стоун – и го заявяваш на висок глас, чувствайки се дори \"дисидент\" сред \"своите\". Какво заявяваш обаче? Че няма диктатура? Или че тя не прилича  фантазии за нея? Но за това, че не прилича на твоите фантазии си си виновен ти, който си ги имал. Защо трябва да отмъщаваш на собствената си глупост като проповядваш (вече) на цял свят, че \"там всичко е нормално\"?Знаете ли, уважаеми Оливър-Стоуновци и \"оливър-стоунчета\", че тъкмо  диктатурите (и диктаторите) ви канят да ги видите от \"близка дистанция\" и дори ви разрешават да поживеете за седмица-две при тях. За да се получи точно този ефект: \"ха, та то не било така, както ни казваха (както си мислехме)\". И да си отидете успокоени и готови да успокоявате света.А през това време да арестуват спокойно Навални (в наши дни), да застрелват Немцов (вчера), да разстрелват набедените \"врагове\" от т. нар. \"Промпартия\", \"кулаците\", \"шпионите\", \"ляво-(и дясно-)ревизионистите\", \"ционистите\", \"сепаратистите\", \"басмачите\" и т. н. и т. н. (през 20-те години на ХХ в.). Изобщо да се възползват от \"полезната ви идиотия\" (по В. И. Ленин).", "date": "24-june-2017", "title": "За Оливър Стоун и \"полезните идиоти\""}
{"url": "http://www.dnevnik.bg/detski_dnevnik/2017/06/24/2993116_otkus_ot_bratia_i_sestri_bez_vrajdi_na_adel_faber_i/", "text": "\"Детски Дневник\" публикува откъс от новата им книга \"Братя и сестри без вражди\", в която Фабер и Мазлиш предлагат решение и по тема, която обичайно е пренебрегвана - за отношенията между братята и сестрите. А те могат да бъдат проблемни, динамични и дори взривоопасни. Децата в едно семейство често се различават като характер и темперамент, освен това се борят както за вниманието на родителите, така и за надмощие помежду си.Но с умения и добра воля могат да бъдат научени да разрешават конфликтите си сами, да се насърчи сътрудничеството и да се намали съперничеството помежду им. Написана с много чувство за хумор и истински истории, книгата показва на родителите как да помогнат на децата си да живеят в разбирателство.Вечерта преди следващата ни среща вече нямах търпение. Най-сетне бяхме стигнали до темата, която всеки очакваше: разправиите. Бяхме прекарали два часа в обсъждане какво да пра­вим, когато децата активно влязат в битка. Хвърлих последен по­глед на материалите, които бях подготвила, преди да ги прибера в чантата си.Кучето вреше носа си в мен. Игнорирах го. То излая и пак ме побутна.– Добре, Пепър, добре – казах, докато нахлузвах каишката на протегнатия ѝ врат и хукнах към вратата с нея. Две момченца се затичаха към нас, сочейки и викайки: \"Кученце! Кученце!\"След тях вървеше новата ни съседка. Последния път, когато я видях, тя буташе количката с близнаците.– Барбара, още не мога да свикна колко са пораснали момчета­та! – възкликнах аз. – Вече ходят и говорят! Едно нещо е сигурно, и двете харесват кучета, нали?– Да, сигурно... виж обаче как малкият я гали, а големият пред­почита да стои настрана.Коментарът ѝ ме зачуди, но не знаех какво да кажа.– Така са още откак се родиха. Малкият е куражлия. Нищо не може да го уплаши, но големият се стряска и от собствената си сянка.Успях да издам някакъв неопределен звук и взех да дърпам ку­чето да се връща вкъщи. Знаех, че ако бях останала още минута, щях да кажа нещо, за което после да съжалявам.Как можеше да говори така пред тях? Какво си мислеше – че не я чуват? Или че не разбират? Беше им сложила етикет, всеки затворен в ролята си, и беше тотално ненаясно с вредата, която им нанасяше – не само на всеки от тях поотделно, но и на бъдещите им отношения.Обратно у дома започнах да се тревожа за утрешната сесия. Може би не трябваше толкова скоро да говорим за битките. Може би трябваше да говорим за това, че поставянето на децата в роли може да доведе до неприязън и да провокира конфликти. С други думи опитаме се да третираме симптома, без да разбираме причи­ните за него. От друга страна всички много се вълнуваха от утреш­ната тема, включително аз. Може би просто трябваше да помоля хората да прегледат главите за ролите в \"Освободени родители, освободени деца\" и \"Как да говорим така, че детето да ни слуша\" и да продължим после.Телефонът звънна. Беше по-големият ми син. Стори ми се умо­рен.– Здрасти, мамо. Цяла седмица писах есета за края на семестъ­ра и реших малко да си почина и да звънна. Как сте?– Добре сме. Липсваш ни, особено на Пепър. Все ходи в твоята стая и души.– Сигурно ѝ е мъчно, като ни няма с Анди.– Мисля, че най-много ти ѝ липсваш.– Защо аз?– Защото основно ти се грижеше за нея.– Не е вярно, мамо. Анди я хранеше всяка сутрин.– Е, да, сигурно, обаче ти се грижеше да тича достатъчно. И ни­кой друг не можеше да ѝ подрязва ноктите и да ѝ чисти ушите. Брат ти не можеше да я доближи с мокра кърпа в ръка, за да ѝ из­чисти лапите– Може би – рече той припряно. – Трябва да продължавам да работя. Имам още много четене. Поздрави тате.И затвори.Не можех да повярвам какво направих. Какво ме прихва­на? Защо реших да обявя Дейвид за по-отговорния? Откъде ми хрумна да го насърчавам да се вземе за по-важен от брат си? Да не би да беше, понеже ми ставаше мъчно да си го представя самичък в стаята му в общежитието? Толкова мъчно, че реших да повдигна самочувствието му за сметка на брат му? А се въз­мущавах от начина, по който съседката се отнасяше с нейните синове?Това реши нещата. Заниманието на тема разправии можеше да почака. Утре щяхме да говорим за ролите, но по нов начин. Тряб­ваше ни разбиране за това какво стои зад импулса ни да раздаваме роли на децата си. Щяхме да разискваме не само как определената роля засяга всяко от децата поотделно, но и как ролята на опреде­лено дете влияе върху останалите братя и сестри и върху отноше­нията им.◆◆◆На следващата вечер чаках нетърпеливо хората да заемат местата си.– Днес са разправиите, нали? – попита с надежда в гласа една жена, докато сядаше.– Следващата седмица – осведомих я аз и им разказах за съсед­ката, телефонния ми разговор и мислите си.Слушаха ме внимателно.– Искам да разбера какво според вас кара родителите да разда­ват различни роли на децата си. Вече споменах една вероятност – криворазбраното желание да повдигнем егото на някое от децата, даже за сметка на другото дете. Какво друго?Отговорите дойдоха бързо.– Криворазбраната нужда да повдигнем собственото си его. Предполагам, че съседката ви е била плахо момиченце като малка и затова сега така се хвали, че има оперено дете.– И обратното е вярно. Мисля, че проектираме слабостите си върху децата. Аз например винаги обвинявам сина си, че отлага, а няма по-голям шампион на отлагането от мен самата.– Също така май изпитваме радост, че сме сложили всяко дете на мястото му. Аз викам на сина ми Точния Пол, а на дъщеря ми Закъсняващата Лизи. Нещо като семейна шега.– Мисля, че задаваме роли на децата си, понеже искаме всяко от тях да се чувства специално. Не знам дали е правилно, но аз казвам на моите три: \"Ти си добър в четенето, на сестра ти ѝ върви математиката, а брат ти рисува страхотно.\" Един вид всеки има ин­дивидуални силни качества.Внезапно една ръка се вдигна:– Току-що открих нещо – възкликна една жена. – Не само ро­дителите дават роли на децата си, самите деца го правят!Групата се съгласи с нея.– Вярно е. Едното играе \"доброто момче\", понеже това му носи любов и признание.– Или пък е \"лошото момче\", защото така получава внимание, макар и негативно.– Също така децата са хитри. Те знаят, че определените роли носят и полза. \"Клоунът\" на семейството може да се отърве по-лесно от наказание. Детето, което се прави на безпомощно, кара всички да му помагат.Същата жена отново вдигна ръка:– Нещо повече, децата сами си определят роли. И това няма нищо общо с родителите.Помолих я да обясни.Тя се замисли за миг.– Ще ви дам пример с моето семейство. Големият ми син е дребен и кльощав, но постоянно обяснява колко е здрав и жи­лав и вика на малкия \"слабак\", а малкият, нищо че е набит и здрав, му вярва. Мисли си, че е слабак и се държи като слабак. Каквото и да го помоля да вземе и да носи, все му е \"тежко\". Не си дава сметка за собствената си сила. И докато брат му си е намерил начин да се изтъкне, другият може и никога да не го открие.Седяхме, осъзнавайки сложността на това, с което се бяхме сблъскали: Ние поставяме децата си в роли. Децата сами се поста­вят в роли. Децата взаимно се поставят в роля.Един мъж вдигна ръка:– Нека аз играя ролята на опонент.Всички се обърнахме към него.– Ако раздаването на роли на децата в семейството е нещо тол­кова естествено, може би за това си има и добра причина, за която още никой не е споменал още.– Каква например?– Представете си, че имате дете, което хвалите за това че е много умно. Нима това дете няма да се старае да учи повече, да се справя добре в училище, а после и в живота? Искам да кажа, че в поставянето в роля може да има и полза.Няколко души раздразнено започнаха да говорят едновремен­но.– Вие първа – посочих една жена, почервеняла като домат.– Сигурно има полза за привилегированото дете – рече тя пре­зрително. – За него е страхотно. А какво да кажем за останалите? Те автоматично се превръщат във второ качество.Друга жена добави:– А какво да кажем за враждебността, която създаваме сред децата, поставяйки едното по-високо? Брат ми беше красавецът. Хората идваха и казваха на майка ми: \"О, вижте го, та той прилича на Робърт Редфорд... А това дъщеря ви ли е? Не е ли сладка?\" Тога­ва не мислех, че това ме притеснява, обаче имах натрапчив сън как с брат ми вървим по улицата и една гигантска лешникотрошачка смачква лицето му.Ръкопляскания и смях.След като всички се успокоиха, заговори трета жена:– Искам да ви кажа от собствен опит, че и за привилегировано­то дете не е много приятно. По-скоро е напрежение. Родителите ми винаги ме хвалеха, че съм \"най-отговорната\" и аз живеех спо­ред техните очаквания. Но това си има цена. До ден днешен брат ми и сестра ми играят ролята на безпомощни, а аз трябва да се нагърбвам с всички семейни проблеми.Сега почти всеки искаше да стане и да разкаже каква роля му е била отредена и как това е повлияло живота му. И въпреки че вся­ка история беше различна, всички следваха една схема. Първата роля като че определяше всяка следваща: \"Аз бях мърльото, брат ми чистникът\", \"аз бях ходещата напаст, сестра ми – светата вода ненапита.\"Веднъж раздадени, ролите се играеха, дори с негодувание: \"След като аз бях нарочен за буен, значи наистина трябва да стана буен\" , \"След като всички очакваха да се окапя, няма пък да ги ра­зочаровам.\"И винаги между братята и сестрите се появяваше антагонизъм: \"Мразех брат ми, задето вечно беше \"способното дете\". Поставен до него, се чувствах нелепо\"... \"Мразех сестра ми за избухливия ѝ характер, това ме принуждаваше да съм спокойната.\"Даже когато ролите не бяха напълно противоположни, те оп­ределяха децата – или ги караха да се самоопределят – в сравнение с другия: \"Не бях популярна като сестра ми\"... \"Не бях лидер като брат ми.\"И винаги завършваха с: \"И до днес е така\"... \"И днес напреже­нието между нас\"... \"До днес не можем да се сближим\"... \"И досега имам чувството, че нещо не е наред, ако аз не съм клоунът... при­браният... отговорната.\"Когато споделихме всичко това, хората се смълчаха, преди ня­кой да се обади:– Възможно ли е да има семейство, в което ролята на всяко дете да взаимодейства гладко с тези на другите и семейството да функ­ционира като хармонично цяло?– Вероятно е възможно– отвърнах, – но също така трябва да подготвяте децата си за живота извън семейството. А животът изисква от нас да приемаме много роли. Трябва да знаем как да обичаме и да бъдем обичани; как да сме водачи и следовници, как да сме сериозни, но и малко нещо щури, как да живеем с хаоса и как да създаваме ред. Защо да ограничаваме децата? Защо да не ги окуражаваме да опитват, да изследват потенциала си, да откриват силата, която не подозират, че притежават?Нашият опонент не беше впечатлен от изящната ми реч.– Вие описвате някакъв идеал – каза той. – Да бъдем честни. Хората имат естествени заложби и естествени ограничения. Голя­мата ми дъщеря е много музикална. Тя е само на десет и вече свири целия концерт на Хайдн в ре минор. По-малката не е музикална, насочили сме я към гимнастика.Нямаше как да избере по-лош пример, за да изтъкне гледната си точка пред мен. Думите му извикаха спомен от детството ми, който все още ми горчи и го помня сякаш беше вчера. Разказах му цялата история от самото начало: как родителите ми гордо купиха махагоново пиано за нас, децата. Как гледах голямата ми сестра да се упражнява по цял ден и мечтаех да бъда достатъчно голяма, за да вземам уроци. Как през първата година, когато започнах с уро­ците, учителят ми непрестанно ми казваше, че съм \"най-лошата му ученичка\" и как въпреки неговите критики и моето неумение, с радост непрекъснато свирех няколкото прости упражнения, а на­края имаше дълъг разговор между него и родителите ми дали \"си струва\" да продължавам.Знаех присъдата, преди да дойде. Сестра ми беше \"музикантът\" в семейството. Може би щяха да намерят нещо друго за мен. При­ех решението, без да протестирам. Те бяха прави. Колкото и упо­рито да опитвах, явно учех бавно и ми беше много трудно.Но загубата на музиката беше ужасна за мен. Докато месеци­те минаваха, осъзнавах колко ми липсва. Непоносимо ми беше да слушам как сестра ми свири. Всяка нота ме нараняваше.Скришом, когато нямаше никого, отварях старите си учебни­ци и се опитвах да се уча сама. Даже имах известен напредък. Но накрая задачата ми се стори твърде тежка и се предадох. Музиката не беше за мен.Мъжът ме гледаше втренчено. Струваше ми се, че всеки миг ще каже нещо, когато се обади една жена: – Родителите ми ме запи­саха на пиано, когато бях на осем. Когато аз свършвах, малката ми сестра сядаше на пианото и се опитваше да ми подражава. Един ден тя седна на пианото и изсвири цялата пиеса, която аз се опит­вах да науча вече цял месец. След това спрях упражненията. Казах на майка ми, че повече не желая да се занимавам.– И майка ви се съгласи да спрете? – попитах.Жената кимна.– Чудя се какво щеше да стане, ако вместо да приеме решение­то ви, беше казала: \"Не виждам причини да спираш. Ти се радваш на пианото и напредваш.\" Как щяхте да реагирате на това?– Вероятно щях да изтъкна, че си пилеят парите заради мен. Рут свиреше по-добре. Тя вече знаеше цялата пиеса.Продължих да говоря, сякаш съм майка ѝ:– Миличка, разбирам, че това е обезсърчаващо, но не виждам какво общо има Рут. Дали някой учи бързо, или бавно няма значе­ние. Важно е това, което ти влагаш в музиката и което никой друг не може. Важно е удоволствието, което извличаш от музиката. Не бих допуснала да бъдеш лишена от него.Жената преглътна сълзите си:– Това щеше да е всичко за мен.– Знам – отвърнах (О, Боже, аз ли не знаех!), – има толкова мал­ки момчета и момичета, които са били лишени от реалните си въз­можности, заради специалните умения на някое от другите деца.Обърнах се към цялата група:– Вярно е, че има деца с невероятни природни заложби и тези заложби трябва да се развиват. Но не за сметка на останалите деца в семейството. Когато едното дете процъфтява в специалната об­ласт, в която е надарено, нека сме сигурни, че не изключваме дру­гите си деца от тази област. И нека направим така, че те самите не се изключват от нея. Трябва много да внимаваме с изречения като: \"Тя е музикантът в семейството\"... \"Той е ученият\"... \"Това е атле­тът\"... \"Тя е актрисата.\" Никое дете не заслужава да бъде избутано в ъгъла на кое да е човешко постижение. Ние искаме да е ясно за всичките ни деца, че радостта от науката, танца, театъра, поезията или спорта е за всички, а не е запазена за онези, които имат склон­ност към тези занимания.Чу се недоволен шепот.– Нека използваме тази седмица за да видим дали някое от де­цата ни не е поставено в роля по някаква причина и да видим как да го освободим, така че да бъде в най-голяма степен пълноценна личност.Внезапно се сетих:– О, не! Та аз ви обещах другата седмица да се занимаваме с темата за разправиите.Моят опонент махна с щедър, ободрителен жест:– Няма проблем. Ще се карате още една седмица. Това е важно.", "date": "24-june-2017", "title": "Откъс от \"Братя и сестри без вражди\" на Адел Фабер и Илейн Мазлиш"}
{"url": "http://www.dnevnik.bg/detski_dnevnik/2017/06/24/2994302_edno_ujasno_liato_ili_istoriiata_na_fidjet_spinur/", "text": "Новата популярна играчка - фиджет спинърът, е  от Държавната агенция за метрологичен и технически надзор (ДАМТН) - дали отговаря на изискванията за безопасност на играчките, съобщи тази седмица агенцията.Подобни действия се предприемат и в други страни - американската регулаторна група World Against Toys Causing Harm (\"Светът срещу играчи, причиняващи вреда\") нареди спинърите сред 10-те най-опасни летни играчки.Едно от притесненията е, че части от играчката могат да се отчупят и парченцата могат да бъдат погълнати от малки деца, каза пред \"Форбс\" представител на регулаторната група. Вече е имало два такива случая в САЩ, при които е била нужна операция, за да се отстранят частите. В сряда от ДАМТН съобщиха, че проверяват и дали някои от моделите на спинъра не съдържат наднормено количество олово и живак.Джонатан Джъдж, адвокат от Чикаго, обяснява пред \"Форбс\": \"За разлика от други модерни играчки, които производителят брандира и промотира като нов продукт, никой няма значима търговска марка, авторско право или патент върху фиджет спинъра.\"\"Всеки може да създаде фиджет спинър и да го продава\", каза Джъдж. \"Много от моделите са направени в чужбина и продадени през интернет тук, където има високо търсене.\"Но реалният изобретател на играчката е Катерин Хетингер от САЩ, а идеята идва от \"едно ужасно лято\" през 90-те, когато тя се разболява от миастения гравис - автоимунно заболяване, което причинява мускулна слабост и лесна уморяемост, разказва тя пред \"Гардиън\". По това време Хетингер се е грижела за малката си дъщеря.\"Не можех да ѝ вдигна играчките или да играя с нея, така че започнах да нахвърлям разни неща заедно с вестници, и тиксо, и такива неща\", казва Хетингер. \"Дори не беше прототип, имаше някаква прилика с нещо, тя започваше да си играе с него по различни начини и аз го променях.\"\"Реално го изобретихме заедно - тя можеше да го върти и аз можех да го въртя и така създадохме дизайна\", добавя тя.През януари 1997 г. Хетингер отива във Вашингтон, за да патентова идеята си под името .В продължение на 8 години Хетингер държи патента. Тя разговаря с производители на играчки, но никой не се съгласява да реализира идеята ѝ. Няколко години обикаля панаири във Флорида, където продава играчката, но накрая, оказва се, приходите и разходите били еднакви. През 2005 г. ѝ се налага да се откаже от играчката, защото не може да си позволи да плати 400 долара, нужни за поддържане на авторското право, разказа тя пред \"Гардиън\".\"Само около 3 процента от изобретателите печелят някакви пари. Виждала съм как други изобретатели си ипотекират къщите и губят много. Приемаш съквартиранти, получаваш помощ от семейство и приятели. Трудно е\", обясни Хетингер.И, докато по света се опитват да изтеглят опасните копия на фиджет спинъра, Хетингер организира , с която да събере пари за оригиналния му дизайн.\"Културата, в която живеем сега - времената сега - всеки има нужда от забавление. Хората го осъзнават - и е вярно\", каза изобретателката пред списание \"Тайм\".", "date": "24-june-2017", "title": "\"Едно ужасно лято\", или историята на фиджет спинър"}
{"url": "http://www.dnevnik.bg/analizi/2017/06/24/2994963_kolko_mnogo_e_mnogo_administraciia/", "text": "Министерски съвет публикува през 2016 година. Щатната численост в държавните структури отново е впечатляваща – 132 648 щ. бр. плюс 11 779 щ. бр. в допълнителното щатно разписание. И това при положение, че 35 от всички администрации (общо 559 административни структури, прилагащи Закона за администрацията) не са попълнили информация за числеността си, а данните за 19 администрации са в несъответствие на нормативно установената им. Числеността в МВР е една от тези структури с най-съществени несъответствия, затвърждавайки пълния хаос в организацията и прозрачността на министерството (да припомним, че до 2010 г. никой, дори и министърът, нямаше представа колко са заетите там).Ако оставим настрана проблемът с непопълнената или недостоверна информация, заетите в администрацията намаляват с около 4-5% спрямо миналата година. Като се има предвид, че от началото на кризата всяка година се залагаше намаление на администрацията и/или разходите за нея с по 10%, тазгодишното намаление съвсем не е достатъчно, а и вероятно е по-малко, заради непълните данни.Какво друго ни показва доклада:", "date": "24-june-2017", "title": "Колко много е много администрация"}
{"url": "http://www.dnevnik.bg/bulgaria/2017/06/24/2995132_obvinenite_za_podkup_osmina_mitnichari_ostavat_v_aresta/", "text": "Обвинените за участие в престъпна група за подкупи митничари остават в ареста. Това е решил късно снощи Апелативният специлизиран наказателен съд, който е потвърдил определението на по-долната съдебна инстанция спрямо осмината. Постановеното от съда е окончателно.До най-тежката мярка за неотклонение се е стигнало, след като съдът е преценил, че те са обвинени в тежко престъпление и може да се направи обосновано предположение, че са извършили това, в което са обвинени.След акция в средата на юни на митническия пункт Кулата задържани бяха 23 души. С обвинение се сдобиха само осем, а другите станаха свидетели на държавнотообвинение. От прокуратурата съобщиха след акцията, че митническите служители са работили . В домове и автомобили на задържаните бяха открити пари в различни валути с обща равностойност 63 хил. лв. При продължилите процесуално следствени действия разследващите откриха още 40 хил. евро и 15 хил. лв., за които има данни, че са придобити по престъпен начин.", "date": "24-june-2017", "title": "Обвинените за подкуп осмина митничари остават в ареста"}
{"url": "http://www.dnevnik.bg/sport/2017/06/24/2995148_mitov_iska_oshte_novi_futbolisti/", "text": "Селекцията в \"Левски\" не е завършила, това обяви треньорът на сините Николай Митов след победата над .След по-малко от седмица \"Левски\" се изправя срещу \"Сутиеска\" в мач от първия предварителен кръг на Лига Европа, но Митов иска дотогава да дойдат още нови играчи.\"Няма човек, който повече от мен да иска да бъде взет нов играч. Преди два дни разговарях със  и имам уверението, че ще бъдат привлечени футболисти. Това обаче трябва да се случи колкото се може по-бързо\", каза Митов.До момента сините привлякоха седем нови имена - Иван Горанов, Серджиу Буш, Жуниор Мапуку, Георги Ангелов, Васил Панайотов, Александър Любенов и Антонио Вутов. Заради продажбите на  и Божидар Краев от миналата седмица обаче, треньорът ще търси още футболисти.Според Митов, отборът ще изглежда по добър начин за сблъсъка със \"Сутиеска\"\"Имаме седмица още върху какво да работим. През цялата година ще бъде така - ще се стремим да подобряваме играта си. При всички положения срещу Сутиеска ще бъдем и по-свежи, и по-добри. Очаквам противникът да играе затворенио при гостуването си на \"Герена\", добави треньорът.Той уточни, че Буш и Вутов ще бъдат готови за първия мач в Лига Европа.", "date": "24-june-2017", "title": "Митов иска още нови футболисти"}
{"url": "http://www.dnevnik.bg/skorost/2017/06/24/2994130_dvigatel_na_ferari_otnovo_e_nai-dobur_v_sveta/", "text": "Моторът, използван от \"Ферари\" 488GTB, за втора поредна година е избран за \"Световен двигател на годината\", показаха резултатите на тазгодишното издание на конкурса. Осемцилиндровият V-образен агрегат с двойно турбо беше избран за победител от жури от 87 автомобилни журналисти от 35 държави.Моторът спечели също категориите за агрегати с между 3 и 4-литра работен обем, най-добър спортен двигател. В тазгодишното издание на конкурса двигателят на \"Ферари\" 488 GTВ спечели с 36 точки преднина.При представянето на модела с този мотор на изложение в Женева през 2015 година, беше посочено, че 40-години след лансирането на първото \"Ферари\" с централно разположен V8 мотор, марката отваря нова глава в своята осемцилиндрова история.От 3902 кубика агрегатът изцежда 670 конски сили при 8000 об/мин и 760 Нм при 2000 оборота. Двигателят катапултира 488 GTB до 100 км/ч за три секунди, а до 200 км/ч за 8.3 секунди. Максималната скорост е 330 км/ч. Обещаваният възможен разход на гориво е 11.4 л/100 км.Втората позиция в класацията на най-добрите мотори на годината е за три-литров шестцилиндров мотор с турбо на \"Порше\", монтиран в цялата гама на \"Карера\". Третото място е за комбинацията от бензинов двигател и електромотор, използвани в хибрида БМВ i8.За най-добър нов двигател беше избран 3.5-литров V6 електрически-бензинов агрегат, разработка на \"Хонда\" и монтиран в \"Акура\"NSX. Втората позиция в тази категория е за двулитровият дизел на \"Мерцедес\", използван от Е-класа, третото място е за 2.9-литровия V6 мотор с двойно турбо, монтиран в \"Алфа Ромео Джулия Куадрифолио\".Заслужава отбелязване, че 999-кубиковият трицилиндров двигател с турбо на \"Форд\", за шеста поредна година е с отличието \"Най-добър двигател под 1.0 литър\". За четвърта поредна година за \"Зелен двигател на годината\" беше определен електрическият мотор на \"Тесла\" S.1. Ferrari 3.9 литра битурво V8 (669 к.с.), използван от Ferrari GTB488 - 331 точки2. BMW 1.5-литра, три цилиндъра, електро-бензинов (362 к.с), използван в БМВ i8 - 278 точки3. Porsche 3-литра шестцилиндров турбо (370 и 400 к.с.), използва от 911 Carrera, 911 Carrera 4, 911 Carrera S, 911 Carrera 4S - 2671. Tesla електрически (320 - 700 к.с.) - 2562. BMW 1.5-литра, три цилиндъра, електрико-бензинов (362 к.с.) - 1913. Volvo 2-литра турбо ток и бензин (407 к.с.) - 971. Ferrari 3.9 литра битурбо V8 (669 к.с.) - 3952. Volvo 2-литра турбо ток и бензин (407 к.с.) - 2043. Porsche 3-литра шестцилиндров турбо (370 и 400 к.с.) - 1741. Ferrari 3.9 литра битурбо V8 (669 к.с.) - 2472. Porsche 4-litre boxer - 1593. Mercedes-AMG 4-litre biturbo V8 - 851. Ford 999 кубика, трицилиндров, турбо (100, 125, 140 к.с.) - 2542. Volkswagen 999 кубика, трицилиндров, турбо (85, 95, 100, 110, 115 к.с.) - 2413 BMW 647 кубиков двуцилиндров, бензинов за удължаване на пробега - 1231. PSA Peugeot Сitroen 1.2-литров, трицилиндров, турбо (110, 130 к.с.) - 2392. BMW 1.2-литров, трицилиндров, турбо (75, 102 к.с.) - 1543. Volkswagen 1.4-литра TFSI електро-бензинов хибрид (196, 204 к.с.) - 1151. BMW 1.5-литра, три цилиндъра, електрико-бензинов (362 к.с.), използван в БМВ i8 - 1572. BMW 1.5-литра (102, 109, 136, 150 к.с.) - 1283. Audi 1.8-литра TFSI (120-192 к.с.) - 1031 Porsche 2-litre turbo (349 к.с.) - 1822. Mercedes-AMG 2-литра turbo (360 к.с.) - 1763. Audi 2-литра TFSI (180 - 310 к.с.) - 1641. Audi 2.5-литра петцилиндров с турбо (340, 367 к.с.) 3572. Роrsche 2.5-литра турбо (350 к.с.) - 2763. Ford 2.3-литра турбо (350 к.с.) - 1721. Porsche 3-литра шестцилиндров турбо (370 и 400 к.с.) - 3102. BMW M 3-литра туин-турбо (370 - 500 к.с.) - 1353. Fiat Crhysler 2.9-литра, V6, туин-турбо (510 к.с.) - 1141. Ferrari 3.9 литра битурбо V8 (669 к.с.) - 345 точки2. Mercedes AMG 4-литра, битурбо V8 (462 - 510 к.с.) 2043. Porsche 4-литра боксер (500 к.с.) 1741. Ferrari 6.3-литра V12 (780 к.с.) - 2032. Audi 5.2-литра V10 (540 - 610 к.с.) - 1533. Lamborghini 6.5-litre V12 (700 к.с.) - 75", "date": "24-june-2017", "title": "Двигател на \"Ферари\" отново е най-добър в света"}
{"url": "http://www.dnevnik.bg/sport/2017/06/24/2995124_aleksandur_vezenkov_-_s_mudri_krachki_kum_ligata_na/", "text": "В спорт, в който от много години България върви стремглаво надолу, Александър Везенков е като оазис в пустиня. 21-годишният баскетболист отдавна е сред водещите играчи на своята възраст в Европа, а в четвъртък сутринта получи най-голямото признание в досегашната си кариера. и получи възможността да стане едва вторият българин в историята, докосвал се до меката на баскетбола.  търпеливо и последователно своя път, както винаги досега. Българският национал отлично осъзнава, че трябва да развие още много елементи в играта си и най-вече да се подобри физически, ако иска да бъде фактор в лигата на извънземните, а не просто играч за пет минути на мач. и да продължи развитието си на място, където ще има възможност да играе редовно. Въпреки че е само на 21 години, вече няколко пъти той трябваше да взима ключови за кариерата си решения. И при всеки един демонстрираше търпение и желание да се усъвършенства.\"Аз съм изцяло фокусиран върху \"Барселона\" и там искам да остана и да се подобрявам като състезател. Дай Боже, някой отбор да ме избере и да ме остави в Европа да се развивам\", каза Везенков в началото на месеца. Везенков е роден на 6 август в Никозия, където по това време играе неговият баща - бившият баскетболист и настоящ спортен директор на волейболния \"Лукойл Нефтохимик\" Сашо Везенков. Той израства в школата на солунския \"Арис\", където е привлечен на 14 години.Везенков дебютира в професионалния баскетбол още на 15, а на 17 вече се превърна в сериозен фактор в гръцкото първенство. След първия си сезон с мъжкия отбор на \"Арис\" - 2012/2013 г., беше избран за най-добър млад играч, а след това спечели отличието още два пъти поред.През лятото на 2013 г. Везенков имаше възможност да замине в САЩ и да играе за университета в Ксавиер. Той обаче решава да остане в \"Арис\" и подписа нов тригодишен договор. Може би по-важното в случая е, че въпреки крехката си възраст си той сам прави този избор. \"Баща ми ме запали по баскетбола. Той ме подкрепя, дава ми съвети. Миналото лято обаче ме остави сам да реша накъде да тръгна, за да поема отговорност. Мисля, че това беше правилно решение. Доволен съм от избора си\", разказа Везенков пред \"Дневник\" в началото на 2014 г. През лятото на същата година Везенков направи фурор на европейското първенство до 20 години в Крит. На фона на неубедителното представяне на българския отбор той стана най-добър реализатор на шампионата и попада в идеалния отбор.Везенков е обект на огромен интерес от \"Панатинайкос\" и въпреки че медиите в Гърция многократно обявяваха трансфера за сигурен, българският национал реши да остане верен на \"Арис\".\"Изборът беше много труден. Мисля, че взех правилното решение. Искам да стигна до големите отбори, но когато съм готов. Сега трябва да израсна и след това ще мисля за пари\", каза тогава баскетболистът за \"Дневник\".Решението му наистина се оказва правилно. Следва бляскав сезон, в който той печели всички индивидуални награди в гръцкото първенство - за най-полезен играч (MVP), за най-добър реализатор, за най-добър млад баскетболист и за най-добре развил се състезател.Везенков приковава вниманието на всички големи отбори в Европа - \"Барселона\", \"Реал\" (Мадирд), ЦСКА (Москва), \"Фенербахче\", \"Панатинайкос\", \"Макаби\" (Тел Авив). Междувременно идва и първата му възможност да се включи в драфта на НБА.Той подава заявка за участие, но очаквано се оттегля, за да продължи развитието си в Европа. Нещо, което ще направи отново година по-късно, ясно осъзнавайки, че все още не е достатъчно подготвен за лигата на извънземните.През юли 2015 г. Везенков се насочва към най-силното първенство на континента и подписа четиригодишен договор с \"Барселона\". Първият му сезон е труден, защото не получава много игрово време от треньора Шаби Паскуал.Това обаче се променя с пристигането на гърка Георгиос Барцокас през 2016 г. През изминалия сезон Везенков изигра 62 мача за каталунците в шампионата на Испания и Евролигата, като записа 8.1 точки и 3.1 борби при 54.7% успеваемост в стрелбата от игра, включително 41% от зоната за три точки. Той беше избран в идеалния отбор на младите играчи в Лига АСВ.Тази година беше третата и последна, в която 206-сантиметровото крило можеше да се включи в драфта на НБА. Прогнозите на повечето специалисти в САЩ бяха, че Везенков ще бъде бъде избран във втория кръг и точно това се случи.Генералният мениджър на \"Бруклин\" Шон Маркс определи Везенков като \"елитен стрелец\" в коментара си след драфта. Той наблюдава крилото на \"Барселона\" на живо в двубой от испанското първенство през март. Тогава дойдоха и първите признаци, че \"мрежите\" имат интерес да го изберат.  баскетболният специалист Чарлз Маниего от thebrooklyngame.com определи Везенков като отлична \"драфт-енд-сташ\" опция за \"Бруклин нетс\". Той отчете, че българинът притежава изключителна стрелба, разчита добре играта и благодарение на ръста си може да бъде много ефективен на заслон и контразаслон.\"Той е зашеметяващ стрелец, способен да изстрелва топката бързо от всяка позиция. Движи се много добре без топка и има отлична постановка на стрелбата, с чудесна работа с краката и ритъм. Има много бърза и мека лява ръка. Голям е и може да бъде страхотен като пик-ен-поп четворка от резервната скамейка\", допълни Маниего.Според него Везенков има \"отлично чувство към играта, разбира своята роля и умее да се позиционира добре в двата края на игрището\".\"Като цяло е изключителен стрелец, но може би трябва да разнообрази играта си в нападение. Освен това той не е най-добрият атлет. Това ще затруднява играта му както в нападение, така и в защита\", написа още Маниего.Везенков не присъства на избирането си в драфта. Той пропусна церемонията в Ню Йорк, за да остане в Орландо, където от няколко седмици води усилена физическа подготовка под наблюдението на известния кондиционен специалист Джеф Игуера.Крилото на \"Барселона\" се готви за втора поредно лято в Орландо. преди заминаването си заяви, че иска да използва пълноценно всяка една минута с Игуера. Според Маниего недостатъчният атлетизъм \"може да се окаже разликата между това българинът да бъде перспективен играч и да се превърне в международна суперзвезда\". Затова Везенков набляга здраво на работата във фитнеса.\"Александър Везенков има добър ръст за позицията на тежко крило, на която най-често играе, макар да му липсва атлетизъм. Той не е особено бърз, нито експлозивен, но притежава страхотен реализаторски инстинкт, баскетболна интелигентност и състезателен характер\", написаха за българина от Draft Express.Въпреки че е израснал в Кипър и е прекарал голяма част от съзнателния си живот в Гърция, Везенков винаги е казвал, че неговата страна е България. Той е преминал през всички национални гарнитури - до 16, до 18 и до 20 години, а от 2015 г. играе за представителния отбор. \"Аз съм си българин\", винаги е казвал баскетболистът, който в края на 2015 г. получи и гръцко гражданство. Освен да се развива на клубно ниво, Везенков има огромно желание да постигне добри резултати и с българския национален отбор. След края на индивидуалната подготовка в САЩ той ще се присъедини към националния отбор на България за световните квалификации с Португалия и Беларус. \"Предстои ни важно лято. Този път въпросът не е дали ще се класираме. Трябва да се класираме\", заяви Везенков в началото на месеца. ", "date": "24-june-2017", "title": "Александър Везенков - с мъдри крачки към лигата на извънземните"}
{"url": "http://www.dnevnik.bg/sviat/2017/06/24/2994967_albaniia_zalaga_na_sudebnata_reforma_s_nadejda_za/", "text": "На Майлинда Андреа са ѝ нужни 16 години, за да се издигне до най-важния съд в Албания. След това 50 000 евро я повалят. Тъкмо тази сума получава в кафе в Тирана съпругът ѝ Одхисе през юли миналата година, за да може Върховният съд, където Андреа е съдия по това време, да отхвърли жалба заради собствеността на земя близо до южната граница на Албания с Гърция.Жалбата действително е отхвърлена, а миналата седмица 48-годишната Андреа стана най-високопоставеният съдия в Албания, осъден за корупция от собствените ѝ бивши колеги от Върховния съд. Случаят стана символичен за това до колко високи етажи подкупите са проникнали в ешелоните на властта в Албания, но също ѝ за новата решителност, която изглежда показва страната да изкорени тези практики, докато преследва възможни преговори за членство с Европейския съюз преди края на годината.Премиерът социалист Еди Рама се бори да бъде преизбран в неделя, след като доведе Албания съвсем близо до потенциално най-значимата атака срещу корупцията в правосъдната система, откакто балканската държава с три милиона души население излезе от комунистическата си изолация рано през 90-те години на миналия век.Засрамена, но и приласкана от Съединените щати и Европейския съюз, страната по-рано тази година прокара законодателство, чиято цел беше да се прекрати политическата намеса и да се укрепят позициите на съдилищата. Главната мярка в него е план, наблюдаван от панел на европейски и американски експерти, според който около 1000 съдии и прокурори трябва да бъдат проучени, за да се изкоренят от системата онези от тях с пари над възможностите, които дават скромните им заплати. Тези, които оцелеят, както и новоназначените, ще получат двойно по-голяма заплата в размер на 150 000 леки (1628 долара) месечно.Ако мерките се приемат, Албания, която вече е член на НАТО, се надява да отвори преговорите за членство с ЕС до края на 2017 г. - голяма крачка напред за бедния регион, но и полезна за смия блок, който все още се опитва да покаже, че е готов да се разширява и след напускането на Великобритания пез 2019 г. \"Не можем да си позволим да спрем,\" каза Рама в интервю за \"Ройтерс\" по-рано този месец.Реформата дойде след години натиск от Европейския съюз и Съединените щати, а Вашингтон е силно популярен и влиятелен сред албанците. След краха на мащабната Понци схема, която унищожи икономиката през 90-те години, страната полага усилия да се справи с репутацията, която има, като дълбоко корумпирана.Някои съдии открито се хвалят с богатството си, докато други твърдят, че луксонзите вили и апартаменти са им подаръци от роднини. За някои вече се знае, че често летят на запад, за да гледат европейски футболни мачове, въпреки относително ниските им официални доходи. \"Плащат ми повече, отколкото на тях, но някои карат (луксозен джип) \"Ауди Q7\", а аз имам малка кола, която често се разваля,\" каза съдебният репортер в Тирана Клодиана Лала.В разрез с дипломатическия протокол американският посланик в Албания Доналд Лу каза на съдийска конференция късно през 2015 г.: \"Трябва да станете новия символ на системата, вместо сегашния образ на корумпирани съдии, които носят часовници \"Картие\".\"На хартия реформата премахва политическите назначения в съдебната система и дава независимост на прокуратурата. \"Влиянието на политиката е минимално,\" казва социалистическият депутат Фатмир Джафа, който ръководеше писането на текста с напъствия от Запада. По думите му реформата не е козметична, \"а радикална трансформация.\"Съдиите обаче дават отпор и вече са оспорили реформата в Конституционния съд, които тепърва предстои да се произнесе по тях. Герд Ходжа, шефът на Съюза на съдиите в Албания, каза, че ЕС се държи със съдебната система на страната така, сякаш тя е в \"нулевата си година\". Реформата е необходима, каза той за \"Ройтерс\", но условията, по които се проверят магистратите, са твърде неясни и има риск от политизиране.Посланикът на ЕС в Албания Романа Влахутин каза, че значението на реформата е видимо, като се наблюдава \"съпротивата на определени групи по интереси, които не пестят усилия в това да ѝ попречат и да я отслабят.\"Други обаче предупреждават, че новата система може да се окаже твърде амбициозна. \"Създадоха огромна структура, която трудно ще е изпълни,\" каза Катлийн Имхолц, ирландско-американски адвокат в Албания. Тя защитава американския натиск за реформа в страната. \"Американците имат истрено желание да подобрят съдебната система, като въведат специален отдел за разследване с прокурорски правомощия по модела на ФБР и като премахнат корумпираните от системата... Но тя стана толкова сложна, че целите се изгубиха.\"Андре, осъденият съдия, не беше в залата, когато магистратите съобщиха присъдата ѝ. В залата пред тях имаше портрет на албанката Майка Тереза, която с \"молитва за съдиите\" изисква от тях да си вършат работата. Самата Андреа твърдеше, че е невинна. Получи четиригодишна условна присъда, а за пет години ѝ забраниха да заема държавни длъжности. Съпругът ѝ влезе в затвора за 18 месеца. Адвокатът ѝ обжалва в Конституционния съд.Рама, който води в проучванията преди парламентарните избори в неделя, обвини противниците си, че планират да отменят реформата, макар главната опозиционна Демократическа партия да обеща, че ще я приложи, ако дойде на власт.В писмено изявление до \"Ройтерс\" посланикът на ЕС Влахутин каза, че блокът внимателно ще наблюдава как се прилага законът, докато обсъжда дали да даде начало на преговорите за членство.", "date": "24-june-2017", "title": "Албания залага на съдебната реформа с надежда за преговори с ЕС"}
{"url": "http://www.dnevnik.bg/politika/2017/06/24/2995142_ognian_gerdjikov_ne_sme_vruzvali_rucete_na_borisov_za/", "text": "\"Не сме връзвали ръцете на Бойко Борисов за изтребителите\". Това коментира пред Би Ти Ви бившият служебен премиер Огнян Герджиков, след като вчера министър-председателят .\"Те можеха съвсем спокойно да решат и всичко друго. Нямаше обвързваща сила\", уточни Герджиков. По думите му служебният кабинет е одобрил \"Грипен\", защото е имало такова експертно мнение от военни специалисти. \"Аз лично винаги отдавам приоритет на експертните решения пред политическите\", отбеляза той.Герджиков определи като поредната \"тежка самодейност\" идеята на ГЕРБ за \"Има абсолютна давност в публичните вземания, но в частните отношения това ще бъде катастрофа\", прогнозира Герджиков.\"Един съдебен процес в България много често трае над 10 г. По време на съдебния процес давността не тече, тя е спряла. Минат 10 г. и тези пари никога не мога да се вземат, защото е изтекла давността. Това е страхотен стимул за длъжниците да бягат. Ще има едно криене, едни болни адвокати\", аргументира се той.Според бившия служебен премиер мярката до 2 години разплащанията в брой да бъдат ограничени до 1 000 лв., която беше приета на първо четене в парламента, е несъразмерна. \"1 000 лв. е твърде нисък праг и това ще спъне много елементарни разплащания\", коментира той.\"Ако става дума за плащания между търговци - да, но за обикновени хора, ако например искам да ви продам колело за 1 000 лв. – защо? За да платим допълнително такси, за да рискуваме да минем през банкова система, където не се знае дали няма да се блокира и нещо да стане?\", попита Герджиков.Според него това, че парламентът работи трудно, има и своите плюсове, тъй като по думите му свръхпроизводството на закони показва безсилието на една държава. Ние сме шампиони по непрекъснати промени в законите, заяви той. Герджиков даде пример с Кодекса за социално осигуряване, който от 2000 г. до днес е променян 120 пъти.Герджиков отчете като грешка, която не би повторил, прекалено многото кадруване по време на служебното правителство. \"Не бива един служебен кабинет да прави толкова много уволнения и назначения, само там, където наистина се налага\", обясни той. Допълни, че отново би приел, ако го поканят за служебен премиер, защото вече е натрупал допълнителния опит, който е много ценен. \"Имам усещането, че нашият служебен кабинет в общи линии се справи много добре\", обобщи той.", "date": "24-june-2017", "title": "Огнян Герджиков: Не сме връзвали ръцете на Борисов за изтребителите"}
{"url": "http://www.dnevnik.bg/bulgaria/2017/06/24/2993479_kak_edin_holandec_popadna_v_aresta_v_sofiia_s/", "text": "Куентин Брууър е от Холандия и е на 23 години. Не знае български, но това лято с помощта на българската съдебна система и МВР, вероятно ще научи. Условията, в които това ще се случи, едва ли са най-приятните, защото от началото на седмицата той се на намира в ареста на бул. \"Г.М. Димитров\". Младежът е обвинен в опит да подкупи двама полицаи с 42 лева и задържан за постоянно под стража.До това се стига и след настояване на държавното обвинение той да бъде арестуван, и след определение на второинстанционния съд (първият приема, че на Брууър може да бъде наложена парична гаранция). Магистрати, с които \"Дневник\" разговаря, споделиха, че след миналогодишния случай на избягалия от домашен арест турски шофьор, предизвикал катастрофа с две жертви, който стана повод за негативна обществена реакция спрямо съда, повечето съдебни състави налагат най-тежките мерки за неотклонение спрямо чужди граждани, независимо от обвинението спрямо тях.Брууър ще може да иска от съда промяна на мярката му за неотклонение едва след настъпването на нови обстоятелства. Тъй като Брууър се задържан само защото е холандец, то едва ли такива обстоятелства ще се появят.Мярката му може да бъде изменена по всяко време и от прокурора. Срещу него тече разследване, което не е известно кога ще приключи, въпреки че случаят не се отличава с особена сложност. За престъплението, в което холандецът, е обвинен наказателният кодекс предвижда до шест години затвори и глоба.На девети юни, малко след 07.30 ч. сутринта, Брууър се намира пред спортен магазин на бул. \"Фритьоф Нансен\" 5. Той удря по вратата на магазина и така задейства алармата. Пристигат охранители, а с тях и собственика на магазина. Идват и двама полицаи. Служителите на МВР и момчето не могат да се разберат на английски.То вади личните си документи, след малко и пари - две банкноти по 20 лева и една по два лева. Свидетели твърдят, че той казва \"вземете ги\" (не е известно на какъв език). Малко след това Брууър е задържан и обвинен в даване на подкуп на полицаи.Текстът от Наказателния кодекс, по който момчето е обвинено е, чл. 304 гласи: Който предложи, обещае или даде дар или каквато и да е облага на длъжностно лице, за да извърши или да не извърши действие по служба или загдето е извършило или не е извършило такова действие, се наказва с лишаване от свобода до шест години и глоба до пет хиляди лева.Брууър е изправен пред Софийския градски съд на 11 юни с искане за постоянно задържане. Пред съда се явява прокурор Павел Панов, който настоява холандецът да бъде задържан под стража. Той твърди, че има обосновано предположение, че момчето е извършило престъплението и е налице опасност да се укрие.Пред съда Брууър разказва своята версия, като първо се извинява за своето поведение. Бил е с приятели и са пили бира. В един момент остава сам, но решава да продължи да обикаля града, но малко по-късно разбира, че телефонът му е откраднат. Изгубва се и дълго време не може да се ориентира, за да стигне до апартамента, който е бил нает от него и приятеля му. Отрича да е искал да подкупва полицаите, а обяснява ваденето на парите с факта, че в Холандия може да бъдеш глобен директно на улицата, ако извършваш някакво хулиганство. Признава, че е блъскал по вратата на магазина, но защото е мислил, че това е входната врата към апартамента му. Споделя, че досега алкохолът не му се е отразявал така, че има моменти, които не помни и че се съмнява, че някой е сложил нещо в питието му.\"Дневник\" научи, че той е бил с охлузни рани, но не помни от какво са били те.Първоинстанционният съд с председател Мирослава Тодорова приема, че има обосновано предположение, че Брууър се е опитал да подкупи полицаите. Мотивите за това са събраните показания на полицаите и на пристигналите на място СОТ-аджии, които твърдят, че парите са били извадени от холандеца, без да бъдат поисканиТой учи и едновременно с това работи, нямал е противообществени прояви. Съдът постановява да му бъде наложена мярка за неотклонение парична гаранция от 500 лева.Мотивът е, че тази мярка няма да създаде на обвиняемия повече ограничения от необходимите. Съдът приема, че подобна мярка би въздействала възпиращо на обвиняемия Брууър, тъй като всяко отклонение от режима на мярката за неотклонение би представлявало основание той да бъде върнат в ареста, а сумата на паричната гаранцияда бъде отнета в полза на държавата. Според съдебният състав мярката е достатъчна, защото ако момчето напусне без разрешение територията на страната, може да се започне производство по издаване на Европейска заповед за арест за официалното предаване на обвиняемия отново у нас.\"Неизбежно тези последици биха се отразили неблагоприятно на цялостния социален статус на обвиняемия в Нидерландия,включително и на възможността да продължи образованието си, доколкото съобщение за настоящото производство ще бъде изпратено и в учебното заведение, в което обвиняемият се обучава\", пише още първоинстанционния съд.От заседанието става известно, че Куентин се обучава все още в университета, а също така и работи в супермаркет.Момчето плаща гаранцията и е освободено. Но прокурор Пастованов от Софийска градска прокуратура решава да протестира определението на градския съд пред апелативния съд. Съдебният състав е с председател Вера Цветкова, Маргарита Шарбанова и Петър Гунчев.Пред втория съд защитата на момчето обръща внимание на съда, че показанията на полицаите са с идентични изречения, което е нелогично житейски двама различни субекта да се изразяват напълно еднакво. Според тях Брууър е искал да обясни нещо на полицаите преди да извади парите. А именно да разкаже за твърдяната от него глоба на място в Холандия и е оставил парите на стълбите.Не е известно на какъв език са си комуникирали. Защитата заявява, че на момчето три пъти е бил извършван личен обиск и изземване, като при първото такова действие не е имало последващо одобрение от съда, (нещо, което и първият съд отбелязва). Първо той е обискиран в 10:40 часа на 9 юни - денят на задържане. 20 минути по-късно е извършен личен обиск по закона за МВР от основните свидетели - полицаите от първо районно. Същият ден след 20 часа е извършен още един обиск по закона за изпълненията на наказанията.Защитата твърди, че декларацията, която той е подписал, че разбира в какво е обвинен, вероятно не е била преведена, защото преводач му е осигурен няколко часа, след като е арестуван. \"Дневник\" научи, че в ареста на момчето не е давана дори вода.Освен това адвокатите уточняват, че в протокола за оглед на местоипроизшествие, който се изготвя от полицията, след края на изписания ръкописен текст няма подписи или знак \"Z\", което позволява да бъде извършено дописване. Вторинстанционният съд приема, че спрямо Брууър не е извършено нарушение с трите обиска, защото са по три различни закона, а за оставеното празно място на протокола за оглед заявява, че не намира за уместно направеното внушение, че държавен орган (т.е. на досъдебното производство) може да си позволи дописване на документ.Детaйл от историята е, че един от двамата полицаи, задържали Брууър, е Кристиян Стоянов от първо полицейско управление. През 2014 година \"Господари на ефира\" разказа как полицаи със същото име и от същото РПУ - Кристиян Стоянов изнася твърдения, че млада жена е скъсала униформата му при опит да бъде арестувана. Впоследствие , от които ставаше известно, че Стоянов е инсценирал скъсването. Прокуратурата отказа да го разследва, а Европейският по правата на човека осъди държавата на глоба от 5500 евро заради този отказ.Съдът не приема и представеното от защитата предварително споразумение за сключване на договор за наем - доказателство, че той няма да се укрие, като приема, че това е бъдещо несигурно събитие. Защитата заявява и това, което първоинстанционният съд приема, че като гражданин на Холандия, той би могъл да бъде осигурен на разследващите органи у нас с издаването на Европейска заповед за арест.Акцент в определението на съда е как общественият интерес винаги трябва да бъде поставян над личния, а и защото престъплението се характеризира с висока обществена опасност и извършването му сериозно застрашава обществения ред и устоите на държавността. Затова и съдът приема, че има обосновано предположение, че е извършил престъплението и че може да се укрие, освен това случаят не се отличавал с фактическа и правна сложност и може да приключи в бързи срокове.През цялото време Брууър е съдействал на органите, като не се е опитал да се укрие, а напротив следял е дали прокуратурата ще протестира и ако да, кога ще бъде заседанието й. Държавното обвинение пуска повторно искане за неговото задържане в последния възможен срок за това, което отлага заседанието на апелативния съд с няколко дни. Въпреки това, момчето се явява. Случаят е показателен с това, че след \"особените успехи\" на МВР и прокуратурата по т.нар дела с обществен интерес, те демонстрират решителност и сила в маловажни казуси, което ги прави още по-проблемни. Освен с това е най-вече показателен с ефекта, който е постигнат върху съда, който удовлетворява искането на прокуратурата, заради опасността от скандал, допуска дискриминация (нямаше да бъде задържан, ако е обвиняемият е роден във Видин, въпреки че в рамките на ЕС не трябва да се виджда разлика) и лишава от свобода един млад човек напълно ненужно за никого.", "date": "24-june-2017", "title": "Как един холандец попадна в ареста в София с обвинение за подкуп от 42 лева"}
{"url": "http://www.dnevnik.bg/sport/2017/06/24/2995013_video_djeik_djilenhal_vleze_v_roliata_na_ocelial_ot/", "text": "Силата на човешкия дух и палитра от емоции са в основата на филма Strogner, чийто трейлър беше представен преди ден. Джейк Джиленхал влиза в ролята на Джеф Бауман - оцелял след атентата на маратона в Бостън през 2013 г.Филмът разказва историята на Бауман, който губи и двата си крака до коленете след експлозията. Показва и вътрешната му борба, емоции и стремеж да продължи. Джиленхал играе заедно с Татяна Маслани, която влиза в ролята на приятелката (по това време) на Бауман - Ерин Хърли.Оцелелият при атаката Бауман написа книгата Stronger, в която разказа за хаоса в деня на маратона. Именно върху нея стъпва и филмът.През 2014 г. Бауман и Хърли обявиха, че са сгодени, като имат и дъщеря - Нора. Миналата година обаче двамата се разделиха.При атентата бяха убити трима души, а повече от 260 бяха ранени. Филмът ще излезе по кината тази есен.", "date": "24-june-2017", "title": "Видео: Джейк Джиленхал влезе в ролята на оцелял от атентата на маратона в Бостън"}
{"url": "http://www.dnevnik.bg/skorost/2017/06/24/2994845_kakvi_sa_poslednite_izmeneniia_v_zakona_za_dvijenie_po/", "text": "Без знаци пред камерите на пътя и повече санкции за нарушения от шофьорите и собствениците на коли. Така с две думи може да се обобщят последните изменения в Закона за движение по пътищата, които бяха приети на второ четете от депутатите тази седмица.Измененията дойдоха след нареждане на премиера Бойко Борисов на извънредно заседание на кабинета за спешни мерки срещу катастрофите и за намаляване жертвите на пътя.Причината за тази промяна бе, че множество фишове за превишена скорост, установени с мобилна камера, се отменяха от съда, тъй като нямаше предвиден законов ред за тяхното използване. По тази причина правителството прие наредба, в която разписа поставяне на знаци пред камерите на пътя. Изискването за подобен знак затрудняваше изключително т.нар. мобилни радари, тъй като полицаите трябваше да си носят подвижен знак, който да слагат преди патрула, припомня \"\".Аргументът срещу отпадането на предупредителния знак е, че е противоконституционно, защото нарушават правата на гражданите след като не знаят, че влизат в зона, където могат да бъдат заснети. Контрааргументът обаче е, че радарите с камери не позволяват разпознаване на човека, който шофира и на практика личните му права не се засягат.След разпореждането на Борисов промяната тази седмица в закона бе с мотиви, които са абсолютно противоположни на аргументите, с които бяха въведени знаците. И двете изменения - през 2015 г., когато бяха сложени знаците и сега, когато те се махат са на ГЕРБ.В защита на промените тогава се изказва Красимир Ципов, който сега запази поста си на зам.-министър на вътрешните работи. \"Аз лично смятам, че е необходимо да се оповестяват в средствата за масово осведомяване местата, където ще бъдат извършен контрол, няма значение какъв вид контрол. В крайна сметка, след като ще има камери в автомобилите, в моторните превозни средства, в полицейските патрулки, гражданите трябва да знаят, че този контрол се осъществява при условията на видеозаснемане\", казва той тогава, цитиран от \"Капитал\".Две години по-късно партията на Борисов е на друго мнение - знакът кара шофьорите да намаляват за малко, а след това отново да карат с превишена скорост. Отново Ципов определи пред \"Дневник\" твърдението, че премахването на знаците е противоконституционно, като невярно.През последните години почти целия автопарк на КАТ бе оборудван с камери и микрофони, които трябва да заснемат проверката като гаранция срещу корупционни практики.Често обаче катаджиите паркираха така полицейските коли, че те бяха извън обхвата на камерите. Сега изрично се записа в закона, че ако колата на МВР е с камери, контролът трябва да става само в техния обхват.Затова всеки шофьор ще може да оспори извършена проверка спрямо него извън обхвата на камерите.Досега санкцията за собственици на автомобили, които ги дават на неправоспособни шофьори бе спиране от движение на колата за срок до един месец. Сега срокът е увеличен от шест месеца до една година.\"От проверките, които са извършени от началото на годината, има 11 366 спрени за проверка, от тях се установява, че само 1212 са били собственици на автомобили, останалите са били реално неправоспособни. Тези 10 000 всъщност ги оневиняваме\". Така мотивира промяната председателят на парламентарната група на ГЕРБ Цветан Цветанов.Със заключителните разпоредби на промените се прави изменение на Наказателния кодекс, като се премахва приложението на чл.78а от кодекса при употреба на наркотици. Според разпоредбата ако деецът не е осъждан, а наказанието е до три години му се налага административна глоба. Това означава, че шофирането след употреба на наркотични вещества ще се наказва от една до три години затвор и няма да се прилага налагането на глоба.Приетите законодателни промени са насочени към три групи нарушения - превишената скорост, неправоспособните водачи и шофирането след употреба на наркотици. От статистиката на МВР за тежки катастрофи през 2016 г. се вижда, че заради превишена скорост са станали общо 8 тежки катастрофи (от общо 7166). Четири са тежките произшествия, предизвикани след употреба на наркотични вещества, а 143 - от пияни шофьори. В статистиката няма данни за тежките катастрофи, предизвикани от неправоспособни. От статистиката на Главна дирекция \"Национална полиция\" за 2016 г. се вижда, че през годината са били установени 30 432 шофьори без книжка (за 2015 - 22 031) от общо 953 хил. констатирани нарушения, съобщава \"Капитал\".В България липсва задълбочен анализ на причините за настъпване на пътнотранспортни произшествия. Според статистиката на \"Пътна полиция\" основната причина за тежките катастрофи е т.нар. несъобразена скорост. Липсва съпоставка на данните с други статистики - интензивност трафик, икономически и демографски показатели и т.н.От приемането му през 1999 г. Законът за движение по пътищата е бил променян 69 пъти. Към настоящия момент един човек изтърпява ефективно наказание лишаване от свобода за взет подкуп и той не е служител на Пътна полиция. Над 600 души (от общо около 8000 затворници) излежават присъди в българските затвори заради престъпления, свързани с движението по пътищата, като най-голямата група от тях са пияни и неправоспособни шофьори, както и такива, които шофират след употреба на наркотици.Иначе и Българската асоциация на пострадали при катастрофи, и Съюза на българските автомобилисти подкрепят премахването на знаците пред камерите. Владимир Тодоров от асоциацията заяви пред \"Дневник\", че организацията подкрепя това предложение. \"Идеята е, че Законът за движение по пътищата важи 24 часа, 365 дни в годината. Не може да има предупреждение за проверки. Това е безсмислено. Има и друг негативен ефект, че винаги при знак за камери скоростта се намалява, след това се дава рязко газ и много често се случват инциденти. В Европа има две концепции - в половината държави камерите са обозначени, в половината не са обозначени. Има дори държави, в които камерите се слагат в цивилни коли, не са в полицейски коли и те не се обозначават.\"Като безсмислен определи аргумента, че според Конституцията никой не може да бъде заснеман без негово желание, защото в основния закон се казва - освен, в случаите, предвидени в закон. Освен това има решения на Европейския съд по правата на човека, според които на обществени места, каквито са пътищата - всеки може да заснема и да бъде заснеман, допълни Тодоров.Емил Панчев, който е председател на Съюза на българските автомобилисти, заяви, че е нужно да се поведе буквално война с пътните нарушители, за да намалеят катастрофите и по тази причина подкрепят промяната. От организацията обаче държат информацията на разположени камери да остане на сайтовете на съответните полицейски управления, за да има обществен контрол.Важно е обаче санкциите да не падат пред съда.", "date": "24-june-2017", "title": "Какви са последните изменения в Закона за движение по пътищата"}
{"url": "http://www.dnevnik.bg/bulgaria/2017/06/24/2995185_noviiat_antikorupcionen_zakon_predvijda_poveche_hora/", "text": "След като в сряда правосъдният министър Цецка Цачева обяви, че до края на юли ще е готов законопроектът за нов антикорупционен закон и може би заради важността му, министерството е обявило едномесечна обществена консултация по бъдещия проект, видно от портала за консултации.В новия, трети подред за рамките на две години, проект се предвижда създаването на нов единен независим орган, който да обединява функциите на съществуващи публични органи и звена с основната роля да извършва реални проверки на декларациите за имущество и интереси, да осъществява производства за установяване на конфликт на интереси и да извършва отнемането на незаконно придобито имущество.Според авторите на законопроекта – новият независим орган ще се нарича Комисия за противодействие на корупцията и отнемане на незаконно придобитото имущество, информира БГНЕС. Бъдещата комисия ще стъпи на базата на сега действащата Комисия за отнемане на незаконно придобито имущество, като към нея се вливат Комисията за предотвратяване и установяване на конфликт на интереси и на Центъра за превенция и противодействие на корупцията и организираната престъпност към Министерския съвет (БОРКОР), съответното звено от Сметната палата.По този начин се цели да се създаде необходимата връзка между функциите по проверка на имуществените декларации, установяването на конфликт на интереси и изготвянето на тази основа на анализи за оценка на риска, аргументират се от правосъдното министерство.В бъдещия Закон за противодействие на корупцията и за отнемане на незаконно придобитото имущество е предвиденОт друга страна, се предвижда функцията по отнемане на незаконно придобито имущество да се използва не само като противодействие на организираната престъпност, а и като механизъм за борба с корупцията. Предвижда се и членовете на настоящата Комисия за отнемане на незаконно придобито имущество да довършат мандата на си в новата Комисия за противодействие с корупцията.Премахната е и т.нар. обратна тежест на доказване, т.е. този, който подава сигнал за корупция срещу някого ще трябва да го доказва. Това бяха основните две точки, които бяха критикувани в предишния проект, изготвен от екипа на тогавашния вицепремиер Меглена Кунева.", "date": "24-june-2017", "title": "Новият антикорупционен закон предвижда повече хора да подават декларации"}
{"url": "http://www.dnevnik.bg/kultura/2017/06/24/2987543_otkus_ot_nai-goliamata_greshka_na_ainshtain_na_deivid/", "text": "В рубриката \"Четиво\" \"Дневник\" публикува откъс от \"Най-голямата грешка на Айнщайн\" с автор Дейвид Боданис, предоставен от Издателство \"Изток Запад\".Как се случва това? Въображението и самочувствието на Айнщайн му помагат в по-младите му години, но когато става дума за новата област на квантовата механика, същите тези качества му пречат и го поставят в конфронтация с другите физици. Талантливият биограф Дейвид Боданис проследява живота на Айнщайн – от скептичния и ексцентричен студент до най-блестящия физик на света, а сетне и до самотника, изпаднал в забвение.Тази задълбочена и интимна биография описва в дълбочина живота на прочутия физик: от любовните му отношения и съперничества до научните му цели и идеи. Разкрива какво му дължим днес – и колко повече би могъл да постигне, ако не бе проявил такова упорство. \"Най-голямата грешка на Айнщайн\" разказва истинската история на гениалността и високомерието на Титана на съвременната физика.Превод от английски Жана ТотеваПРИНСТЪН, 1953 г. Туристите обикновено стоят на трото¬ара срещу бялата дъсчена къща на \"Мърсър Стрийт\". Но е трудно да сдържат вълнението си, щом забележат възрастния мъж, вървящ бавно от университетския кампус, облечен в дълъг шли¬фер, и ако вятърът в Ню Джърси е особено остър, с тъмна плетена шапка над прословутата си рошава коса.Най-смелите туристи понякога го пресрещат, за да му кажат колко много му се възхищават или да помолят за автограф. Пове¬чето се смущават или са прекалено изпълнени с благоговение, за да го заговорят, и спазват почтена дистанция. Защото този възрастен мъж е Алберт Айнщайн, най-великият гений на всички времена, само на няколко метра от тях, с набръчкано, мъдро лице, подсказ¬ващо, че той е достигнал до несравнимо по-дълбоки прозрения от всички други досега.Айнщайн е най-прочутият жив физик, но въпреки славата му, той обикновено се разхожда сам или понякога с един стар прия¬тел. Макар че е много известен и все още постоянно да го канят на официални вечери и дори на филмови премиери – холивудските звезди са изключително развълнувани и радостни, че ще се снимат до гения – действащите физици нямат почти нищо общо с него, и то от много години.Но не възрастта му ги кара да се отнасят така с него. Великият датски учен Нилс Бор е шейсет и осем годишен в сравнение със седемдесет и четирите години на Айнщайн, но той остава толкова открит за нови идеи, че мнозина талантливи аспиранти искат да прекарват времето си с него в института му в Копенхаген, кой-то се слави с високото си интелектуално ниво. Но Айнщайн се е изолирал от преобладаващата насока на научните изследвания от десетилетия.Има любезни аплодисменти, разбира се, в малкото случаи, когато той провежда семинари в Института за авангардни изследвания, в неприветливия участък в края на кампуса в Прин¬стън, но това са аплодисменти, които човек може да отдаде на стар войник, изкаран с инвалидна количка на сцената. Връстниците на Айнщайн го приемат като отминало величие. Дори мнозина от най-близките му приятели вече не приемат идеите му сериозно.Айнщайн усеща изолацията. Навремето домът му е бил изпъл¬нен с колеги, младежка енергия и оживени разговори. Втората му съпруга, пълничката и бъбрива Елза, е починала преди доста го¬дини, а сега си е отишла и неговата любима по-малка сестра, Мая.Смъртта на сестра му е особено болезнена за Айнщайн. Двама¬та с Мая са били близки приятели като деца в Мюнхен през 80-те години на XIX век. Те са се дразнили, закачали са се и са строили замъци от карти.1 Тя си спомня, че ако замък с особено сложна конструкция се срути от порив на въздуха, брат ѝ упорито започва да го строи наново.Обича да казва: \"Аз може и да не съм по-спо¬собен от другите учени – но имам магарешки инат.\"Айнщайн е запазил този младежки инат, но здравето му не е същото. Кабинетът, където държи книги, документи и статии, е в мансардата в дома му в Принстън, надолу по коридора, където е и стаята на Мая. На тази възраст Айнщайн може да изкачва стълби¬те единствено много бавно, често спирайки, за да си поеме дъх. Но това може би няма значение. Когато се настани в кабинета, ще има цялото време на света.Той е най-великият ум на съвременната епоха. Как така ще свърши в самота?БЕРЛИН ПО ВРЕМЕ НА ВОЙНАТА, 1915 г. Айнщайн току що е създал великолепното си уравнение – не известното E=mc2, което е измислил десет години по-рано, през 1905 г., а нещо мно¬го по-силно: уравнение, което стои в основата на общата теория на относителността. Това е едно от най-добрите постижения на всички времена, велико, като творбите на Бах или Шекспир. Урав-нението от 1915 г. има само два централни термина, но разкрива неподозирани характеристики за време и пространство, обяснява защо съществуват черните дупки, показва как е създадена Вселе¬ната и как вероятно ще завърши и дори полага основата на рево¬люционни технологии като джипиес навигацията*. Самият Айн¬щайн е поразен от откритието си. \"Най-смелите ми мечти сега се сбъднаха\", пише той на най-добрия си приятел през тази година.Но мечтите му скоро ще бъдат посечени. Две години по-късно, през 1917 г., той осъзнава, че астрономическите доказателства за формата на Вселената изглежда противоречат на общата му теория за относителността. Неспособен да обясни противоречието, той надлежно променя уравнението, добавяйки един допълнителен термин, който нарушава простотата му.Както се оказва, компромисът е само временен. Няколко годи¬ни по-късно нови факти доказват, че оригиналната му и прекрас¬на идея е правилна, и Айнщайн възстановява първоначалното си уравнение. Той нарича това временно изменение \"най-големия гаф в моя живот\", защото то е нарушило красотата на неговото оригинално, просто уравнение от 1915 г. Но тази промяна е само първата голяма грешка на Айнщайн. Най-голямата тепърва предстои.Айнщайн смята, че е неправилно да следва такива погрешни експериментални доказателства и че трябва просто да сдържа нер¬вите си, докато астрономите осъзнаят, че те са сгрешили. Но от това извлича и допълнителното заключение, че по най-важните въпроси никога няма да следва отново експериментални доказа¬телства. Когато критиците му се опитват да поднесат факти срещу по-късните му убеждения, той ги игнорира, уверен, че ще докаже правотата си.Това е нормална човешка реакция, но с катастрофални послед¬ствия. Тя все повече и повече подкопава онова, което Айнщайн опитва, особено в новите изследвания на свръхмалките обекти, на квантовата механика. Приятели като Нилс Бор го умоляват да постъпи разумно. Те знаят, че изключителният интелект на Айн¬щайн би могъл да промени света още веднъж, но само ако сам приеме новите открития – валидните такива, – до които новото поколение експериментатори са достигнали. Но той така и не го прави.Има няколко момента на лични съмнения, но ги потиска. В те¬орията си от 1915 г. той открива структурата на нашата Вселена и е прав, когато всички други грешат. Няма да се остави да бъде подведен отново.Именно това убеждение го изолира от вълнуващите дела на но¬вото поколение в квантовата механика и унищожава репутацията му сред сериозните учени. И оттук идва пълната му изолация в кабинета на \"Мърсър Стрийт\".Как се случва това – как геният достига до върха и после запада; как се справяме с провала и с остаряването; как губим навик да се доверяваме и дали можем да се върнем към него? Това са основ¬ните теми в тази книга. А също и идеите на Айнщайн – верни или погрешни – и етапите, през които е стигнал до тях. В този смисъл това е двойна биография: история на податливия на заблуждение гений, но и история неговите грешки – как започват, как се раз-растват и как се вкореняват толкова дълбоко, че дори и такъв мъ¬дрец като Айнщайн не е способен да се освободи от тях.Гениалност и високомерие, триумф и провал – всичко може да бъде неразривно свързано. Уравнението на Айнщайн от 1915 г. и теорията, която то подкрепя, вероятно е най-големият подвиг в живота му, но посява и семената за неговия най-изумителен про¬вал. А за да разберем какво е постигнал през 1915 г. Айнщайн и как е сгрешил, е необходимо да се върнем обратно във времето – в най-ранните му години и към тайните, които винаги са го интере¬сували.* Глобална система за позициониране [на англ. Global Positioning System (GPS)] е името на спътникова радионавигационна система за опреде¬ляне на положението, скоростта и времето с точност до 1 наносекунда във всяка точка на земното кълбо и околоземната орбита в реално време. Състои се от минимум 24 спътника в шест орбити.ПРЕЗ ЛЯТОТО НА 1907 г. Макс фон Лауе, личният асис¬тент на великия физик Макс Планк, е пратен в Берн, за да се срещне с мъжа, който е публикувал тези изключителни статии в уважаваното издание \"Анален дер Физик\" през 1905 г.Когато Фон Лауе пристига, за да направи проучване, открива, че мъжът, който би трябвало да е хер доктор професор Айнщайн, не е в Университета в Берн, а очевидно пребивава в сградата на пощата, която приютява Патентното бюро.1 Той влиза вътре и пита за професора, когото търси. Няколко минути по-късно един любезен млад мъж влиза в чакалнята. Фон Лауе не му обръща ни¬какво внимание, очаквайки професора. Младият мъж изглежда сконфузен – защо ли е повикан тук, ако няма някой, който да го поздрави? – преди да се върне на бюрото си на третия етаж.Фон Лауе задава още един въпрос: със сигурност, на професо¬ра няма да отнеме чак толкова дълго време, за да слезе долу? След като чака още малко, Айнщайн влиза за втори път. И едва тогава асистентът на Планк осъзнава, че това трябва да е големият мисли¬тел; не професор, дори не и доктор – а дребен служител в сградата на пощата.Мая си припомня как Айнщайн си е мислил, че публикации¬те му в Анален ще бъдат незабавно забелязани, и е разочарован, когато му се струва, че е напълно игнориран. Причината за това е отчасти, че не се е постарал да напише откритията си в обичайна¬та научна форма – с множество бележки под линия и препратки до предишни трудове на прочути професори. В основния му труд има малко бележи, но в последния параграф той благодари искре¬но на своя приятел Микеле Бесо, който му помогнал със смислени и пространни дискусии за физиката, докато правели дълги разход¬ки извън Берн. Но причината отчасти е в трудното схващане на идеите на Айнщайн.Той разработва теориите си, използвайки общи принципи. Тази техника му помага и в Патентното бюро, където се е научил как да прилага тези принципи на по-високо ниво, за да прецени дали изобретението ще действа, или не. Ако изобретателят каже, че устройството, изпратено за оценка, използва вечно движение например, Айнщайн знае, че ще отхвърли кандидатурата веднага. Вечното движение – Perpetuum mobile – е невъзможно, не и в на¬шия земен свят на триене и ентропия.Приложен към по-амби¬циозни проекти, простият, абстрактен подход на Айнщайн често прави теориите му трудни за схващане от колегите му, а с това и трудни за дискутиране.В разработките си от 1905 г. Айнщайн използва система от принципи с по-висок порядък, за да измисли идеи, които са шо¬киращо странни. В ноемврийската му статия има формула Е=mс2, в която се твърди – доста точно, – че енергията е много дифузна форма на масата, а масата е изключително плътно сбита енергия. За всеки образован човек в стандартната викторианска наука това твърдение е наистина доста шокиращо. Но уравнението е просто едно следствие от по-широката специална теория на относител¬ността от предишната му, септемврийска статия – теория, която фундаментално променя начина на наблюдение на явленията в пространството и времето.Специалната теория на относителността има други, също тол¬кова особени заключения, освен това, което Айнщайн е извел в Е=mс2. В септемврийската си статия той обяснява, че ако наблю¬даваме влак, пътуващ достатъчно бързо, ще видим, че той става по-къс в посоката, в която се движи. Най-големите локомотиви, движейки се достатъчно бързо, ще станат не по-дебели от пощен¬ска марка. И времето не е това, което сме си представяли. Ние сме привикнали да мислим, че времето винаги \"тече\" със същото тем¬по за всеки.Но някой, ускоряващ се все по-далеч от Земята, би могъл да види представителите на човешкия род, бръмчащи през вековете в нещо, което ще му се стори само няколко кратки ми-нути, докато ние долу, ако бихме могли да наблюдаваме пътника в космоса чрез достатъчно мощен телескоп, ще видим, че животът му ще забави почти до спиране. Както наблюдателят на Земята, така и пътешественикът ще чувстват, че неговият живот е норма¬лен, а този на другия се е променил.Случва ли се всъщност нещо странно? Много физици – поне тези, които са си дали труд да проучат теорията на Айнщайн – в началото оспорват идеята му. Теоретичната физика все още е в за¬родиш и един от от малкото професори в това поле, изтъкнатият Арнолд Зомерфилд от Мюнхен, пише конфиденциално на един приятел: \"Този непонятен и необясним догматизъм [на Айнщайн] изглежда съдържа нещо почти нездравословно. Един англичанин едва ли би създал тази теория; тя вероятно отразява [...] абстракт¬но-концептуалния характер на семита.\"Но дори и Зомерфилд, когато проучва доводите на Айнщайн, вижда, че те са неопровержими. Ние не забелязваме тези стран¬ни последствия, защото те са видими само при екстремно високи скорости или в редки случаи, когато атомите са толкова крехко конструирани и могат да се разлетят, както в пробите с радия, които толкова озадачили Мария Кюри. Но ако някога навлезем в тези сфери, ще видим, че всички тези странни дейности, които Айнщайн описва, са верни.До средата на 1907 г. физиците бавно ще възприемат идеите на Айнщайн, около година и половина след като статиите през него¬вата annus mirabilis са публикувани, но Фон Лауе е първият виден учен, който посещава Берн. Айнщайн сграбчва възможността, не само за да отрие рамене с научния елит, а да разбере дали, ако го направи, ще може да намери начин да се измъкне от Патентното бюро и да заеме академичния пост, който му се изплъзва от толко¬ва много време.Айнщайн получава позволение да си вземе почивка и заедно с Фон Лауе се разхождат по улиците на Берн, говорейки си за по¬следните открития от Берлин, Хайделберг и други важни научни центрове. Айнщайн, както винаги, пуши евтина пура и е достатъч¬но щедър, за да предложи една и на спътника си. (Фон Лауе, при-викнал на по-качествен тютюн, сръчно успял да я \"изпусне\" през моста). Но въпреки сондажите на Айнщайн и въпреки любезните му писма впоследствие, не последвало предложение за работа след срещата им.Айнщайн остава на работа в Патентното бюро, където на обикновеното полуотвесно бюро продължава да работи за дирек¬тор Халер, както го е правил половин десетилетие. В безсилието си той моли стар приятел от ранните дни в Берн да се върне и да се присъедини към него в Патентното бюро\"Вероятно ще мога да те вмъкна между патентните роби – пише ентусиазирано Айнщайн. – Имай предвид, че освен осем¬часовия работен ден, във всеки ден има и осем часа за шляене. [...] Ще ми бъде много приятно, ако ти си тук.\" Приятелят му не при¬ел предложението.След като постиженията му през 1905 г. не водят до особено го¬леми резултати и Патентното бюро все още е с шестдневна работна седмица – а единствената научна библиотека в Берн е затворена в неделя, – Айнщайн още веднъж чувства, че академичният свят му се изплъзва. Не че не се е опитвал да си намери друга работа. Знае, че преподаването в гимназия ще му подсигури повече свободни часове и в агонията си в Патентното бюро Айнщайн обсипва приятеля си Марсел Гросман с въпроси как да си намери постоянна работа в швейцарско училище.Ще има ли проблеми с това, че той говори стандартен немски, вместо швейцарски диалект? Да спо¬мене ли научните си трудове? Дали трябва да се обърне лично към директорите, или фактът, че прилича на евреин, ще му попречи? Каквито и съвети да му е дал Гросман, не му е помогнал особено. Когато Айнщайн кандидатства в гимназия близо до Цюрих, той е един от двайсет и един кандидати. Трима са поканени на интервю. Патентният чиновник Айнщайн не е един от тях.Айнщайн се бори и за мястото на преподавател в Университета в Берн. При първия му опит през юни 1907 г. му е съобщено, че трябва да завърши първо дисертацията си. Тъй като изобщо няма дисертация, той изпраща копия от статиите си от 1905 г., като поне три от тях заслужават Нобелова награда. Септемврийската студия, в която се излага специалната теория на относителността, както и ноемврийската, доказваща, че Е=mс2, са следствие на това. Но има и такава, в която представя великата си идея за фотоните.Вероятно и четвъртата студия през тази година – изграждане на прости микроскопски наблюдения, за да се докаже съществува¬нето на атома – също заслужава Нобелова награда. Но админи¬страторите в университета му отговарят, обяснявайки много ясно, че хер Айнщайн вероятно не е разбрал как стоят нещата. Това е Швейцария. Има бюрократични изисквания. Той е задължен да изпрати дисертация, а не някаква разнородна колекция от статии. Кандидатурата му е отхвърлена.МАКАР И ЗАКОТВЕН в Патентното бюро, със спорадични посещения от учени като Фон Лауе, Айнщайн не се предава. Той знае, че е отхвърлен заради проблемите в самите ограничения на научното разбиране и че дори и най-големите умове правят греш¬ки. И знае, че през 1905 г. вече е разрешил един от големите про¬блеми на науката: защо Вселената е разделена на толкова много отделни \"частици\". Удивителният отговор е, че не е така: масата и енергията са толкова дълбоко свързани, че всяка от тях може да се разглежда като различен аспект на другата. Той дори е раз¬крил точно как Вселената систематизира взаимосвързаните маса и енергия, за да се мести напред и назад. Всичко това е тук, в Е=mс2.С откритието, че тези уж отдалечени сфери са взаимосвързани, Айнщайн е подготвен за още едно подобно откритие, което ще го изведе до още по-големи висини. Ако цялата маса и енергия във Вселената са взаимосвързани, то тогава вероятно можем да мислим, че всички \"неща\" са взаимосвързани – но защо все пак е останала наглед отделена сфера на празно пространство? Ако я има тази втора сфера, стояща покрай онези неща на масата и енер¬гията – покрай локомотивите и планетите, и огъня, и звездите на цялата Вселена, – няма да изглежда много обединено. Защо нау¬ката стига до застой, без да събере цялото пространство и всички \"неща\" заедно, под заглавие на една единна, велика теория?Айнщайн започва да разсъждава в по-широк контекст, в който цялата енергия и цялата маса – всички \"неща\" на Вселената – се придвижват. Нещо трябва да ги предизвиква, да ги води. Това из¬глежда невъзможно в плоското празно пространство край нас – но ако има някакво обяснение за това как масата и енергията се дви¬жат наоколо в тази очевидна празнота? Ами ако това простран-ство не е съвсем празно и плоско, както изглежда?За практичните мислители това изглежда невъзможно.Ние знаем, че кривата на океанската издутина може да отклони лодката в една посока. Но в това има смисъл, защото издутината е просто повърхност на по-голямото, триизмерно тяло на водата. Тялото е онова, около което повърхността на водата се издува. Ако пред¬положенията на Айнщайн са верни и пространството по някакъв начин се изкривява, възниква и въпросът:Около какво всъщност се изкривява?За да разберем решението на Айнщайн – и увереността, която той е придобил от него, както и ужасните грешки, до които го е довело, – ще трябва да се обърнем за помощ към скромния вик¬ториански учител Едуин Абът. Именно той е открил, че макар да е невъзможно да визуализираме измерение, по-високо от трой¬ното, сред което живеем, възможно е да получим идея как бихме могли всъщност да съществуваме неосъзнато вътре в рамките на Вселена с повече измерения.", "date": "24-june-2017", "title": "Откъс от \"Най-голямата грешка на Айнщайн\" на Дейвид Боданис"}
{"url": "http://www.dnevnik.bg/bulgaria/2017/06/24/2995169_do_kraia_na_liatoto_zatvornicite_v_burgas_shteli_da/", "text": "До края на лятото ще бъде завършен мащабният ремонт на корпуса на затвора в Бургас. В това е бил уверен зам.-министърт на правосъдието Николай Продаванов от началника на затвора Бранимир Мангъров при посещение на място. Така скоро лишените от свобода в един от най-пренаселените затвори в България ще търпят своите наказания при условия, които отговарят на европейските изисквания, съобщи пресцентърът на правосъдното министерство.Затворът в Бургас е последният, в чийто корпус не бяха изградени самостоятелни санитарни възли, спалните помещения не отговаряха на стандартите от 4 кв. м. на задържан, а достъпът до пряка слънчева светлина не навсякъде беше достатъчен. Със средства от бюджета в размер на около 1 млн. лв. и с доброволния труд на затворниците, той ще бъде напълно ремонтиран отвътре и отвън в най-скоро време. Цялата фасада на затвора също е в процес на саниране.След ремонта в основния корпус, в затвора ще останат около 300 лишени от свобода. Част от затворниците поетапно ще бъдат премествани в най-модерното и ново затворническото общежитие от закрит тип - в Дебелт. То бе открито преди 3 месеца, след като по проект на Норвежкия финансов механизъм бяха отпуснати безвъзмездно 5 208 965 лв. за преустройство на бивши сгради на МВР в землището на селото. Към момента на територията на новото затворническо общежитие, в което са обособени над 100 килии, са настанени 273 лишени от свобода. Пълният капацитет на общежитието е до 450 затворници.В краткосрочен план предстои откриването на реновирана сграда за настаняване на лишени от свобода от открит тип към затвора в Плевен, ремонт в затвора Пазарджик и затворническо общежитие \"Черна гора\" към затвора в Стара Загора, както и преместване на арести в съществуващи затвори, там където това е възможно, например в Сливен, Стара Загора и др., информират от министерството. ", "date": "24-june-2017", "title": "До края на лятото затворниците в Бургас щели да имат по 4 кв. м. и достатъчен достъп до светлина"}
{"url": "http://www.dnevnik.bg/bulgaria/2017/06/24/2995155_borisov_bulgariia_se_naredi_sred_12-te_v_es_s/", "text": "\"Това събитие нарежда България сред 12-те в Европейския съюз с най-значимо присъствие в Космоса.\" Така министър-председателят Бойко Борисов поздрави екипите, работили по проекта за първия български комуникационен геостационарен сателит, съобщи пресцентърът на правителството. Частният сателит \"BulgariaSat-1\" на \"Булсатком\" от ракетна площадка в Космическия център \"Кенеди\" на НАСА във Флорида.\"Една държава е развита, когато нейната икономика е базирана на знанието, и когато все повече нейни компании разработват високотехнологични продукти и предоставят широко достъпни иновативни услуги. С първия български геостационарен сателит ще бъдат осигурени повече и по-качествени телекомуникационни услуги на Балканите и в други европейски региони, директно до домовете ни\", посочва министър-председателят.Разработката на космическия проект е на българската компания \"Булсатком\", която е подкрепена при реализацията му от американски и други международни партньори.", "date": "24-june-2017", "title": "Борисов: България се нареди сред 12-те в ЕС с най-значимо присъствие в Космоса"}
{"url": "http://www.dnevnik.bg/analizi/2017/06/24/2994962_kak_deputatite_motivirat_predlojeniiata_si_za_chlenove/", "text": "Парламентарните партии излъчиха общо 18 кандидати за парламентарната квота на Висшия съдебен съвет (ВСС). Не стана известно обаче кое е накарало партиите да се спрат точно на тези номинации. Изборът с 2/3 мнозинство от депутатите за членове на следващия съвет ще се състои през септември. Поради значението на темата \"Дневник\" публикува материал на Българския институт за правни инициативи (БИПИ).Наскоро цитирахме Теофраст и думите му, че най-голямата загуба, която може да ни застигне, е загубата на време. Е, загубата на мотиви по повод парламентарни номинации за членове на ВСС, също е загуба.Дали мотивите се търкалят по паветата или се радват на панорамна гледка от кубетата на близкия катедрален храм, ние няма как да знаем. Симпатичните процедурни правила  са някак...Законът за съдебната власт в чл. 19, ал. 3 изрично сочи, че предложенията за членове на ВСС, избирани от Народното събрание, се правят от народните представители по колегии не по-късно от два месеца преди произвеждането на избора пред комисията и,включително и изразени становища от професионални, академични и други организации. Мотивите са одухотворяващ процедурата елемент. Те следва да застъпват ясни аргументи защо, а̀джеба, се издига този кандидат - сиреч колко е конкурентен на фона на останалите. При висока демократична култура мотивите не се възприемат като формалност – те осветляват отговорността и уважението от страна на номиниращия към номинирания. около кандидатите е важно да има не политически консенсус (или поне не безсрамно явен), а обективност и избор, основан на техните качества. Толкова е просто и пак не се получава.В инфографиката ще видите кратък обзор на мотивите на представителите на различни парламентарни групи.  С най-много – 395 (само описание на качествата) е предложена Ангелинка Николовова от ВОЛЯ, което е Мотивите на депутатите от ДПС например, издигнали съдия Стефан Гроздев и следовател Пламена Апостолова, са почти еднакви. На едно място при него дори е запазен женският род:При номинираните от Обединените патриоти Йордан Стоев и Боян Новански отделни мотиви липсват. В самото предложение има кратък идентичен увод, който и в двата документа завършва така: Част от мотивите, с които е предложена от ГЕРБ прокурор Калина Чапкънова-Кючукова подозрително напомнят, pardonnes-nous, преписани са от становището на административния ръководител в атестационния формуляр, актуален към 07.05.2014 г. В този случай наблюдаваме поне някакво усилие и изобретателност. Отбелязваме, че БСП са се постарали да разпишат подробно своите мотиви.", "date": "24-june-2017", "title": "Как депутатите мотивират предложенията си за членове на Висшия съдебен съвет (графика)"}
{"url": "http://www.dnevnik.bg/sport/2017/06/24/2995202_bfs_ni_kaza_che_cska_niama_da_ima_problem_s_uchastie_v/", "text": "Българският футболен съюз е обяснил на ЦСКА, че няма да има проблеми да играе в европейските турнири след обединението с \"Литекс\" през миналото лято. Това обясни главният мениджър на червените Стойчо Стоилов.Той поиска УЕФА да даде обяснение защо ЦСКА беше изваден от участие в .\"През миналото лято БФС ни даде насоки за обединението между ЦСКА и \"Литекс\". Беше ни заявено, че ако се класираме за Европа, централата няма да ни прави спънки и ще получим без проблем лиценз\", каза Стоилов пред sportsdaily.ru.\"На 16 юни нашите адвокати се срещнаха с представители на УЕФА пред КАС, където ни беше казано, че УЕФА няма никакви претенции спрямо нас и можем да участваме в Лига Европа. Впоследствие попаднахме в разбивките за жребия за първия квалификационен кръг, но десет минути преди началото на процедурата ни бе заявено, че няма да участваме\", обясни мениджърът.Според Стоилов в момента  разглежда повторната жалба на ЦСКА и до няколко дни ще се произнесе.\"Решението е лично на генералния секретар Теодоридис - не се е събирала никаква комисия, която да се произнесе по нашия казус\", смята Стоилов.Той твърди, че срещу клуба има задкулисни действия от България.\"Някои хора се разтревожиха, че след 10 години затишие се възраждаме. Точно поради тази причина започнаха задкулисни действия. Искат да ни \"обесят\" с тригодишна дисквалификация\".", "date": "24-june-2017", "title": "БФС ни каза, че ЦСКА няма да има проблем с участие в Европа, заяви Стойчо Стоилов"}
{"url": "http://www.dnevnik.bg/sport/2017/06/24/2995175_britanski_tenisist_dade_polojitelna_proba_za_kokain/", "text": "Британският тенисист  е временно наказан, след като в петък беше обявено, че е хванат с положителна проба за кокаин от турнира в Барселона през април. Световният №50, който през тази година достигна до първия си финал от ATP в Сидни, направи изявление.\"Това е труден ден за мен, но исках да дойда и лично да съобщя, че през април дадох положителна проба за кокаин\", каза 27-годишният тенисист.Еванс твърди, че случаят няма нищо общо с тениса, но дълбоко съжалява за постъпката си.\"Допуснах грешка и сега ще си изтърпя последствията. Това не е приемливо поведение. Подведох семейството ми, екипа си и моите спонсори\", добави той.Еванс, който през тази седмица напусна турнира в  поради контузия, ще бъде наказан от 26 юни и няма да може да участва на \"Уимбълдън\".\"Г-н Еванс беше обвинен на 16 юни, той се призна за виновен за пробата си, взета на 24 април. Наказанието му влиза в сила от 26 юни до решаване на случая\", коментираха от Антидопинговата комисия на Международната тенис федерация.Преди две години Еванс беше изпаднал от първите 700 на световната ранглиста, но в последните 18 месеца се радва на най-добрите си постижения. Той достигна до четвърти кръг на Australian Open, където загуби от Жо-Филдред Цонга.На турнира в Барселона, Еванс спечели първия си мач на клей от това ниво, стигайки до осминафиналите, където загуби от Доминик Тийм.Британецът не е първия тенисист с положителна проба за . През 2009 г. французинът Ришар Гаске се отърва само със санкция от само 10 седмици. Трибуналът на Международната тенис федерация счете, че той е приел кокаин, целувайки жена в нощен клуб.През 2007 г. бившата №1 Мартина Хингис обяви, че е дала положителна проба на \"Уимбълдън\" и се оттегли от професионалния тенис.Петкратната победителна в турнири от Големия шлем беше наказана за две години, но после се върна като успешен състезател на двойки.", "date": "24-june-2017", "title": "Британски тенисист даде положителна проба за кокаин"}
{"url": "http://www.dnevnik.bg/bulgaria/2017/06/24/2995226_falshivoto_obajdane_za_bomba_na_letishte_sofiia_e_bilo/", "text": "Фалшивото обаждане за бомба на летище София снощи е дошло от Русе. Това обяви министърът на транспорта Ивайло Московски, цитиран от .Летището остана затворено за около час и половина, което е доведе до оплитане над София за всички пристигащи самолети.Около 22.20 ч. снощи е постъпил сигнал за взривно устройство на летище София. Незабавно бяха евакуирани хората от терминалните сгради. Час след полунощ проверката бе приключила.Специализираните служби на МВР не откриха взривно устройство. Нормалната работа на Терминал 2 беше възстановена в 23.58 ч., а на Терминал 1 - в 00.23 ч.Повече за случилото се снощи четете .", "date": "24-june-2017", "title": "Фалшивото обаждане за бомба на летище София е било от Русе"}
{"url": "http://www.dnevnik.bg/sport/2017/06/24/2995190_nikola_chongarov_v_presledvane_na_olimpiiskata_mechta/", "text": ", Пьончан изглеждаше много далеч. Бившият национал по ски алпийски дисциплини беше извън професионалния спорт в продължение на две години и се насочи към изцяло ново дисциплина, в която имаше само три състезания в цялата си кариера. Освен това направлението ски крос в ски федерацията беше ново и съответно финансиране нямаше.За да успее да събере средства за подготовка и състезания, Чонгаров стартира краудфъндинг кампанията . В замяна на дарените средства той предлагаше всичко, което умее - от ръчно изработени картички, през ски уроци до специално написана от него песен. Въпреки първоначалния скептицизъм сред приятелите заради липсата на подобна култура в България, 27-годишният пловдивчанин събра 8000 от необходимите му 18 000 долара.С помощта на приятели и няколко лични спонсора той успя да допълни финансирането си и започна преследването на олимпийската мечта. Той заминава за Швеция - сам с автомобила си, подготвя се самостоятелно, за да спести разходи, а на първото състезание не се представя добре. Бързо обаче напипва верния и резултатите не закъсняват. \"Благодарение на вашата подкрепа тази зима участвах в десет състезания и записах три подиума в Швеция. Тези резултати ми донесоха място в Световната купа през новия сезон. И изведнъж се оказа, че участието на олимпийските игри в тази нова дисциплина вече не изгледа толкова луда идея\", обяви Чонгаров, който започва втората фаза в преследването на олимпийска квота. ", "date": "24-june-2017", "title": "Никола Чонгаров в преследване на олимпийската мечта: Vol.2"}
{"url": "http://www.dnevnik.bg/bulgaria/2017/06/24/2995210_bsp_se_suglasi_da_polzva_bezvuzmezdno_za_10_godini/", "text": "БСП се съгласи държавата да ѝ предостави за ползване монумента на връх Бузлуджа за срок от десет години, информира БНР. Националният съвет на партията прие този вариант, след като тази седмица стана известно, че е изпуснат срокът левицата да си прехвърли собствеността безсрочно.Още преди шест години държавата изразява готовност да прехвърли собствеността върху паметника на БСП, но партията не предприе необходимите действия за това. По тази причина беше предложен вариантът безвъзмездно ползване за срок не по-дълъг от 10 години, който дава право на ремонтни дейности. Заради непредприети стъпки от БСП, за да се довърши процедурата по прехвърлянето, паметникът на Бузлуджа все още е собственост на Областната управа в Стара Загора.Членовете на Националния съвет решиха още да спрат разрухата на паметника, пише \"Фокус\".", "date": "24-june-2017", "title": "БСП се съгласи да ползва безвъзмездно за 10 години паметника на Бузлуджа"}
{"url": "http://www.dnevnik.bg/sport/2017/06/24/2995253_nikolai_mihailov_moje_da_produlji_karierata_si_v_paok/", "text": "Вратарят на националния отбор  е един от вариантите за гръцкия ПАОК. Това съобщи спортният директор на клуба от Солун Лубош Михел.Михайлов е следен от тима, заедно със сърбина Живко Живкович, който през последния сезон беше на вратата на \"Ксанти\".\"Нашата идея за вратарския пост е съчетание на добра възраст и достатъчно опит. В този случай и Живкович, и Михайлов са много интересни профили. Предимството на Михайлов е, че е безплатен и вероятно това ще натежи. Но не знаем какво ще стане и с разговорите с \"Ксанти\" за Живкович, коментира Михел.В момента Михайлов е свободен агент, след като неговият отбор \"Мерсин\" изпадна от второто ниво на турския футбол.Гръцките медии смятат, че пред ПАОК има още два варианта, но те за момента не са особено актуални. Става дума за сърбинът Владимир Стойкович и чешкият ветеран Ян Лащувка.ПАОК завърши на третоо място в плейофите на гръцкото първенство и ще играе в турнира Лига Европа.До миналото лято в ПАОК игра . Той записа 25 мача и вкара 5 гола за отбора във всички турнири.", "date": "24-june-2017", "title": "Николай Михайлов може да продължи кариерата си в ПАОК"}
{"url": "http://www.dnevnik.bg/sport/2017/06/24/2995233_mejdunarodniiat_koloezdachen_sujuz_namaliava_broia_na/", "text": "Международният колоездачен съюз постигна (UCI) договорка с организаторите на големите обиколки и от догодина ще намали броя на участнициците в тях. Това беше утвърдено след среща на висшия орган с Професионалния колоездачен съвет.От догодина в , Обиколката на Италия и Вуелтата ще стартират 176 колоездачи. Страните се споразумяха всеки отбор да има по осем състезатели максимум, а не както досега по девет.Основно промяната се прави, за да се прекъсне доминацията на един отбор и .UCI предложи подобна промяна още преди година, но тогава срещна различни реакции от организаторите на трите големи обиколки. Сега те се обединиха и редуцирането на колоездачите е факт.Другата важна новина от срещата на Професионалния колоездачен съвет е промяна в датите на \"Тур дьо Франс\" догодина. Най-престижното колоездачно състезание ще бъде изтеглено назад с една седмица, за да не се дублира със световното първенство по футбол в Русия.Тура трябваше да започне на 30 юни, но ще стартира седмица по-късно – на 7 юли.Обиколката на Катар окончателно отпада от Световния тур, докато бъдещето на Обиколката на Турция е неясно. Заради политическата обстановка в страната, състезанието беше преместено за октомври, а за догодина не е сигурно в календара.", "date": "24-june-2017", "title": "Международният колоездачен съюз намалява броя на участниците в големите обиколки"}
{"url": "http://www.dnevnik.bg/politika/2017/06/24/2995227_bsp_shte_vnese_v_parlamenta_proekt_za_smesena/", "text": "БСП ще внасе в Народното събрание предложение за промени в Изборния кодекс за въвеждането на смесена избирателна система. Това реши днес пленумът на \"Позитано\" 20, информира \"Фокус\".Решението бе взето с 53 гласа \"за\" от общо 94, а с него Националният съвет възложи на парламентарната група да депозира законопроекта за обсъждане и гласуване в парламента.С него от БСП предлагат запазването на минималната квота за регион от четирима депутати за Народно събрание и шестима за Велико Народно събрание, сега тези райони са девет. Мярката е насочена срещу задълбочаващите се регионални диспропорции.Предвижда се въвеждане на два вида изборни бюлетини – една за пропорционален избор на кандидатите на партиите и коалициите и отделна бюлетина за мажоритарен избор на кандидатите на партиите и коалициите, и на независимите кандидати. Смесената система на левицата предвижда 120 народни представители да се избират мажоритарно, а останалите 120 - от пропорционална листа.Един кандидат на дадена партия може да участва и в двете листи, но само в границите на един многомандатен избирателен район. Независим кандидат, издигнат от инициативен комитет, може да участва само в една листа за мажоритарен избор.Предложенията на левицата предвиждат разделянето на 31 многомандатни райони на подрайони за мажоритарен избор. Във всеки многомандатен изборен район имa равен брой пропорционални и мажоритарни мандати.От БСП предлагат определянето на броя на мандатите по многомандатни изборни райони и границите на едномандатните райони да се извършва от Централната избирателна комисия, а всеки избирател да гласува за пропорционална листа и за мажоритарен кандидат. Според предложенията, когато избирателят е решил да упражни само част от правото си и е гласувал само за пропорционална, или само за мажоритарна листа, гласът му да се счита за валиден.Парламентарният избор се провежда едновременно и за пропорционалните, и за мажоритарните листи в един тур и в един ден. Предвидено е изключение и провеждане на втори тур, когато двама или повече мажоритарни кандидати са получили равен брой гласове.\"От БСП сме изключително последователни в политиките си, включително и по темата, свързана с промяната на изборната система. От месеци предлагаме нашата теза за смесена мажоритарно – пропорционална система. Тя дава възможност да отговорим на очакванията на хората от референдума за мажоритарен избор, но и да се запази държавността, институциите и парламентаризмът в България\", заяви след съвета лидерът на БСП Корнелия Нинова, цитирана от пресцентъра на партията. Тя добави, че от левицата са изчакали \"политическия театър\" на ГЕРБ с внасяне на тяхното предложение за изцяло мажоритарен вот. \"Смятаме, че те употребиха народната воля с предизвестен резултат и отговаряме на обвиненията, че блъфираме, че нямаме законопроект\", коментира НиноваЛидерът на БСП заяви, че проектът е изработен от професионална работна група от експерти - от БСП, но и външни като конституционалисти, математици и специалисти. Тя съобщи, че законопроектът ще бъде внесен в парламента следващата седмица. По думите й гласовете, подадени за една партия или коалиция в пропорционални листи и мажоритарните кандидати, ще се изчисляват сумарно и общо. Тя заяви, че право на разпределение на мандати имат партиите и коалициите, които са преминали 4% бариера.\"Искаме да направим сериозна и аргументирана обществена дискусия, защото смятаме, че този тип смесена система отговаря и на очакванията за мажоритарен избор на личности, но и запазва парламентаризма и държавността, институциите и Конституцията на България. 65% от българите вече искат смесена избирателна система. Нашият проект съчетава волята на народа за промяна с устойчивост на държавността\", каза за финал Нинова. ", "date": "24-june-2017", "title": "БСП ще внесе в парламента проект за смесена избирателна система (допълнена в 16:41)"}
{"url": "http://www.dnevnik.bg/sviat/2017/06/24/2995255_speshniiat_kontraceptiv_v_polsha_veche_samo_s_recepta/", "text": "Полският президент Анджей Дуда подписа закон, ограничаващ достъпа до \"хапчето на утрешния ден\", което вече ще може да се купува само с рецепта, се казва в официално комюнике, цитирано от АФП, предаде БТА.Нормативният акт срещу спешния контрацептив бе прокаран по инициатива на управляващата консервативна католическа партия \"Право и справедливост\", чийто кандидат Дуда бе избран за държавен глава.Предишното либерално правителство разреши хапчето да се купува без рецепта от лица над 15 години, съгласно европейска разпоредба. Законът предизвика тревога сред феминистките среди в Полша. Основният им аргумент е, че хапчето трябва да се приеме възможно най-бързо след половия акт.\"Право и справедливост\", която управлява в Полша от октомври 2015 г., спря държавното финансиране на ин витро оплождането, а през есента на 2016 г., която и без това се отличава с един от най-рестриктивните режими в Европа. Под натиска на улични протести, в които взеха участие около 100 000 души, правителството обаче се отказа от този законопроект, припомня БТА.", "date": "24-june-2017", "title": "Спешният контрацептив в Полша вече само с рецепта"}
{"url": "http://www.dnevnik.bg/sviat/2017/06/24/2995278_istanbul_otnovo_zabrani_gei_parada/", "text": "За втора поредна година валийството - областната управа на Истанбул, забрани \"Парада на гордостта\", който членовете на ЛГБТ общността (лесбийки, гейове, бисексуални и транссексуални) планират да проведат утре в централния квартал \"Бейоглу\", съобщи БТА.Миналата година валийството забрани провеждането на парада от съображения за сигурност, след като през 2015 г \"Парадът на гордостта\" бе прекъснат от полицията, която се наложи да употреби сълзотворен газ и водни струи. Причината бе, че прайдът съвпадна - както и сега - със свещения месец Рамазан.Парадът в Истанбул се организираше всяка година от десетилетие и е най-големият в мюсюлманския свят. До по-миналата година нямаше безредици, като десетки хиляди хора участваха в събитието.В отказа на валийството, който бе огласен от турски медии, се посочва, че \"провеждането на \"Парада на гордостта\" заплашва сигурността на туристите и обществения ред, поради което се забранява провеждането му\", отбелязва \"Ройтерс\".В съобщението се предупреждава, че към евентуалните участници ще бъдат приложени наказателни мерки. Мерки ще бъдат приложени и спрямо социалните медии, които призоват гражданите към участие в проявата, се посочва още в съобщението на валийството. Гражданите са призовани да не се поддават на провокации и да подпомагат действията на органите на реда.През седмицата ултранационалистическата организация \"Огнищата Алперен\" заплаши да попречи на провеждането на парада, ако властите не го направят. Организаторите на шествието обсъждат днес как да реагират на забраната, но според първоначална информация те нямат намерение да се откажат.Истанбул е смятан за относително сигурен град за членовете на гей общността, за разлика от други места в Близкия изток. Предишни паради на гордостта за протичали мирно, припомня \"Ройтерс\".От 2003 г. в Истанбул се провеждаха Седмица на гордостта и парад, които даваха възможност на ЛГБТ общността да отстоява правата си и да настоява за забрана на дискриминацията въз основа на сексуална ориентация и пол, отбелязва Асошиейтед прес. През годините Седмицата на гордостта в Истанбул привличаше десетки хиляди участници, което я превръщаше в едно от най-големите събирания на ЛГБТ общността в мюсюлманския свят. Това се промени внезапно преди две години, когато властите забраниха парада, мотивирайки се със съображения за сигурност, посочва агенцията.Промяната, според активистите, съвпада с все по-авторитарния стил на президента Реджеп Тайип Ердоган и все по-засиленото влияние на религията в официално светската държава, съобщава АП. \"Ройтерс\" допълва, че сред причините за забрана на парада е провеждането му по време на свещения месец Рамазан.Хомосексуалността не е престъпление в Турция, за разлика от много други мюсюлмански държави, но хомофобията остава широко разпространена. Президентът Реджеп Тайип Ердоган и неговата ислямистка Партия на справедливостта и развитието проявяват слаб интерес към разширяването на правата на малцинствата, гейовете и жените. Турското правителство настоява, че в страната няма дискриминация въз основа на сексуална ориентация и че законите, забраняващи дискриминация по пол, раса, етнос или религия, защитават всички граждани. Властите твърдят също, че извършителите на престъпления на омразата са съдебно преследвани, отбелязва Асошиейтед прес.", "date": "24-june-2017", "title": "Истанбул отново забрани гей парада"}
{"url": "http://www.dnevnik.bg/analizi/2017/06/24/2995342_shah_istoriia_i_politika/", "text": "Карпов: кирилицата е от Византия;***Политиката трябва да се еманципира от историята. Знае се, че на Балканите има твърде много история, но за съжаление тя става все повече и повече. Ракообразното й разрастване превръща политиката в история, провеждана с други средства. От политиката се изисква да легитимира, признае, узакони историята, както и да отрече безпочвените й интерпретации. Затова всички настръхват, когато човек на Путин обяви кирилицата за византийска, макар този човек да е просто един (велик) шахматист.Това е странна ситуация – историята все пак е въпрос на факти и научната им интерпретация. Мнението на политически лица, спортисти или медийни знаменитости не би трябвало да я променят и разклащат. Нашата история, освен изобилна, изглежда е толкова крехка, обаче, че има опасност да се промени от подобни изказвания. И за да се предотврати това, настоящи и бивши структури на Държавна сигурност се мобилизират, за да дадат отпор на историческата агресия.Проблемът за политиката е още по-сериозен. Политическите граници на общността са дефинирани изключително в исторически, дори родово-биологически термини – реални или въображаеми. Българите идваме от библейски времена или поне от времето на Хан Кубрат. Македонците са наследници на Александър Велики. Гърците пък произхождат от Хектор и Ахил, ако не и по-назад във времето. Турците са нео-османисти, като \"нео\"-то просто означава, че произхождат от османските владетели. В една такава среда политиката е възможна единствено като Илиада, сериал за Сюлейман Великолепни или някакъв подобен епичен разказ.Всяка държава иска другата да признае нейния епичен разказ: някои искат държавен договор за това; други – по-умни – продават телевизионни продукции. Политиците пък се вживяват в епическите персонажи – един вече прилича на султан, друг си е жив хайдутин, трети е съвременен Крали Марко. Каракачанов е нашият Хектор, Симеонов построи и варди Скейските ни порти, а Сидеров е влюбчивият Парис (с известно приближение). Списъкът е илюстративен, а не изчерпателен.Всичко това повдига въпроса възможна ли е политика на равнопоставеност на Балканите, където печалбата за едни не е загуба за други и където човешкият живот има значение, не само ако е на роднина. Казусът с българския трафикант, който изглежда е слушал часове наред как хора умират и не е направил нищо, е показателен: не-роднината се третира като не-човек и дори базови правила по отношение на него отпадат. Прекаленото родово историзиране на политиката има и тази цена.Визитата на Заев в София и поведението на Борисов са надежда за различен тип политика. От ключов интерес за България е Македония да бъде приобщена и в НАТО, и в ЕС. Вратите на ЕС ще са затворени за известно време за страните от Западните Балкани, но междувременно България, Гърция, Румъния, Хърватска и Словения могат да създадат достатъчно силно лоби за европеизацията на целия регион. Борисов и Заев дадоха сигнал, че това са важните политически цели, които не бива да стават заложници на историята и нейните пазители от различните регионални формации на държавна сигурност. Истинската сигурност на балканските държави ще дойде не от взаимното препотвърждаване на епическите им наративи, а от интензивни връзки, обща инфраструктура, проекти, бизнес, културни събития и т.н. За тази цел е необходима добра воля и уважение към другия, но не е необходимо припознаване и подписване под всичките му исторически интерпретации. По историята може и да не сме съгласни, но е добре да се съгласим тя да не пречи на решаването на общите ни проблеми.В този смисъл евентуалното подписване на договор за добросъседство с Македония трябва да бъде разглеждано като политически, а не като исторически акт: той трябва да отвори вратите за едно интензивно сътрудничество, а не да решава исторически спорове. Очаквания за противното както у нас, така и в Македония, могат да торпилират един позитивен политически процес.Президентът Радев покани президента Путин за честванията на Освобождението ни догодина. Това е още един пример, при който историята избързва и застава пред политиката, започва да я води в неизвестна посока. И наистина, какъв е политическият смисъл на тази покана? Все пак държавна визита от най-висок характер е преди всичко политически акт, който трябва да прати ясно послание, както и да доведе до конкретни стъпки в развитието на двустранните отношения.Към момента политическият смисъл на визитата остава неизяснен. Дори не се знае тя координирана ли е с Министерски съвет, който по конституция ръководи външната и вътрешната политика в страната. Изказванията на Борисов и на външния министър са показателни: ако Путин дойде, ние ще го посрещнем. Това възстановка на посрещането на братушките с хляб и сол ли ще е, и за какво в крайна сметка се прави, не става ясно.Логически възможните послания са следните:1) Визитата има за цел най-вече да отпразнува общата ни история. Ако това е водещото, редно е да се поканят и ръководителите на другите държави, участвали в нашето Освобождение: Украйна, Румъния, Финландия, Полша А защо не и Турция – в крайна сметка войните трябва да останат в миналото и подобни празненства имат основно подобна задача;2) Историческите връзки са по-важни от настоящите политически обвързаности и позиции на България и Русия. Въпреки ангажиментите към НАТО и ЕС, ние искаме преференциални, специални отношения с Русия 3) България има различна политика от ЕС по определени въпроси – да речем санкциите срещу Русия. Посещението на Путин по време на българското председателство на Съвета е един от начините да окажем натиск за отмяна на санкциите;4) България може да използва историческите си връзки с Русия, за да подпомогне преговорите по щекотливи въпроси между Русия и ЕС. Ако това е амбицията обаче, ресурсът, с който разполагаме, определено е малък. По отношение на Украйна и Минските споразумения трудно можем да допринесем с каквото и да било, а по отношение на Крим ситуацията е ясна и поле за компромис няма. Енергийният съюз на ЕС пък още не е създаден, а да се кани Путин преди това с цел да се води обща енергийна политика е несъстоятелно;5) България иска да възобнови \"Белене\" и да си осигури достъп до руските тръби за газ, за да реализира \"газовия хъб\"Към момента не се знае коя е официалната българска позиция по тези въпроси и дали има единна политика, споделяна от президент и правителство. Като цяло отново сме в ситуация, в която сме сложили историческата кола пред политическия кон.БСП иска да си \"вземе\" летящата чиния на Бузлуджа. Като оставим правната страна на въпроса, питането е какво ще се прави с този паметник. БСП още няма отговор, но държи да придобие този маркер на историческа приемственост. Да е ясно, че тя е столетница, \"наследница\" на минало, включващо и годините на социализма.Това е отново пример, в който историята взема превес над политиката. По-важно е историческата приемственост пред конкретното политическо послание.Сградата на Бузлуджа може да се използва и да стане интересен музей-паметник на един цял период от българската история (сигурно ще е скъпо). С възстановяването й, обаче, могат да бъдат пратени голям набор от разнородни послания и да се преследват противоречащи се цели:Поставянето на историята пред политиката е хроничен проблем за левицата: тя все още живее с един крак в миналото и трудно се трансформира в \"нормална\" европейска партия.***На Балканите има не само твърде много история, но и твърде малко политика.", "date": "24-june-2017", "title": "Шах, история и политика"}
{"url": "http://www.dnevnik.bg/bulgaria/2017/06/24/2995333_za_niakolko_meseca_nepridrujenite_deca_bejanci_sa_se/", "text": "Над 7 пъти за пет месеца са се увеличили непридружените деца бежанци, пристигнали в България. Според председателя на Държавната агенция за закрила на децата Офелия Кънева това създава сериозно напрежение, информира БНР.Към края на миналата година децата бежанци, които са стигнали до България без семействата си, са били 80, а към днешна дата те вече са 600, посочи Кънева.\"В момента се случва едно много сериозно напрежение в реално време, защото за всяко дете се търси възможно решение сега и веднага по несъществуващ ред\".Тя съобщи, че следващата седмица ще бъде огласен разработеният алгоритъм с правила, които да опростят работата на институциите на местно ниво с децата бежанци. А до края на годината за непридружените деца предстои да бъдат разкрити два центъра. Тяхното местоположение и капацитет засега не се съобщават.", "date": "24-june-2017", "title": "За няколко месеца непридружените деца бежанци са се увеличи 7 пъти"}
{"url": "http://www.dnevnik.bg/sport/2017/06/24/2995353_pironkova_otpadna_na_kvalifikaciite_v_iistborn/", "text": " не успя да се класира за основната схема на турнира в Ийстбърн. Българската тенисистка отпадна във втория кръг на квалификациите след загуба 6:3, 2:6, 2:6 от Лара Аруабарена за по-малко от два часа.Испанската беше поставена под №3 в пресявките и показа стабилна игра.Пиронкова поведе с 4:2, след което двете си размениха по един пробив, а българката успя да вземе подаването си, с което и първия сет. Втората част започна равностойно, но след 2:2 испанката спечели осем от следващите девет гейма по пътя си към крайната победа.Българката все пак заработи 1876 долара и 13 точки за световната ранглиста, в която .", "date": "24-june-2017", "title": "Пиронкова отпадна на квалификациите в Ийстборн"}
{"url": "http://www.dnevnik.bg/sviat/2017/06/24/2995341_v_tri_britanski_grada_imashe_sblusuci_pri_mitingi_na/", "text": "В няколко големи британски градове се стигна днес до сблъсъци между крайнодесни и антифашистки демонстранти. В Лондон, Бирмингам и Ливърпул полицията затвори много улици, информира БНР.Стотици полицаи са по улиците на трите града заради протестните демонстрации, организирани от крайнодясната Лига за британска защита. На лондонския площад \"Трафалгар\" се стигна до стълкновения между крайнодесните и участници в контрадемонстрация на антифашистки групи. Антиекстремистки поход пък доведе до затварянето на Лондонския мост за автомобили, но този митинг протича мирно. На други места в Лондон, където антиислямистката Лига за британска защита се опита да проведе прояви, също имаше сблъсъци. В Бирмингам и Ливърпул друга крайнодясна формация - \"Великобритния първа\", организира протести по повод на терористичните нападения в страната. На всички демонстрации на крайнодесните сили бяха издигнати лозунги за забрана на джамиите и на исляма във Великобритания. Демонстрантите обвиниха за тероризма религията, а не точно екстремистите, извършили нападенията.Все още няма сведения дали има арестувани.", "date": "24-june-2017", "title": "В три британски града имаше сблъсъци при митинги на крайнодесни и антифашистки групи"}
{"url": "http://www.dnevnik.bg/sport/2017/06/24/2995345_felisiano_lopes_prechupi_grigor_dimitrov_na_polufinala/", "text": "Григор Димитров загуби от Фелисиано Лопес в полуфиналите на тенис турнира в \"Куинс клъб\". В истинска битка продължила 2.03 часа, 35-годишният испански ветеран се наложи със 7:5, 3:6, 6:2 и ще спори за трофея.Димитров игра стабилно, но в третия сет нивото на играта му спадна драстично. Българинът записа 16 аса, но въпреки това не успя да пречупи левичаря от Испания, който се разколеба само във втория сет.Двубоят на два пъти беше спиран заради дъжд, като втората пауза продължи близо час.Димитров пропусна да се класира на трети финал през 2017 г., след като вече спечели титлите в Бризбън и . Загубата го оставя и на 11-то място в световната ранглиста, само на 5 точки зад Жо-Вилфред Цонга.Двамата тенисисти започнаха стабилно мача и не предприемаха никакви рискове. Резултатът се движеше наравно до 3:3, когато заради дъжд играта беше спряна за кратко. При 5:5 обаче Лопес успя да пробие сервиса на Григор Димитров при грешка от бекхенд, а след това и да затвори първия сет със 7:5.Във втората част ситуацията се разви по същия начин, но дъждът започна да вали при 3:2 за Димитров. Кортът беше покрит веднага, а тенисистите се прибраха в съблекалните за близо час.Двамата спечелиха подаванията си, а при 4:3, българинът успя да пробие при първата си подобна възможност в мача.  пласира страхотен минаващ удар и поведе с 5:3, преди да спечели втория сет.Първият критичен момент във финалния сет дойде в четвъртия гейм при подаване на Димитров, а той изостана с 15:40. Стигна се до равенство, а българинът четири пъти спаси точки за пробив преди да успее да изравни в геймовете.Още при следващото си подаване обаче Димитров беше пробит, независимо, че имаше предимство. До края Лопес успя да запише още един пробив на сметката си и спечели с 6:2.В спора за трофея в \"Куинс\", 35-годишният испанец ще спори с Марин Чилич.", "date": "24-june-2017", "title": "Фелисиано Лопес пречупи Григор Димитров на полуфинала в \"Куинс\""}
