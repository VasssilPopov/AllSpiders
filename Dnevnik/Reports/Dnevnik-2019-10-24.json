{"url": "https://www.dnevnik.bg/bulgaria/2019/10/24/3981552_ivan_geshev_oshte_e_rano_da_kazvam_niakoi_neshta_koito/", "text": "Минути след като Висшият съдебен съвет (ВСС) избра с 20 гласа \"за\" и 4 гласа \"против\" Иван Гешев за главен прокурор, той даде кратко интервю за БНТ, което предшестваше официалната пресконференция. Пред държавната медия Гешев обяви, че днес е преминала само една част от процедурата по избора му, като сега оставло и президентът Румн Радев да подпише указа за назначението му. \"Още е рано да казвам някои неща, които планирам\", уточни той бъдещите си планове, като на няколко пъти повтори, че процедурата по избора му все още не е приключила. Гешев обърна специално внимание на един от магистратите, който не го подкрепи. Това е съдия Красимир Шекерджиев, който подчерта, че поста на главен прокурор трябва да заеме човек, който ще обединява, а не който ще воюва. \"Той ще бъде под прожекторите, ще има безброй врагове. Ние по-скоро ще произведем много войни, отколкото да произведем ситуация, която да бъде работеща. Нямаме нужда от човек, който ще отговаря на всяко нападение, ще се бори при всяка една възможност и със средствата, които има\", заяви Шекерджиев и допълни, че все пак Гешев му е станал симпатичен, защото е бил откровен. \"Аз съм човек, който обмисля внимателно всички критики и се променям в случаите, когато преценя, че те са градивни, обосновани и правилни. Впечетален съм от становището на съдия Шекерджиев. Не съм съгласен с неговото виждане и основания да не ме подкрепи. Не смятам, че прави правилна преценка за мен. Впечатлен съм обаче от честния и коректен анализ от негова гледна точка. Ще се постарая да покажа, че неговата преценка не е точната и правилната\", отговори му Гешев. Той каза още, че има още много работа за вършене, но основното било да се продължи по същия начин, по който прокуратурата работи през последните 2-3 години, в които показвала, \"че няма разлика между българските граждани, когато те са извършили престъпление. Щяло да се търси и по-голяма актвиност на окръжните прокуратури. Запис от пресконференцията във ВСС:", "date": "2019.10.24", "title": "Гешев: Продължавам като последните години, планирам някои неща"}
{"url": "https://www.dnevnik.bg/evropa/2019/10/24/3981113_evroparlamentut_podkrepia_guvkava_otsrochka_na_brekzit/", "text": "Ръководителите на политическите групи в Европейския парламент днес решиха, че подкрепят искането на правителството в Лондон за нова отсрочка за оттеглянето на Великобритания от ЕС, се посочва в съобщение на институцията, цитирано от БТА. Отбелязва се, че Европарламентът подкрепя отсрочка до 31 януари догодина или по-рано, в зависимост от това кога приключи ратификацията на споразумението за раздялата. Предвижда се дотогава евродепутатите да обмислят внимателно договорените от Европейската комисия и британските власти промени в споразумението за оттегляне. Становището на ръководството на Европейския парламент е изпратено до председателя на Европейския съвет Доналд Туск. По-рано тази седмица  Туск съобщи , че Европейският съвет ще вземе решение по  искането на британската страна .  През септември председателят на Европейския парламент Давид Сасоли каза, че евродепутатите ще подкрепят ново отлагане само ако Великобритания предвиди предсрочни избори или второ допитване за членството в ЕС. Тази седмица евродепутатите заявиха, че ще се произнесат последни по договореното споразумение, след като бъде ясно дали текстът получава подкрепата на мнозинството депутати в британския парламент. По план Великобритания трябва да излезе от ЕС на 31 октомври.", "date": "2019.10.24", "title": "Европарламентът подкрепя гъвкава отсрочка на Брекзит до 31 януари 2020"}
{"url": "https://www.dnevnik.bg/evropa/2019/10/24/3981131_pregovorite_za_prekratiavane_na_sezonnata_smiana_na/", "text": "Преговорите за прекратяване на сезонната смяна на часовото време са в застой в Съвета на ЕС. Това потвърди днес говорител на Европейската комисия, предаде БТА. Засега комисията не може да посочи срок за приемането на решение. Предвижда се, ако държавите от ЕС постигнат напредък в преговорите, да прехвърлят въпроса към Европейския парламент, който  по принцип е съгласен  с първоначалното предложение на Брюксел смяната на часовника да спре. Едва когато това решение е взето, ще се пристъпи към очертаването на новите часови зони, защото някои държави от ЕС ще предпочетат да запазят \"завинаги\" астрономическото часово време, докато други ще изберат \"лятното\". Изборът на отделните държави бе определен с допитвания, които показаха например, че  мнозинството в България  би предпочело постоянно \"лятно\" часово време, докато мнозинството в Белгия предпочита \"зимно\". Ако тези желания бъдат приложени, часовата разлика между България и Белгия би се увеличила от един час, както е сега, на два часа.  През септември 2018 г.  Европейската комисия предложи  ЕС да сложи край на смяната на времето още през март 2019 г. Ускореният график, предвиждан от еврокомисията, обаче беше поставен под въпрос още през октомври, тъй като  някои страни членки предупредиха , че те няма да могат да вземат необходимите мерки да се приспособят в области, като въздушния транспорт например. Евродепутатите подкрепиха през март идеята  да бъде спряна смяната на времето през 2021 година . Обществена консултация в ЕС миналата година  показа, че  84 на сто от европейските граждани са против смяната на часовото време.", "date": "2019.10.24", "title": "Преговорите за прекратяване на сезонната смяна на часовото време са в застой"}
{"url": "https://www.dnevnik.bg/politika/2019/10/24/3981145_shtab_v_mvr_shte_sledi_za_turgoviia_s_glasove_14_hil/", "text": "Специален щаб в МВР ще следи за пресичане на всички опити за купуване на гласове, а общо 14 хиляди служители на полицията ще гарантират сигурността на изборния ден, беше съобщено на пресконференция днес, предаде Би Ти Ви. Вече всички места, в които се съхраняват изборни документи, са под денонощна полицейска охрана. В София 170 патрулни коли ще ескортират бусовете с избирателните протоколи от секционните избирателни комисии до зала \"Арена Армеец\", което е единственото място за тяхното събиране и обработка. До момента има 365 сигнала за нарушение на изборния процес, 31 са образуваните производства, 11 са задържаните лица, написани са 4 акта\", заяви заместник-директорът на Главна дирекция \"Национална полиция\" старши комисар Тодор Гребенаров, цитиран от \"Нова телевизия\". Хората, които са с изтекла, изгубена или изчезнала лична карта, ще могат да гласуват в изборния ден със специално удостоверение, като бюрата на МВР за издаването на този документ ще работят в събота и в неделя, казаха още от полицията.", "date": "2019.10.24", "title": "Щаб в МВР ще следи за търговия с гласове, 14 хил. полицаи ще охраняват изборите"}
{"url": "https://www.dnevnik.bg/gradska_sreda/2019/10/24/3981134_chast_ot_gradskiia_transport_v_centura_na_sofiia_e/", "text": "Протестите около избора на Иван Гешев за главен прокурор блокираха улици в центъра на София и нарушиха движението на част от градския транспорт. От Центъра за градска мобилност не знаят докога ще продължи ограничението на маршрутите. От 10.20 часа е спрян градският транспорт по бул. \"Мария Луиза\" от ЦУМ до Лъвов мост, както и по ул. \"Екзарх Йосиф\".   се отклоняват по бул. \"Хр. Ботев\", а   не стигат до бул. \"Мария Луиза\", а също се отклоняват предварително. По бул. \"Цар Освободител\" в участъка от бул. \"В.Левски\" до Орлов мост движението изцяло е спряно. Автобусите по линиите №9 и 75 сега въртят на Военна академия и се връщат по маршрута си, съобщиха от Центъра за градска мобилност (ЦГМ). Оттам препоръчват гражданите да ползват метрото.  в момента въртят преди Орлов мост и също е разпоредено да се връщат по маршрута си. Всички автобуси се движат по обичайните си маршрути, уточняват от ЦГМ.", "date": "2019.10.24", "title": "Част от градския транспорт в центъра на София е спрян"}
{"url": "https://www.dnevnik.bg/bulgaria/2019/10/24/3981130_socialnoto_ministerstvo_shte_izdirva_200_hil/", "text": "България има сериозен резерв на пазара на труда от \"200 и няколко хиляди\" неактивни в трудоспособна възраст. Приоритет в Националния план за действие по заетостта за следващата година ще бъде активирането на тези хора, както и търсенето за възможности за заетост на хората с увреждания. Това каза пред журналисти заместник-министърът на труда и социалната политика Лазар Лазаров, цитиран от БТА. Той участва в конференция за резултатите от проведена оценка на ефекта от прилаганата политика на пазара на труда. Тези над 200 хил. души не са регистрирани в бюрата по труда. Те често нито учат, нито работят, нито участват в курсове за допълнителна квалификация. Чрез медиатори държавата ще се опита първо да ги издири, след това да предложи съществуващите услуги на Агенцията по заетостта. Ще има и нови услуги, които тепърва се подготвят. Всички услуги са безплатни, обясни зам.-министърът. Сред неактивните има и контингент от хора със средно професионално образование, което заедно с малки допълнителни курсове в зависимост от развитието в региона може да им осигури бързо реализация. Част от хората разчитат и на средства, които идват от техни близки, работещи извън страната. Други пък имат собственост, която управляват ефективно. Има и такива, които вероятно работят без трудов договор. В Националния план за действие по заетостта през 2020 година акцент ще бъде подобряването на шансовете и възможностите на работната сила да отговори на предизвикателствата на пазара на труда и на търсенето на работодателите чрез повишаване на възможностите за включване в обучение, съответстващо на търсенето. Затова ще помогнат и прогнозите, които се правят на регионално ниво за потребностите. В плана средствата ще бъдат насочени в комбинация за програми за квалификация и субсидирана заетост. Ще се продължат онези национални програми, които имат добър ефект, като голяма част от тях са свързани и с хората в предпенсионна възраст, продължително безработните и младежи до 29-годишна възраст. През следващия програмен период България ще разполага с почти двоен ресурс в областта на мерки и политики в областта на пазара на труда, които ще допълват националните мерки, каза още Лазар Лазаров. Над 62 на сто от участниците в програми и мерки за заетост и обучение, финансирани от държавния бюджет, след това са започнали работа или собствен бизнес, каза Лазар Лазаров при откриването на конференцията. Резултатите от изследването показват още, че най-ефективни са дейностите, насочени към работодатели в частния сектор, тъй като участниците по-често остават на работа след приключването на програмата или мярката именно във фирмите в частния сектор. Оценката показва също, че програмите и мерките за заетост са допринесли в по-голяма степен за намаляване броя на безработните жени в сравнение с незаетите мъже. Голям е приносът на активната политика на пазара на труда сред хората с ниско образование, тъй като участието им в програмите и мерките допринася за по-лесна реализация на пазара на труда след това. Освен това почти всички запитани работодатели (96 процента ) заявяват, че не са уволнили нито един работник поради това, че са наели служители на субсидирани работни места. В условията на икономически растеж и ниска безработица мерките, насочени към работодателите, наемащи безработни от неравнопоставените групи на пазара на труда, имат по-висок нетен ефект, отколкото в условия на криза, сочат още резултатите. Освен това увеличението на нетния ефект от настоящото изследване в сравнение с предишните се дължи предимно на по-високия нетен ефект при жените, хората с основно образование, както и на тези, живеещи в областните и другите градове. Това означава, че именно на тях трябва да се обърне специално внимание в активната политика на пазара на труда в следващите няколко години, каза зам.-министър Лазаров. Направените изследвания показват, че в зависимост от тенденциите на пазара на труда трябва да се дават приоритети на различни програми и мерки. Така например при висока безработица трябва да се използват програмите и мерките с висок нетен ефект, тъй като чрез тях се намалява безработицата в страната, а при ниска безработица може да се обърне повече внимание на социалния ефект от програмите, добави зам.-министър Лазаров.", "date": "2019.10.24", "title": "Социалното министерство ще издирва 200 хил. неработещи българи, за да ги активира"}
{"url": "https://www.dnevnik.bg/sport/2019/10/24/3981106_livurpul_osudi_izdiganeto_na_plakat_s_rasistki_ottenuk/", "text": "Ливърпул\" осъди издигането на плакат с расистки оттенък в сектора със своите привърженици при  гостуването на \"Генк\" (4:1)  в Шампионската лига. На него беше изобразен футболистът на червените Дивок Ориги - чисто гол и стоящ до купата, връчвана на победителя в турнира. Плакатът е бил премахнат преди началото на мача заради насаждане на \"расистки стереотип\", посочват от \"Ливърпул\". Медиите в Англия коментират, че това очевидно е свързано с размера на нарисувания пенис на футболиста. \"Това е напълно неприемливо\", заявиха червените и посочиха, че осъждат издигането на плаката. \"Работим с местните власти и екипа на стадиона в Генк, за да разпознаем отговорните\", допълват от клуба. Според \"Гардиън\" същият плакат е бил издигнат и във финала в Шампионската лига срещу \"Тотнъм\" в Мадрид. Ориги, който е юноша на \"Генк\", се появи като резерва в 80-ата минута под аплодисментите на публиката.", "date": "2019.10.24", "title": "\"Ливърпул\" осъди издигането на плакат с расистки оттенък"}
{"url": "https://www.dnevnik.bg/politika/2019/10/24/3980945_izborna_hronika_spodeleni_trotinetki_v_sofiia/", "text": "                         Волен Сидеров депозира в парламента оставката си като депутат Лидерът на \"Атака\" и кандидат за кмет на София Волен Сидеров депозира оставката си като депутат в парламента. Това стана рано сутринта, като сега предстои оставката да бъде гласувана в пленарна зала. Сидеров обяви намерението си преди няколко дни, като на специална пресконференция призова същото да стори и кандидатът за кмет на столицата от ВМРО Ангел Джамбазки. Споделени тротинетки в София предлагат безплатно возене в изборния ден Жителите на столицата могат да стигнат до избирателните секции в неделя, като ползват безплатно за 15 минути споделените тротинетки на Lime, съобщиха от компанията. Промоцията ще е валидна от 7 часа сутринта до края на изборния ден. За безплатно каране на тротинетка ползвателите трябва да въведат кода КОДЗАВОТ в своя портфейл в приложението на Lime. СДС се разграничи от отцепници, подкрепили неправилен кандидат в Пловдив Във връзка с днешното изявление на група отцепници от СДС, начело с Никола Хаджийски, че СДС подкрепя за кмет на Пловдив кандидата на Земеделски съюз \"Александър Стамболийски\" Георги Колев, националното ръководство на СДС заявява, че с решение от 3 септември партията подкрепя кандидатите на ГЕРБ за петте най-големи градове в България – София, Пловдив, Варна, Бургас, Стара Загора, се казва в съобщение до медиите. В него се посочва, че СДС подкрепя Здравко Димитров, а партията има собствена листа за съветници в Пловдив, с водач Тони Симидчиева. Никола Хаджийски и сподвижниците му се опитват да търгуват с името на СДС, се казва още в съобщението.", "date": "2019.10.24", "title": "Изборна хроника: Волен Сидеров депозира в парламента оставката си като депутат"}
{"url": "https://www.dnevnik.bg/sviat/2019/10/24/3981147_rusiia_obiavi_iztegliane_na_kjurdite_v_siriia_ot/", "text": "Кюрдските сили са започнали да се изтеглят от районите край турската граница със Сирия, съобщи агенция \"Интерфакс\", цитирайки руския заместник външен министър Сергей Вершинин. Москва, която е близък съюзник на Сирия, каза вчера на сирийските кюрдски сили да се изтеглят от границата  съгласно споразумението, постигнато между Москва и Анкара , което предвижда още в Североизточна Сирия да бъдат разположени сирийски и руски сили. Това стана след подписване на меморандум на президентите на Русия и Турция, Владимир Путин и Реджеп Тайип Ердоган, позволяващ руски и сирийски сили по границата да гарантират, че бойците от Силите за защита на народа (YPG) ще напуснат района на границата. Ще последват съвместни турско-руски патрули. \"Отбелязваме със задоволство, че споразумението, постигнато в Сочи, се изпълнява\", отбеляза Вершинин. \"Всичко се изпълнява\", подчерта той. Освен това Русия ще подсили присъствието на военната полиция, която според същото споразумение трябва да охранява границата заедно със сирийски сили. Ще бъдат изпратени допълнително 276 военни полицаи и 33 единици бойна техника в Сирия тази седмица, предаде \"Ройтерс\". \"Силите ни още се сражават\" Сирийските демократични сили (SDF), структурата, сражавала се до неотдавна заедно със САЩ срещу \"Ислямска държава\", обаче поиска помощ от Вашингтон. Според тях примирие, сключено от американския вицепрезидент Майк Пенс миналата седмица и на теория продължаващо заради спирането на турската военна операция в Сирия, се нарушава непрекъснато от турска страна. \"Силите ни още се сражават\" и хиляди са принудени да напуснат домовете си, се казва в съобщение на SDF, чийто гръбнак са именно считаните от Турция за терористи бойци YPG. Вчера американският президент Доналд Тръмп  каза, че примирието се е увенчало с \"успех\"  и си приписа заслугата за това, цитирайки и благодарностите на кюрдския командир, известен като Мазлум Кобане. Междувременно кюрдските бойци са заплашени от продължителен турски обстрел, ако не се изтеглят за 150-те часа, указани в меморандума (от тях е минало над денонощие). Вчера Кремъл заяви, че кюрдите рискуват да бъдат смазани от военната машина на Турция, и обвини САЩ (които до неотдавна бяха във владение на обширни сирийски територии заедно с кюрдите) в  предателство към доскорошни съюзници . В \"Туитър\" представителят на SDF Мустафа Бали заяви, че силите му ще упражняват \"законното си право на самоотбрана\" и е нужна \"незабавна\" намеса на САЩ - едва дни след като повечето американски войници се изтеглиха в Ирак.", "date": "2019.10.24", "title": "Русия обяви изтегляне на кюрдите в Сирия от границата, те поискаха помощ от САЩ"}
{"url": "https://www.dnevnik.bg/bulgaria/2019/10/24/3981157_izdateliat_na_pik_napadna_kritik_na_ivan_geshev_ti/", "text": "Николай Стайков, който днес по обяд разпространи  видео във \"Фейсбук\"  как може да се пробие  полицейската блокада пред Висшия съдебен съвет , влизайки с група \"за\" Гешев, час по-късно беше изведен от полицията от района. Живо излъчване в неговия профил във \"Фейсбук\" и живо включване на \"Дневник\" показаха как се случи това - вижте видеата в края на текста. Малко преди да бъде обграден от полицаи, той снимаше на живо митинга, когато първо беше атакуван с въпроси и нападателни коментари от момиче, което не пожела да се представи. След това се появи и издателят на сайта \"Пик\" Недялко Недялков, който Той го наричаше \"ти си голям мъж\", \"джендърче\" и докато полицията се опитваше да го отдалечи, каза два пъти \"Ти ще ми паднеш бе, ей\". В същото време на микрофона от сцената на митинга се чуха призиви, че имало провокатор и полицията ще защити присъстващите. \"От видеото се вижда, че не съм провокирал никого, аз само снимах, и то не от близко разстояние\", каза Стайков пред \"Дневник\". Той обясни, че е стоял в частта, в която са медиите. \"В охраняваната зона - допълни Стайков наблюденията си. Във видеото се вижда, че полицията не отговаря на въпроса му защо не може да снима. Първо му казват, че може да снима, след това - че не. Накрая след проверка на документите му е пуснат. Николай Стайков е един от основателите на Атикорупционния фонд, беше сред активните протестиращи срещу кабинета \"Орешарски\" и е журналист. Във ВСС днес е  изборът на Иван Гешев за главен прокурор . От сутринта пред сградата има митинг на \"Пик\" в негова подкрепа, на който са организирани групи от млади хора, момчета в черно, роми, които отказват да коментират пред журналисти защо и как са там. От месеци \"Пик\" яростно атакува всички, които критикуват номинацията на Гешев и процедурата.", "date": "2019.10.24", "title": "Издателят на \"Пик\" нападна критик на Иван Гешев: Ти ще ми паднеш бе, ей"}
{"url": "https://www.dnevnik.bg/bulgaria/2019/10/24/3981155_citat_na_denia_bulgarite_niamat_osnovanie_da_se/", "text": "Гешев, който е единствен кандидат, отговаря вече два часа на поставените му въпроси от неправителствени и професионални организации. След това възможност за въпроси ще имат и членовете на съдебния съвет. Това е финалната стъпка от процедурата по избора на наследник на Сотир Цацаров, чийто мандат изтича през януари 2020 г. Съдебният съвет заседава на фона на протести, които блокираха центъра на София.", "date": "2019.10.24", "title": "Цитат на деня: Българите нямат основание да се срамуват от съдебната си власт"}
{"url": "https://www.dnevnik.bg/evropa/2019/10/24/3981170_brjuksel_specheli_sudebna_bitka_sreshtu_franciia/", "text": "Съдът на Европейския съюз установи, че Франция е превишавала по \"системен и траен\" начин годишния ограничителен праг за азотен диоксид от 2010 година, предаде \"Франс прес\". Замърсяващият газ от дизеловите автомобили задушава редица големи градове, се посочва в решение, публикувано днес. Европейската комисия сезира Съда на ЕС през май 2018 година след десет години, през които отправяше предупреждения към Париж. Франция е част от група от няколко страни членки, сред които са Германия и Великобритания, срещу които Брюксел реши да действа, за да се пребори с трайния проблем в ЕС. Това решение отваря път на следващ етап за евентуални санкции, ако нищо не бъде направено, за да се подобри ситуацията. Замърсяването на въздуха с азотен диоксид се отнася за 24 зони и големи градове във Франция, сред които Париж, Лион, Марсилия, Ница и Страсбург, но и за долината на Арв, транзитен маршрут, който страда от хронични задръствания. Париж се аргументира, че страната е била изправена пред структурни трудности, които са й попречили да приложи правилата на ЕС, съобщи ДПА. Според Съда на ЕС обаче \"няма значение дали неуспехът при изпълнението на задълженията, е резултат от намерение или небрежност (...) технически или структурни трудности\". Еврокомисията изправи Германия, Унгария, Италия, Румъния и Великобритания пред съда през 2015 година за непокриване на стандартите за качество на въздуха. По някои от тези случаи съдът все още не се е произнесъл. Около 400 хил. души умират преждевременно всяка година в ЕС заради вредните вещества, които дишат, според данни на комисията. Емисиите от дизеловите превозни средства будят най-силни тревоги и от 2015 година еврокомисията започна да настоява за постепенното им ограничаване, отбелязва ДПА. ", "date": "2019.10.24", "title": "Брюксел спечели съдебна битка срещу Франция заради мръсния въздух"}
{"url": "https://www.dnevnik.bg/gradska_sreda/2019/10/24/3981175_podzemen_parking_raboti_ot_dnes_do_metrostanciia/", "text": "Буферен подземен паркинг за 193 коли отваря днес до метростанция \"Национален стадион \"Васил Левски\". Той е изграден от Центъра за градска мобилност и е включен в услугата \"Паркирай и пътувай\". Всеки водач, купил билет или с абонаментна карта за метро, които е чекирал в тази метростанция, ползва 2 часа безплатно паркиране и след това по 50 ст. за всеки следващ час. Условието е да се върне на същата метростанция след повече от един час. Целта е да не се хитрува с изгодните условия на услугата \"Паркирай и пътувай\". За останалите водачи, които паркират, но не ползват метрото, цената е 1 лев на час. Новият паркинг е с работно време от 5.00 ч сутрин до 24.00 ч. В него могат да домуват автомобили, чиито водачи имат абонамент от 120 лева на месец. Ако някой инцидентно остави колата си в паркинга през нощта, ще плаща по 50 ст. на час. В този буферен паркинг, който е на три нива, има обособено отделение за коли с газови уредби. При пожар автоматично ще се затварят врати, за да се локализира инцидентът, обясни Румяна Милова от ЦГМ. Монтирани са и четири зарядни станции за електромобили и хибриди. Запитан от \"Дневник\" защо се нарича буферен, след като е в центъра, зам.-кметът по транспорта Дончо Барбалов обясни, че \"дали ще го наричаме буферен или не – това е паркинг за 200 коли на ключово място в града\". В паркинга може да се влиза само от бул. \"Драган Цанков\", срещу БНР. Идващите коли от бул. \"Евлоги Георгиев\" нямат право на ляв завой и затова трябва да обърнат на кръговото кръстовище при Телевизионната кула и да се спуснат отново по бул. \"Драган Цанков\" до входа на паркинга. ЦГМ е инвестирал 2.3 млн. лв. за доизграждане на съоръжението, което е готово груб строеж заедно с метростанцията от близо 10 години. Тогавашният му стопанин \"Метрополитен\" АД е чакал финансиране от Столичната община за довършването му, но то се забавя и паркингът е даден под наем на БНР. Националното радио влага 383 хиляди лева в него и го ползва известно време. Столичният общински съвет възложи на ЦГМ да инвестира средства за окончателно довършване. След обществена поръчка, спечелена от \"Калистратов груп\" ООД, работата започна на 23 април и след 183 дни, както е по договор, паркингът е готов. Предстои ЦГМ да изгради още три буферни подземни паркинга – пред Централна гара, на бул. \"Сливница\" при едноименната метростанция и наземен в кв. \"Надежда\". Последният ще може да се ползва и от живеещите в комплекса, тъй като е на голяма площ – 4 дка, обясни Милова.", "date": "2019.10.24", "title": "Буферен паркинг работи от днес до метростанция в центъра"}
{"url": "https://www.dnevnik.bg/biznes/2019/10/24/3981159_obshtina_viena_iska_obshti_evropeiski_pravila_za/", "text": "Община Виена започва нова общоевропейска офанзива за изработване на ясни правила за онлайн платформи, подобни на тази за краткосрочно настаняване Airbnb, съобщи институцията. Промените трябва да задължат платформите да предоставят данните за отдаването под наем на местните власти. Предоставянето на тези данни би повишило и ефективността на самите платформи, които ще носят отговорност за нарушения, например ако предлагат под наем социални жилища, посочват от общината. По инициатива на Виена на 22 октомври в Икономическия комитет на Комитета на регионите е внесен списък с искания за регулация на платформите за краткосрочно отдаване под наем на имоти. Документът е приет единодушно и проправя път за промени. По същество това са напълно приложими разпоредби, които имат за цел да защитят правно цифровата икономика и да гарантират прилагането на правилата от съответните официални органи.      Виена настоява за ясни, справедливи правила в страните от ЕС за дигиталните платформи, като законите трябва да се прилагат еднакво за всички. Посочва се, че инициаторите не са против цифровата икономика, основана на онлайн платформи. Австрийската столица насърчава използването на цифрови приложения, където това има смисъл и е от полза за хората, но не приема неплащането на данъци или съзнателното пренебрегване на местните правила и закони. В документа се настоява за промяна на напълно остарелите правила за електронна търговия. Твърдейки, че разбира значението на туризма като източник на доходи и на заетост за местните, Виенската община не вярва, че фирмите на този пазар трябва да бъдат освобождавани от регулации. Според Виена сега е важно да се постигне мнозинство за приемането на този документ в ЕС. Исканията за регулация на платформите за краткосрочно отдаване под наем на ваканционни жилища са разработени заедно с Амстердам, Париж, Барселона, Берлин, Бордо, Венеция и Краков.  В момента Виена води съдебни дела срещу няколко платформи за отдаване под наем заради нарушения на Виенския закон за насърчаване на туризма. Редица такива сайтове се придържат стриктно към правилата, но Виена настоява правилата да се спазват от всички. Най-честите проблеми са с подаването на данни, свързани с плащането на градска такса. ", "date": "2019.10.24", "title": "Община Виена иска общи европейски правила за платформите като Airbnb"}
{"url": "https://www.dnevnik.bg/biznes/2019/10/24/3981186_delut_na_autsorsing_industriiata_v_bulgariia_se/", "text": "Размерът на аутсорсинг сектора в България възлиза на 2.4 млрд. евро за 2018 г. Това показват данните от годишния доклад за развитието на индустрията на Българската аутсорсинг асоциация. За миналата година индустрията формира 5.2% от годишния брутен вътрешен продукт (БВП) на страната в сравнение с 4.8% през 2017 г. Резултатите на индустрията на изнесените услуги за 2018 г. са по-добри от очакваните. Оперативните приходи нарастват с 19.5% вместо прогнозираните в миналогодишното издание 15.8%. При запазване на този положителен тренд се очаква до 2022 г. приходите в сектора да се удвоят до 4.8 млрд. евро, а относителният дял на аутсорсинга в БВП да достигне 9.2%. Анализът е изготвен от SeeNews и включва данни за 583 български компании, занимаващи се с аутсорсинг на бизнес процеси и ИТ аутсорсинг през 2018 година. Съотношението между двете подразделения на изнесените услуги е почти изравнено, с изключително лек превес на ИТ от само 3 компании. Заетите нарастват с близо 10% Данните показват, че аутсорсинг секторът формира 2% от пазара на труда в България. В него са заети повече от 73 600 души към края на 2018 г. (над 9% ръст за последната година). Прогнозите са към 2022 г. броят им да превиши 80 хил. души. Едновременно с това индустрията генерира 8.5% от всички разходи за заплати в иконо­миката през 2018 г. Това показва, че заплатите в сектора са в пъти по-високи от средната за страната. Компаниите от бранша правят и 7% от всички разходи за социално осигуряване в националната икономика през годи­ната. Като тенденция през последната година се очертава двойният ръст в броя на опериращите в България Центрове за споделени услуги. Това е подсекторът, в който са ангажирани 1/5 от всички служители в индустрията. Само през последната година заетостта в този тип компании се е увеличила с близо 25%. Заради мащаба им и висококвалифицираните услуги, които се извършват в България за компаниите им майки, този подсектор формира и най-големия принос към държавата по отношение на изплатени работни заплати и осигуровки като абсолютна тежест. \"От 2012 г., когато създадохме Българската аутсорсинг асоциация, досега станахме свидетели на значими трансформации в сектора. От почти изцяло ценово ориентирана индустрия ние се превърнахме в сектор, който създава висока добавена стойност чрез иновации, разработване на технологични продукти, модерни бизнес услуги и решения. Този сериозен социален и икономически отпечатък, който оставяме, е двигател за развитието на новата средна класа на България\", коментира анализа Илия Кръстев, председател на управителния съвет на Асоциацията и изпълнителен директор на A Data Pro. През последните години индустрията на изнесените услуги продължава с регионалната си експанзия. Най-големите хъбове за аутсорсинг остават големите градове с университети, като се наблюдава тенденция за изнасяне на дейността извън столицата. София, Пловдив и Варна са трите най-големи центъра, като Велико Търново и Бургас също привличат все повече нови компании.", "date": "2019.10.24", "title": "Делът на аутсорсинг индустрията в България се очаква да достигне 10% от икономиката"}
{"url": "https://www.dnevnik.bg/sport/2019/10/24/3981184_boiko_borisov_sveshtenata_kupa_i_shto_niama_izbori_na/", "text": "Във футбола спечелването на купи е върховна цел, а постигането ѝ носи огромно щастие за запалянковците. Но какво става, ако единствената спечелена шампионска купа изчезне? Такъв беше случаят с \"Локомотив\" (Пловдив). До днес, когато се намеси министър-председателят Бойко Борисов. \"Шампионската купа на \"Локомотив\" ще се завърне у дома! Това стана факт тази сутрин в Министерския съвет\", обяви клубът от Пловдив в сайта си. И допълни, че отличието, спечелено преди 15 години, отново ще бъде на \"Лаута\" със съдействието на Борисов, министъра на спорта Красен Кралев и кандидата за кмет на ГЕРБ за Пловдив Здравко Димитров. В 16.00 часа днес клубът организира посрещане на купата на своя стадион, като събитието е безплатно. По следите на изчезналата купа Информацията в сайта на \"Локомотив\", препубликувана в много сайтове, оставя отворени въпросите за незапознатите привърженици защо събитието е с такава важност и каква връзка имат Борисов, Кралев и Димитров. Купата е спечелена в историческия сезон от 2004 г., когато начело на \"Локомотив\" беше Георги Илиев. Публикации от 2011 г. показват, че още оттогава ръководството на клуба е опитвало да си върне трофея, както и че имало подозрения, че той е бил прибран от Емил Наков, който наследи управлението на \"Локомотив\" след убийството на Илиев.      Сега административният директор на \"Локомотив\" Атанас Узунов заяви, цитиран от \"24 часа\", че купата е била при Наков, но вече е в клуба. Пред \"Дневник\" собственикът на черно-белите Христо Крушарски каза, че е бил изненадан от добрата новина. Чудеса по време на избори На въпроса каква връзка има Борисов със случая Крушарски отговори: \"Разбрал е, че я търсим, и по най-бърз начин ни съдейства.\"      Той не даде повече подробности по темата. Уточни само, че инициативата е дошла от привържениците, както и че това е оригиналната купа, а не дубликат. Във фейсбук страницата на клуба в коментарите под новината за купата запалянко пише: \"Ех... що няма избори на всеки два месеца, майна... Иначе... честито! И да не забравяме, че пак всичко тръгна от нас, феновете.\" Друг отчита: \"Забелязвате ли как бате Здравко (Димитров) е на всяка снимка в сайта последните две седмици?\" В месеците преди изборите покрай обиколките си в страната Борисов се насочи и към футбола. Той  присъства на церемония за подновяването на строежа на стадиона на \"Ботев\" , като призова за намаляване на концесионната такса за пловдивските клубове до символичните 100 лева -  идея, която беше приета скоро след това . Успоредно  държавата отпусна и 2.5 млн. лева за стадиона в Кърджали . Преди дни  привърженици на \"Дунав\" (Русе) помолиха Борисов да помогне за спасяването на клуба . В последната седмица Кралев също се активизира, като обиколи градове из страната, сред които Ямбол, Плевен, Сандански и Враца, за да покаже направеното за спорта и да представи предстоящи проекти.", "date": "2019.10.24", "title": "Бойко Борисов, свещената купа и \"що няма избори на два месеца, майна\""}
{"url": "https://www.dnevnik.bg/sport/2019/10/24/3980804_snimka_na_denia_nie_ne_sme_rasisti/", "text": "Българско знаме с надпис \"Ние не сме расисти\" се появи на  . Очевидно свързано със  , то беше опънато в сектора с привържениците на мърсисайдци.", "date": "2019.10.24", "title": "Снимка на деня: Ние не сме расисти"}
{"url": "https://www.dnevnik.bg/sport/2019/10/24/3980545_s_misul_za_nova_pobeda_ludogorec_priema_espanyol_v/", "text": "След две поредни победи и пълен актив в  Лига Европа  \"Лудогорец\" се насочва към третото си изпитание в групите на турнира, приемайки \"Еспаньол\" на своя стадион. Българският шампион e водач в група Н и е един от най-силните отбори в надпреварата, като вкара осем гола в първите си два двубоя. Успех над \"Еспаньол\" почти сигурно ще гарантира първото място в групата за тима на Станислав Генчев. \"Лудогорец\" ще разчита на отличната си форма, като е в серия от 9 поредни победи, в които записа голова разлика 21:2. Тимът е непобеден вече в 21 поредни мача във всички турнири. Съперникът \"Еспаньол\" е на другия полюс, като има само една победа в последните си пет мача и тя дойде в Лига Европа. Неубедителното представяне остави каталунците едва 19-и в Ла Лига и доведе до треньорска смяна. Въпреки това треньорът на \"Лудогорец\" Генчев обяви, че не подценява съперника. Според него \"Еспаньол\" е най-неудобният за българите. \"Не ни заблуждава това, че \"Еспаньол\" не се представя много добре в Испания. Те смениха треньора си, в последния мач промениха и начина си на игра. Искат да доминират по време на целия мач. Трябва да се противопоставим на това тяхно поведение. Мисля, че това е най-тежкият ни съперник дотук\", каза Генчев. \"Лудогорец\" ще бъде без голмайстора си  Клаудиу Кешеру  и Яцек Горалски, които са контузени, а Драгош Григоре е наказан. За \"Еспаньол\" проблемите не се изчерпват само със слабата форма, като общо осем играчи не са на линия. \"Не знам дали \"Лудогорец\" е фаворит или не. Запознат съм обаче, че отборът е в чудесна серия още от лятото. Ако говорим за целия турнир трябва да сме признателни, че играем в Лига Европа. Турнирът е много важен за нас и се целим високо в нашата група\", каза треньорът на испанците Пабло Мачин. \"Лудогорец\" ще разчита и на пълен стадион в своя подкрепа. Билетите за мача свършиха в сряда и на трибуните ще има близо 11 хиляди зрители. Двубоят е тази вечер от 19.55 часа и ще бъде предаван пряко по БНТ1.", "date": "2019.10.24", "title": "С мисъл за нова победа \"Лудогорец\" приема \"Еспаньол\" в Лига Европа"}
{"url": "https://www.dnevnik.bg/analizi/2019/10/24/3979012_izborite_v_stara_zagora_glasut_na_bezkritichnite_hora/", "text": "                         Резултатът от местните избори в Стара Загора за мнозина изглежда предизвестен. Осем кандидати – седем от тях партийни и един граждански, се изправят срещу досегашния кмет   Някои от тях като   (НФСБ),  (ВМРО),  (\"Социалдемократи\"),   (\"Алтернатива на гражданите\") са добре познати на избирателите. За други като   (БСП),  (\"Възраждане\"),  (АБВ) и  (ДБ-Обединение) тези избори са дебют в политическото им аплоа. Кметът Живко Тодоров изкара два мандата и се готви за трети. Той седна на горещия стол през ноември 2011 г., когато беше на 30 години. През тези години направи и политическа кариера и заедно с колегите си Йорданка Фандъкова и Димитър Николов е член на Изпълнителната комисия на партията.      Сигурен в победата си, Тодоров почти не прави традиционна кампания, а използва \"Фейсбук\" като платформа. Самоуверено излезе в единствения телевизионен дебат по \"Нова тв\" срещу двама от опонентите си, единият от които – областният управител Гергана Микова от НФСБ, остави впечатление за негов спаринг партньор. Иначе с въпроси, за които е неподготвен. Предпочита изявленията. Говори обиграно и умее да представя намерения или едва започнати проекти като свършена работа. Например бъдещата индустриална зона в източния край на града от 115 декара за привличане на големи чужди инвеститори, каквито в Стара Загора през последните години не идват. Кметът обича да изтъква, че Стара Загора е най-развитият регион след София и с най-висок ръст на работната заплата през последните 10 години. Но този висок стандарт – за региона, не за общината, се дължи на енергийния комплекс \"Марица-изток\". След края на въглищната индустрия, който е в обозримо бъдеще, икономическата перспектива пред Стара Загора като областен център е нерадостна. За разлика от други държави, като Германия и Полша например, нито централната, нито местната власт имат визия как трябва да стане преходът към нисковъглеродна икономика и каква заетост ще предложат на освободените от въгледобива работници. Но в България е така – властта мисли в перспективата на своето управление. Гордост на старозагорския кмет са проекти, изпълнени с европейско финансиране за над 100 млн. лв. – за устойчиво и интегрирано градско развитие, за ремонт на централния булевард и площадното пространство пред общината, за парк \"Аязмото\" и др. Но (д)ефектът от тяхната реализация е спорен за старозагорци, защото по-важно от това, че са изпълнени, е как са изпълнени. Хората меко казано, с придвижването си в града, в който феноменът \"ремонт на ремонта\" е често срещан. И въпреки че сроковете на проектите бяха удължавани с анекси към договорите по няколко пъти, голяма част от тях бяха завършени с голямо закъснение. Кметът твърди, че санкционира за това строителните фирми. Но вместо отчетност как се изразходват публичните средства за тези проекти имаме насреща само честната му дума. Защото достъпът до информация в община Стара Загора е силно затруднен – и за гражданите, и за неправителствените организации, въпреки че общината дори е получавала награди за прозрачност. Управляващият екип в кметството и в общинския съвет с председател Таньо Брайков (осветен като щатен служител на ДС) отказва информация дори на общински съветници от опозицията. Администрацията наруши закона нееднократно. Така например проектът за рехабилитация на \"Аязмото\" (символично място за старозагорци, свързано с неговия създател – първият старозагорски митрополит Методий), финансиран със 7 млн. лв. европейски средства, бе реализиран без подробен устройствен план (ПУП). А резултатите от \"облагородяването\" му са преасфалтирани и бетонирани алеи; премахването на стогодишни масивни каменни плочи (закарани незнайно къде) и подмяната им с нискокачествени, които първият пороен дъжд свлече; масово изсъхнали новозасадени дървета, които трябваше уж да възстановят уникалната растителност в парка със статут на недвижим паметник на културата; неработеща поливна система и др.      Местната власт е готова да реализира проекти и за основен ремонт на зоопарка и летния театър, които също се намират в рамките на парка, но отново без ПУП. с пускането в действие на рехабилитиран надлез – част от проект за модернизация и развитие на устойчив градски транспорт, без Акт 16, който общината получи девет месеца след официалното откриване на съоръжението. Примерите за престъпването на закона тъкмо от онези, които трябва да следят за спазването му, постепенно деморализират обществената среда, а хората стават все по-апатични и безкритични към подобен тип управление на града. Бюджетът на Стара Загора за тази година е 125 млн. лв. с преходен остатък от предишната от 4.8 млн лева. Общият размер на задълженията на общината към края на септември е 13.4 млн. лв . (просрочените са 12.3 млн.), от тях временните безлихвени заеми за разплащане по европейски програми са 9.2 млн.лв. С над 30 хиляди лева са увеличени разходите за лихви, което е знак за нарастване на дълга на общината. Международната рейтингова агенция \"Стандарт енд Пуърс\" препотвърди дългосрочния кредитен рейтинг ВВВ- на Стара Загора. Но само един експертен анализ на изпълнението на бюджета и на Одитния доклад на Сметната палата за 2018 г. може да даде вярна картина за актуалното финансово състояние на общината. които са в пряка корелация. Транспортната система, част от общия устройствен план, е неработеща, защото не бяха изградени скоростни улични артерии, които да изведат движението от централната част на Стара Загора. Като добавим лошата организация на движението и увеличаването на автомобилите, задръстванията в трафика са вече не само в пикови моменти, а почти през целия ден. В управленската програма на кмета е заложено изработването и приемането на нов ОУП, но без да отразява идеите за развитието на града, той няма да бъде ефективен. Въздухът още от времето на залповите обгазявания на региона при унищожаването на руски ракети на военния полигон Змейово не е преставал да бъде проблем за старозагорци. От този период остана и недоверието на гражданите към екоинспекцията. Трябваха два мандата, за да осъзнае кметът, че една автоматична станция не може да даде обективна картина за състоянието на атмосферния въздух. Още повече, когато е поставена на най-проветривото място в града – в зоната на т.нар. Зелен клин. Радиационното табло в общината от години не отчита данните в реално време, кметът твърди публично, че замърсяванията са останали в миналото. но алерголозите и пулмолозите отчитат непрекъснат ръст на заболяванията на дихателната система, особено при децата. Но ако все пак качеството на въздуха, както твърдят от РИОСВ, е добро, то е интересно защо Стара Загора е сред шестте града, които ще получат от ЕС безвъзмездно 10 млн. евро за замяна на печките на дърва с алтернативни, за електрифициране на градския транспорт и за изграждането на велоалеи. Все по-очебиен е която изостава видимо като изграждане и поддържане на инфраструктурата. За ромите от квартал \"Лозенец\" властта се сеща преди избори – с акция по събарянето на незаконни къщи. А жителите му чакат десетилетия да им направят най-елементарната комунална инфраструктура, като канализация например, или да асфалтират някоя от улиците, ще рече човек, разбити от бомбардировки. В Стара Загора десницата не е печелила местни избори от 1995 г., когато за кмет беше избран кандидатът на СДС професор Цанко Яблански. Днес друг професор от Тракийския университет – Иван Върляков, безпартиен, издигнат от името на БСП, застава срещу Живко Тодоров. Въпреки натрупаните негативи от управлението на ГЕРБ сегашният кмет ще разчита на подкрепата на администрацията и бизнеса, който печели обществените поръчки; Такова широко ветрило от избиратели Иван Върляков и останалите кандидати едва ли биха могли да си осигурят. Но изборите не са като договорен мач и всяка прогноза за резултата може да се окаже погрешна. Добър пример са местните избори в Стара Загора е 2007 г., когато срещу кмета Евгений Желев, който също се бореше за трети мандат, застана познатият единствено в академичните среди професор Светлин Танчев от ТУ. Ако имаше залози за победата, губещите щяха да са много. Защото тогава кандидатът на ГЕРБ спечели и Стара Загора се нареди сред големите градове в страната, в които партията на Борисов взе властта, а самият той стана столичен кмет. Тогава прокурорът от Окръжната прокуратура Нейка Тенева поиска касиране на изборите в Стара Загора, а изгубилият с 490 гласа надпреварата Евгений Желев заведе дело в Административния съд. Той обаче не касира избора на Светлин Танчев. От местните избори през 2007 г. тръгна и големият поход на ГЕРБ към властта. Но тогава партията беше на по-малко от година, все още без изградени структури в цялата страна, но и без негативи, и с харизматичен лидер-популист начело. Тогава хората бяха уморени от корумпираното управление на тройната коалиция и затова местните избори обърнаха политическия тренд в държавата. Днес – 12 години по-късно, гражданите са още по-уморени, дори омерзени от управлението на ГЕРБ. Ще се обърне ли отново трендът за партията, управлявала най-дълго България след режима на Тодор Живков? Първите отговори ще получим на 27 октомври, следващите – седмица по-късно.", "date": "2019.10.24", "title": "Избори в Стара Загора: Гласът на безкритичните хора ще е решаващ"}
{"url": "https://www.dnevnik.bg/politika/2019/10/24/3979327_agitaciiata_vuv_feisbuk_-_pljusove_i_vuprositelni/", "text": "Бойко Борисов е \"на живо\". Предупреждението във \"Фейсбук\" може да се види по няколко пъти на ден. Премиерът кара джип, качва кандидати за предстоящите местни избори, разхожда се с тях, хвали ги, изтъква направеното от тях за града като досегашни местни управници. Всичко това се излъчва на живо в профила на министър-председателя във \"Фейсбук\", следван от близо 220 хил. души. Поведението на Борисов във Велико Търново стана повод за жалби  до изборните комисии за незаконна агитация. Но такива клипове и публикации в подкрепа на един или друг претендент на ГЕРБ могат да бъдат видени от цялата страна - Шумен, Стара Загора, Ямбол и къде ли не. Макар изборната администрация във Велико Търново и централата в София все още да си прехвърлят топката дали Борисов е нарушил изборните правила, като е агитирал за Даниел Панов - сегашен кмет и претендент за нов мандат, използвайки държавен ресурс, а комисията във Велико Търново отново ще разгледа казуса след инструкция от ЦИК, то и двете комисии са на едно мнение - разпространението на клиповете през \"Фейсбук\" не е в нарушение на правилата и не попада под контрола на изборната администрация. Нарушение би имало само защото тези клипове са разпространени и от медии, въпреки че самите медии са с много по-малко читатели и последователи от профила на Борисов в социалната мрежа. Десетки видеоклипове на ден, кратки филмчета с предизборни обещания, репортажи от обиколки на кандидати, спонсорирани реклами... активността из лични страници на претенденти за местната власт и на техни поддръжници се набива на очи и изтласква другите публикации. И докато кампаниите все повече се пренасят от традиционните медии към социалните мрежи, то българското законодателство не регулира този вид агитация. Няма механизми, по които отговорните за спазване на правилата за изборния процес да проследят и да санкционират при нужда евентуално нелоялно поведение на канидати или техни поддръжници. Трудно проследими са и парите, инвестирани в този вид предизборна пропаганда. В случая се разчита на добрата воля на претендентите да декларират похарченото. \"Дневник\" разговаря с представители на Централната избирателна комисия (ЦИК) и на обществения съвет към нея дали е възможно да има правила за предизборни кампании, водени в социалните мрежи. Експертите са скептични, че правила са възможни и приложими Както говорителят на ЦИК Александър Андреев, така и Велко Милоев от обществения съвет на комисията коментираха, че и от световния опит се вижда, че подобни правила са трудно приложими и възможни. Двамата дадоха да се разбере, че в момента в България не се мисли за нови законови правила в тази област въпреки засилената агитация през социалните мрежи. Коментарите във \"Фейсбук\" не са медийни услуги, освен когато не става през профилите на медии, припомни Андреев. И допълни, че няма как комисията да следи профилите на кандидати и поддръжници, нито да ги контролира. От думите му се разбра обаче, че засега това не се разглежда като проблем за администрацията, следяща за честната и коректна агитация. Основният аргумент на Андреев е, че никой не принуждава някого да следи претендентите в социалните мрежи, да наблюдава профилите им или тяхната активност. Това е отворено споделяне, не е разпространение на информация, допълни говорителят на ЦИК. И отново отбеляза, че става дума не за разпространители на медийни и информационни услуги, а споделено ползване на социална мрежа. На питане дали все пак не е редно по някакъв начин профилите на претендентите и на хората в държавните структури, които често имат десетки хиляди последователи и симпатизират на различни кандидати, не трябва поне да бъдат обхванати от закона, Андреев даде да се разбере, че това е трудно изпълнимо. Как ще спрете нарушение в мрежа, която не е базирана в България, как ще я контролирате с българско законодателство, отговори той с въпрос. Посочи, че мрежите сами имат защити срещу обиди, реч на омразата и други подобни, и даде да се разбере, че засега се разчита на тези външни правила. Допълни, че дори в САЩ, където правят от известно време опити да въведат такива механизми за социалните мрежи, за момента не успяват. Трябват хем правила, хем да няма свръхрегулации Не ми се иска да има много нерегулирани процеси в изборната агитация, но от друга страна – не ми се ще и да има свръхрегулации, каза Велко Милоев от обществения съвет на ЦИК, който е представител на Българското сдружение за честни избори и граждански права там. И според него въвеждането на такива правила е неизпълнима задача. И изтъкна, че дори и да имат множество последователи, профилите в социалните мрежи не са доставчици на медийни услуги, обхванати от законодателството. На въпрос дали не може да се регулират поне профилите на кандидатите и на хората в държавната администрация по време на избори и те да бъдат приравнени по някакъв начин с медии Милоев постави и обратния въпрос – дали това няма да ги дискриминира спрямо останалите потребители на социалните мрежи. Вероятно с натрупване на казуси ще бъде поставена и обсъдена тази страна от изборните правила, коментира още експертът. И допусна, че самите примери за потенциални нарушения могат да изведат и правилата, които да са балансирани. Той припомни, че заради множеството случаи на разпространяване на предварителни социологически данни преди края на изборния ден са се въвели ограниченията за профилите в социалните мрежи на медиите. Александър Андреев и Велко Милоев коментираха в отговор на въпрос, че има механизми, по които да се проследят парите, давани за този вид агитация, макар самата тя да не е обект на регулации от законите и изборната администрация. Финансите можели да се проследят през задължението за деклариране на консултантски услуги, сключени договори за реклама, пиар, производство на всякакъв вид рекламни материали и клипове. Вратички за скрито финансиране От Института за развитие на публичната среда, които от години правят независим мониторинг на средствата, давани за кампании, коментираха пред \"Дневник\", че действително пред партиите има такива задължения, но липсата на регулации за социалните мрежи отваря и вратички за скрити харчове. Например партиите и медиите трябва двустранно да декларират сключените помежду си договори, а след това администрацията може да засече двата договора, да проследи публикациите, клиповете, телевизионните участия, дадените интервюта. Докато кандидатите нямат такива договори с \"Фейсбук\" например. И ако претендентите доброволно и сами не обявят, че са платили за рекламно съдържание, за консултанти и други договори, довели до реклама само в социалните мрежи, проследяването назад по веригата би било почти невъзможно. Виждаме, че в много държави както в Европа, така и извън нея, се правят опити за въвеждане на правила, рано или късно България ще трябва да се опита да направи нещо в тази посока, коментираха още експерти от института.", "date": "2019.10.24", "title": "Агитацията във \"Фейсбук\" - плюсове и въпросителни"}
{"url": "https://www.dnevnik.bg/bulgaria/2019/10/24/3968720_noviiat_glaven_prokuror_-_izbor_s_predizvesten_final/", "text": "Висшият съдебен съвет (ВСС) днес изслушва, а след това ще гласува кандидатурата на единствения номиниран за главен прокурор - Иван Гешев. Това е финалната стъпка от процедурата по избора на наследник на Сотир Цацаров, чийто мандат изтича през януари 2020 г. Съдебният съвет ще заседава на фона на обявен пореден протест срещу номинацията на Гешев. Въпреки гражданското недоволство изборът изглежда сигурен и предизвестен, макар че днешното решение на ВСС не означава автоматично назначение, защото последната дума е на президента. По време на изслушването Гешев  ще представи концепцията си за управление  на прокуратурата, ако я оглави, а след това ще му бъдат задавани въпроси.  Много от тях са известни  и са публикувани на сайта на ВСС. Най-често повтарящите се са: Какъв да е редът, по който да може да се разследва главният прокурор, трябва ли да има съдебен контрол върху отказите на прокуратурата да започне разследване и дали следва да бъде разпитан депутатът от ДПС Делян Пеевски в процеса КТБ. Веднага след изслушването и въпросите е гласуването. За да бъде избран, Гешев трябва да получи подкрепата на не по-малко от 2/3 от членовете на ВСС. На практика поне 17 от общо 25 членове на съвета трябва да го подкрепят. Ако за него гласуват по-малко от 17 членове на ВСС, избор няма да има и процедурата трябва да започне отначало. Държавният глава може да откаже да го назначи Ако бъде избран, ВСС ще изпрати предложение до президента, а той от своя страна може да подпише или да откаже да подпише указ за назначаването на Гешев. Ако Румен Радев се възползва от правомощията си, това може да е еднократно и трябва да обяви подробни мотиви за отказа. В такъв случай процедурата се връща отново във ВСС и започва отначало - с номиниране на кандидати, срокове за концепции, оценка и атестиране от комисиите във ВСС и т.н. Тогава има възможност да бъде номиниран и друг кандидат, а на теория е възможно Гешев да се откаже от състезанието. Ако съдебният съвет все пак го избере повторно, президентът е длъжен да го назначи с указ, който се обнародва в Държавен вестник. Главният прокурор Сотир  Цацаров преди време заяви ясно , че подкрепя кандидатурата на Гешев и би го подкрепил още веднъж, ако се наложи. \"Казвам ясно, че господин Гешев има моята подкрепа. Ще дам своя глас в подкрепа на господин Гешев, ще дам този глас и ако се налага, ще гласувам и втори път за господин Гешев\", заяви Цацаров. Думите му на практика показват, че ако Гешев не бъде избран в настоящата процедура, то той почти сигурно ще бъде номиниран и втори път. Открита процедура, но със съмнения за непрозрачност Не за първи път кандидатът за главен прокурор е само един. През 2006 г. 17 от членовете на ВСС подкрепиха Борис Велчев за поста, като с това се появиха и съмнения за политическа договорка. Сега всички 11 членове на прокурорската колегия на съдебния съвет  излъчиха единодушно номинацията  на Гешев и съмнения отново се появиха наред с опасенията, че процедурата не е достатъчно прозрачна, а избор на практика няма, тъй като кандидатът е само един и реално съревнование за поста няма да има. Номинирането на Гешев предизвика вълна от протести и обществено недоволство, които продължават и днес. В отговор на протестите и недоволството \"заваляха\" десетки положителни становища до ВСС. Всички те бяха отчетени от комисиите по атестирането и конкурсите и по професионална етика в полза на Гешев. Протестиращи обаче са убедени, че не е редно изпълнителната власт (от която са част МВР, ГДБОП, ДАНС и т.н.) да се меси в работата на съдебната власт и да си избира главен прокурор. В същото време две комисии към ВСС - по атестирането и конкурсите и по професионална етика, се произнесоха еднозначно - единственият номиниран за главен прокурор Иван Гешев отговаря на всички изисквания, за да бъде избран. Той притежава всички  морални и професионални качества , за да поеме поста. Преди месец данните от проучване показаха криза в доверието към институциите, съмнения за  недостатъчно добра и прозрачна процедура  за избор на главен прокурор и одобрение към публичното разгласяване на доказателства по висящи дела и разследвания. С доклада ЕК призова съдебния съвет да гарантира прозрачност  \" Важно предстоящо назначение  е това на длъжността главен прокурор, чийто мандат изтича през януари 2020 г. Висшият съдебен съвет откри процедурата през юни, като се очаква на 24 октомври 2019 г. да определи приемник, който впоследствие ще трябва да бъде потвърден от президента на републиката\", пише в  доклада на ЕК, публикуван преди дни . \"През последните седмици в медиите се проведе широк дебат, като някои заинтересовани страни изразиха опасения във връзка с процедурата и кандидата. Висшият съдебен съвет ще има отговорността да гарантира прозрачността на процеса и да покаже, че изразените опасения са разгледани и взети предвид в решението му\", напомнят от комисията.", "date": "2019.10.24", "title": "Новият главен прокурор - избор с предизвестен финал"}
{"url": "https://www.dnevnik.bg/sviat/2019/10/24/3980715_krai_na_sporovete_-_ispaniia_prepogrebva_franko_dnes/", "text": "Имаме дата\", писаха няколко испански издания, когато бе обявен моментът, който някои чакаха отдавна: моментът да бъде ексхумиран и препогребан дълго управлявал европейски диктатор. Франсиско Франко, управлявал Испания три десетилетия и половина, ще бъде изваден от мемориалния комплекс \"Долината на падналите\", където са тленните му останки и те ще бъдат прехвърлени в общинското гробище \"Ел Пардо-Мингорубио\" в Мадрид.  Обявеният  от правителството час за начало е 10.30 ч. (11.30 българско време). Имаше известно отлагане заради ситуацията в Каталуня, където отново имаше протести на привърженици на независимостта след присъди, произнесени за сепаратистки лидери от испански съд. Въпреки това стъпката, която бе оспорвана от роднините на Франко, ще бъде доведена докрай. А премиерът социалист Педро Санчес счита това за една от най-големите си победи, при това - малко повече от две седмици преди изборите. Мавзолеят, изграден от затворници в чест на диктатор и приютил останките на над 33 хил. жертви на гражданската война (1936-1939 г.) против волята на семействата им, бе спорен за повечето социалистически правителства, но никое не успя да стигне толкова далеч. Отношението към наследството на диктатора  обаче не е еднозначно .      И днес остава отворен въпросът как Долината на падналите да се превърне в музей на фашистката диктатура, както се случи с с обекти от авторитарни или тоталитарни времена другаде. Кабинетът отхвърли идеята на близките Франко да бъде препогребан с държавни почести. Мадрид обаче отхвърли идеята с лаконично определение: \"Научна фантастика.\" Последната стъпка бе свързана с  решение на Върховния съд , след като семейството оспори действията на правителството, но загуби на всички инстанции. Имаше и опит на близките да издействат препогребване в катедрала в Мадрид. Медии ще бъдат допуснати само до част от церемонията, за да няма деликатни или уронващи човешкото достойнство кадри от ексхумацията. Няма да се разрешава на присъстващите да носят със себе си телефони.", "date": "2019.10.24", "title": "Край на споровете - Испания препогребва Франко днес"}
{"url": "https://www.dnevnik.bg/evropa/2019/10/24/3980664_izborite_v_tjuringiia_shte_sa_seriozen_test_za/", "text": "Изборите през уикенда в малката източногерманска провинция Тюрингия се очертава да бъдат ключов тест за крайнодясната националистическа партия \"Алтернатива за Германия\" (АзГ). Те ще се състоят след терористичното нападение този месец на крайнодесен активист срещу синагога, което отекна из цялата страна.  Напрежението преди неделните избори се засили и след изявление на Майк Моринг, регионален лидер за Тюрингия на консервативния Християндемократически съюз (ХДС) на канцлера Ангела Меркел. Той каза, че е получавал смъртни заплахи от крайнодесни екстремисти и му е бил даден краен срок да прекрати предизборната си кампания.  Анкетите сочат, че подкрепата за АзГ е спаднала, след като  27-годишен германец , въоръжен с експлозиви и огнестрелно оръжие,  се опита този месец да влезе в синагога  в град Хале в съседната на Тюрингия провинция Саксония-Анхалт. Двама души, една минувачка и един мъж в закусвалня за дюнери, бяха убити от нападателя, който после  призна, че е действал  по крайнодесни и антисемитски подбуди.  Германски политически лидери се присъединиха към еврейски групи и анализатори и хвърлиха вината за нападението върху ксенофобската АзГ. \"Те чудесно умеят това - да пристъпват внимателно, да балансират, стараейки се да не влязат в нарушение на наказателното право\", каза Абрахам Лерер, вицепрезидент на Централния еврейски съвет в Германия, в телевизионно интервю след събитията в Хале.  Но популярният премиер на Тюрингия Бодо Рамелов смята, че е прекалено лесно да се обвинява АзГ. \"АзГ само извади наяве това, което вече съществуваше\", каза Рамелов за ДПА. \"Но тя е и маша на крайнодeсните екстремисти\", каза премиерът, който през 2014 г. стана първият лидер от крайнолявата партия \"Левите\", оглавил правителство в германска провинция. В неделя той ще се бори за втори мандат. Огласените в събота резултати от анкета на берлинската агенция \"Форза\" показват, че на 13 на сто спрямо 14 пункта преди месец. Директорът на \"Форза\" Манфред Гюлнер каза, че преобладаващото мнозинство избиратели, които не подкрепят АзГ, смятат, че партията - чрез своя език и позиции - носи известна отговорност за крайнодясното насилие, а твърдите й поддръжници не са толкова убедени в това. \"Ядрото поддръжници на АзГ не се смущават от актове на насилие като този в Хале и остават верни на партията\", каза Гюлнер.  И наистина подкрепата за АзГ в Тюрингия скочи от 10.6 процента на миналите избори до 20-24 процента според последните проучвания сред избирателите в провинцията, където са живели някои от най-големите имена на германската култура, сред които Бах, Гьоте и Шилер. Но даже и подкрепа от около 20 на сто е доста по-малко от подкрепата за АзГ в провинцията през август и септември.  Тюрингия има дълга промишлена история, сега в икономиката й преобладават туризмът и автомобилостроенето, водещи корпорации в областта ни фотониката и оптиката.  След като през 2013 г. бе създадена като антиевропейска партия, АзГ рязко се измести вдясно, а напоследък застана на антиислямски и антибежански позиции. В резултат популярността на партията много се повиши веднага след бежанската криза през 2015 г. Сега тя е както и в националния парламент в Берлин. Лидерът на АзГ за Тюрингия Бьорн Хьоке, който е и водач на радикалната крайнодясна фракция в партията \"Дер Флюгел\" (Крилото), е изключително спорна фигура. Понякога той използва език, който напомня за Третия райх на Хитлер. Преди две години заклейми берлинския Мемориал на избитите евреи в Европа, наричан още Мемориал на Холокоста, като каза, че германците са \"единственият народ в света, който е поставил паметник на срама в центъра на своята столица\".  Изборите в Тюрингия ще се състоят в момент, когато две други източногермански провинции - Саксония и Бранденбург - се опитват да създадат нови, вероятно нестабилни трипартийни коалиционни правителства след  изборите миналия месец , откроили раздробеност на политическия пейзаж, съвпаднал с възхода на АзГ. Тъй като анкетите показват, че \"Левите\" водят в Тюрингия с 27-29 процента, заплахата е, че ако в неделя Рамелов излезе победител, той може да бъде изправен пред необходимостта да сглоби четирипартийна коалиция, в която участва и АзГ. ", "date": "2019.10.24", "title": "Изборите в Тюрингия ще са сериозен тест за \"Алтернатива за Германия\""}
{"url": "https://www.dnevnik.bg/sviat/2019/10/24/3980689_v_sledvashtite_sedmici_vsichko_e_vuzmojno_v/", "text": "За първи път от десетилетие съставянето на правителство в Израел е възложено на някой друг, а не на Бенямин Нетаняху. Седемдесетгодишният премиер свика на два пъти избори тази година, на два пъти получи от президента възможност да сформира управляваща коалиция, но и двата пъти не успя. Фактът, че президентът Реувен Ривлин сега се обръща към някой друг, прави Нетаняху още по-уязвим в борбата му за политическо оцеляване. Но въпреки провала на премиера човекът, който на свой ред ще пробва силите си, генералът центрист, влязъл в политиката - Бени Ганц, също няма сигурен път към успеха. Какви са възможните сценарии, включително трети парламентарни избори за по-малко от година, след двата неопределени вота през април и септември? Защо израелската политика е в задънена улица? Скоро след като изборите от 17 септември завършиха с патова ситуация, Ривлин даде на Нетаняху 28 дни, за да състави управляваща коалиция. В този срок, който изтича днес, най-дълго управлявалият израелски премиер убеди едва 55 от общо 120 членове на парламента, включително традиционните си крайнодесни и ултраортодоксални съюзници, да се присъединят към дясната му партия \"Ликуд\" за съставяне на правителство. След като не му достигнаха шестима депутати за абсолютно мнозинство, Нетаняху вчера върна мандата на президента, а говорител на Ривлин каза, че сега Ганц ще получи този шанс. Един от начините за излизане от безизходицата би бил двете най-големи политически сили - партията \"Ликуд\" и коалицията \"Синьо и бяло\" на Ганц - да съставят правителство на националното единство. В най-ранния си етап преговорите се съсредоточиха върху възможността за ротация на премиерския пост, но не доведоха до нищо. Ганц, бивш началник на генералния щаб, отказа да влезе в правителство, водено от Нетаняху, като изтъкна, че има опасност от наказателно преследване срещу премиера по три дела за корупция, по които Нетаняху отрича да е извършил нещо нередно. Ганц каза също, че иска либерално правителство, тоeст кабинет, който да не включва религиозните партньори на Нетаняху. Случвало ли се е това досега? Последният път, когато съставянето на кабинет бе възложено на друг, а не на Нетаняху, бе през 2008 г., когато Ципи Ливни от разпуснатата вече партия \"Кадима\" получи шанса, но се провали. Това доведе до изборите през 2009 г., спечелени от Нетаняху. Ливни вече не се завърна в голямата политика - прецедент, който Нетаняху ще има предвид. Какво следва? След като днес официално получи мандат от Ривлин, Ганц ще има 28 дни, за да състави коалиция. Сега той разчита на одобрението на 54-ма депутати - със седем по-малко от необходимото му за абсолютно мнозинство. Но 10 от тези 54 законодатели са от четирипартийния Арабски блок. Никоя партия на израелското арабско малцинство, съставляващо 21 процента от населението, никога не е била канена да влезе в правителството на Израел или е искала да участва в него. Без сделка с Нетаняху Ганц може да се опита да състави правителство на малцинството, което да разчита на подкрепата на арабските депутати, оставащи извън него. Но това е голям политически риск в страна, в която се водят разгорещени спорове за лоялността на арабските граждани. Арабските депутати вероятно ще бъдат критикувани от собствената си общност, че подкрепят политиката на израелското правителство към онези, които мнозина от тях смятат за свои сънародници на Западния бряг и в ивицата Газа. Ако и Ганц не успее? Следва триседмичен период, в който 61 депутати могат да поискат от президента да възложи задачата за сформиране на коалиция на всеки законодател - Нетаняху, Ганц или някой друг. Ако в този срок не постъпи такова искане, парламентът ще се саморазпусне и ще бъдат насрочени нови избори - според политически експерти възможната дата е 17 март. Това би дало на Нетаняху още един шанс пред избирателните урни, стига неговата партия \"Ликуд\" да не се разбунтува срещу него. Ще избегне ли Нетаняху проблемите със закона? Може да настъпи неочакван обрат, ако главният прокурор Авишай Манделблит обяви дали ще изпълни плана си да повдигне обвинения на Нетаняху по три дела за корупция. Крайното му решение се очаква в края на годината. Законът не задължава Нетаняху да напусне правителството, ако бъде обвинен, но обвиненията и тяхната сериозност могат допълнително да го отслабят политически. Има ли непредвидими фактори? Авигдор Либерман, бивш съюзник на Нетаняху и бивш министър на отбраната, оглавява ултранационалистичeската партия \"Израел Бейтену\", която спечели осем места в парламента на изборите миналия месец. Засега той не е заявил каква позиция ще заеме, изтъквайки политическите си различия и с ултраортодоксалните поддръжници на \"Ликуд\", и с левите съюзници на \"Синьо и бяло\". Той много ефикасно попречи на Нетаняху да състави управляваща коалиция след първите избори тази година, представи се по-добре на вторите и може да стане решаващ политически балансьор при евентуални трети избори.", "date": "2019.10.24", "title": "В следващите седмици всичко е възможно в израелската политика"}
{"url": "https://www.dnevnik.bg/detski_dnevnik/2019/10/24/3979509_fantastichen_koncert_na_vuzglavnici_predstavia/", "text": "Фантастичен концерт с историята и творчество на музикалното семейство Шуман ще представи на публиката си образователната поредица \"Концерти на възглавници\" в първия концерт от началото на новия си сезон. С него организаторите на проекта - \"Модо България\", ще отбележат 200 години от рождението на Клара Шуман - виртуозен изпълнител от епохата на романтизма, композитор и педагог, една от най-влиятелните женски фигури в класическата музика. Музикантите Санжар Сапаев и Яна Зеленогорска (цигулка), Стефания Янкова (виола), Атанас Кръстев (виолончело) и Венета Нейнска (пиано) ще пренесат децата в приказния свят на семейство Шуман.      Концертите на 27 октомври ще бъдат два - от 11 и 17 ч., в залата на Съюза на архитектите, който се намира на столичната улица \"Кракра\" 11. Този път безплатната работилница на възглавници ще запознае децата с тайните на цигулката. Тя започва час преди всеки концерт, а за най-малките са подготвени специални инструменти. След концерта ще бъде връчена и традиционната награда за най-послушен родител. Билети за събитието се предлагат в музикална къща \"Мюзик плей\" на ул. \"Шандор Петьофи\" 55 на място преди всеки концерт при наличие на свободни места, както и онлайн  тук .", "date": "2019.10.24", "title": "Фантастичен концерт на възглавници представя историята на семейство Шуман"}
{"url": "https://www.dnevnik.bg/intervju/2019/10/24/3980649_maia_manolova_grajdanskiiat_kontrol_e_nai-moshtnoto/", "text": "                         - Най-тежките проблеми на София са свързани с въздуха, който дишаме, с мръсния въздух, презастрояването и трафика, задръстванията. И всички те имат един източник - начинът, по който се управлява столицата, и изтичането на публичните пари на софиянци чрез непрозрачни процедури за обществени поръчки, неефективни разходи като цяло. Пилеят се пари. Три пъти се прави ремонт на едни и същи улици, правят го обикновено едни и същи фирми, една малка групичка се възползва добре от огромния финансов ресурс на столицата. За решаване на конкретните проблеми на гражданите никога не остават пари. - Личното ми мнение е не. Самата система за управление на отпадъците на София е изначално сбъркана и тук са изсипани огромно количество пари, които в крайна сметка не са създали нито кръгова икономика, нито зелена икономика. Изграден е завод за преработка на боклук, в който са инвестирани 350 млн. лв. Издръжката на този завод на годишна база е 27 млн. лв., а в сметището в Долни Богров се загробват годишно около 110 хил. тона от вече преработения боклук, т.е. онова висококачествено гориво, което трябваше да се произвежда, се загробва в сметището и за това се плащат още 3 млн. Останалите 50-60 хил. тона се горят в циментовите заводи, което до тази година струваше 10 млн., но в следващите три, тъй като вече е обявена обществена поръчка - ще струва по 20 млн. на година. Ако бъде строена инсталацията за изгаряне на този RDF, тя отново ще струва 310 млн. лв., издръжката на годишна база ще бъде около 15 млн. лв. и ще остане проблемът със справянето на т.нар. дънна пепел, която ще остава от горенето на боклук и която най-вероятно ще трябва да се транспортира в държави, в които има условия за нейното съхранение. Т.е. отново една раздута сметка, която ще плащат столичани и която в крайна сметка няма очакваната полза. Единствено остават опасенията как тази инсталация за горене на боклук ще се отрази на качеството на въздуха - най-големият проблем за хората в София. Така че няма как да харесвам начина, по който се източват парите на столичани през системата за управление на отпадъците. Моето лично мнение е против, тъй като това по никакъв начин няма да освободи ресурс, няма да спести ресурс, от една страна, а от друга - поставя редица екологични проблеми, залага следващи бомби, на които трябва да се отговори ясно и публично. - Тъй като цялата система за управление на отпадъците е построена на този изначално сбъркан принцип, може би най-честното решение ще бъде чрез местен референдум, като се чуят аргументите \"за\" и \"против\", гражданите на столицата да решат искат ли инсталация за горене на боклук в центъра на столицата, защото площадката на \"Топлофикация\", където ще се изгражда, е практически в центъра на столицата, или не искат. - Правилата трябва да важат за всички. Еднакви за всички - и за незаконните пристройки в ромските квартали, и за небостъргачите. Ако една сграда - надстройка или пристройка, е незаконна - независимо дали е на някое супер богато дружество или на социално слаб гражданин, трябва правилата да бъдат абсолютно еднакви. Огромното ми притеснение в момента е свързано обаче с това, че няма никакъв контрол върху разрастването с незаконни сгради в ромските квартали, т.е. има един проблем, който е в незаконното строителство, а общината не прави абсолютно нищо този проблем да не се разраства - вижда се как пълзят тези квартали. От друга страна, има решения на Съда на Съвета на Европа, които казват, че във всички случаи, когато става дума за социално слаби групи, би следвало да бъде спазван принципът на пропорционалност, т.е. да бъдат предложени алтернативи. Някак си няма как да изкараш на улицата майка с бебе. Трябва да се мисли за решения и тук следват нова серия въпроси, които може би биха могли да бъдат предмет на още интервюта. - Във всички случаи няма да позволя те да бъдат запалвани или да бъдат разрушавани, както вече се случи с Царските конюшни или с \"Двойната къща\". Това е богатство - богатство на градската среда в София. Би следвало да се прилага законът - твърдя, че има добри законови решения, които просто Столичната община никога не е привела в действие. Например една рушаща се сграда, с рушаща се фасада да бъде възстановена от Столичната община, като се учреди ипотека върху цялата къща и след това парите се приберат от собственика. Това е добро решение, което се прилага в редица европейски столици, но просто не се използва от столичната управа. - Осемстотин и шейсет милиона лева успяха да натрупат от \"Топлофикация\" през последните години при пълно безхаберие от страна на кмета и на Столичния общински съвет (СОС), които така и не взеха мерки въпреки проблемите, които имат гражданите с \"Топлофикация\", въпреки моите препоръки, призиви, настоявания, участията ми в заседания на СОС като омбудсман. Те просто оставиха дружеството да се източва и да трупа дългове. Това, което ще направя, е първо - да предизвикам пълна ревизия, т.е. да е ясно как са натрупани тези дългове, защото 200 млн. са за последните две години. И след това - да бъде направен опит да бъдат запушени дупките. Например редно е звеното, което е създадено към \"Топлофикация\", да продава тока, който произвежда \"Топлофикация\". Това е ток, който се произвежда в условията на комбинирано производство и се плаща добре на енергийния пазар. В момента частен субект купува евтино и продава скъпо, той печели, а \"Топлофикация\" губи. Става дума за фирма на Христо Ковачки, която купува тока от \"Топлофикация\" и го продава на енергийната борса. Това трябва да бъде прекратено и \"Топлофикация\" сама да черпи ползите от производството на ел. енергия. Има и още начини, чрез които се източва дружеството чрез скъпи външни услуги - възлагат се всевъзможни услуги, които носят разход. Или чрез така познатата в столицата практика - ремонт на ремонта. Ремонтират се едни и същи участъци, понякога се твърди, че те изобщо не се нуждаят от ремонт. Изобщо тук трябва да има един много ясен контрол и това може да стане също чрез елетронизация на всички дейности на достъпа на гражданите до дружеството - всеки да има електронно досие, да може да провери какво дължи, кога дължи, за какъв период го дължи, но също така да може да провери какви ремонти в момента извършва \"Топлофикация\", на каква цена, кой ги прави, в какви срокове. Т.е. гражданският контрол не е панацея, но за мен е едно от най-мощните средства за пресичане на корупцията и даже за оздравяване на общинските дружества. Ако добавим тук и Центъра за градска мобилност, който също е една черна каса, в която потъват парите на столичани от синя и зелена зона, като добавим тук \"Екоравновесие\", \"Чистота Искър\". Проблемът за това как се управляват столичните дружества е огромен, защото в тях потъват парите на столичани, които биха могли да бъдат използвани за много важни за хората проблеми. - Това, че няма свързаност между велоалеите - те започват отникъде и свършват доникъде. Не можеш да стигнеш от краен квартал до центъра безопасно. А би следвало да се осигури тази възможност, включително и Витоша. Защо не да има възможности да се качиш на Витоша с велосипед!? - Паметникът на съветската армия - проверих - е собственост на държавата. Според мен тази тема беше извадена в изборите, за да отвлече вниманието от истинските проблеми, от отговора на истинските проблеми на столичани. Така че решението е в ръцете на държавните институции. - Да, би следвало парковете, местата в центъра да бъдат предмет на грижа на столичния кмет. На първо място, парковете трябва да са чисти - дават се по 120 млн. годишно за чистота и още 38 млн. лв. за чистота на зелените площи, което означава, че наистина за тези пари те трябва да бъдат в перфектно състояние. - Да, възможен е, стига да бъде деактуван като държавен и да бъде актуван като общински. Но тъй като в момента това не е така, грижата за това какво се случва с паметника е на неговия собственик - държавата. Ако той стане общински, темата ще бъде обсъдена в общинския съвет. Но тук възникват и въпроси защо 30 г. никой не се сети да постави този въпрос, а той изниква в кампанията, и то с подвеждащия коментар, че това е общинска собственост. Помолих различни общински съветници, хора в Столичната община да проверят този въпрос и се оказа, че той е държавен. - Столичната община се управлява задкулисно. Това не е дясно управление, това е задкулисно и корумпирано управление. Ясно е кой взема решенията. Г-жа Фандъкова е просто изпълнител на чужда воля. Много често общинският съвет - също. Хората, които стоят зад кадър - приятелският бизнес кръг, вземат важните решения за обществените поръчки - какви да се обявяват, как да се напишат условията, кои да ги печелят. В Столичната община, както казва бизнесът - не можеш да доставиш един кламер без благословията на този кръг. - Това са т.нар. Орлета на Борисов. И за да бъда съвсем ясна - става дума за общинския съветник Орлин Алексиев, който сега не е включен в листата на ГЕРБ, но това едва ли ще му попречи отново да дърпа конците, в случай че г-жа Фандъкова бъде избрана за кмет.", "date": "2019.10.24", "title": "Мая Манолова: Гражданският контрол е най-мощното средство за пресичане на корупцията в София"}
{"url": "https://www.dnevnik.bg/sport/2019/10/24/3980807_neveroiatnata_trenirovka_za_balans_izpulnena/", "text": "Координация, концентрация, търпение и постоянство. При това по много от всичко. Това е рецептата на швейцарския състезател в ските свободен стил Андри Рагетли. В подготовката си за новия сезон той тренира упорито, като заниманията му включват на пръв поглед невъзможно съчетание от упражнения за баланс. Рагетли представи 50-секундно видео, показващо впечатляващото му безупречно изпълнение. И уточни, че го е направил след 232 неуспешни опита.", "date": "2019.10.24", "title": "Невероятната тренировка за баланс, изпълнена безгрешно след... 232 опита"}
{"url": "https://www.dnevnik.bg/evropa/2019/10/24/3980836_rim_prizna_za_taini_sreshti_mejdu_pravosudniia/", "text": "Италианският премиер Джузепе Конте потвърди, че правосъдният министър на САЩ Уилям Бар е имал две тайни срещи с агенти на италианското разузнаване в Рим, предаде \"Ройтерс\". Срещите са се състояли на 15 август и 27 септември. Твърди се, че с тях правителството на Тръмп е опитало да установи откъде е започнало разследването на специалния прокурор Робърт Мълър за руската намеса в изборите в САЩ през 2016 г.  При тях обаче е било установено, че Италия няма информация по въпроса и не е била замесена в разследването. \"Срещите бяха напълно законни, коректни и по никакъв начин не са накърнили националните ни интереси\", каза Конте на пресконференция, след като бе изслушан от парламентарната комисия по национална сигурност.  Американските разузнавателни агенции и Мълър стигнаха до заключението, че Русия се е намесила през 2016 г. с хакерска и пропагандна кампания, за да подпомогне кандидатурата на Тръмп и да опетни опонентката му Хилари Клинтън. Тръмп многократно нарече разследването \"лов на вещици\" и опита да го дискредитира, отбелязва \"Ройтерс\". /БТА", "date": "2019.10.24", "title": "Рим призна за тайни срещи между правосъдния министър на САЩ и италианското разузнаване"}
{"url": "https://www.dnevnik.bg/hrana_i_napitki/2019/10/24/3979553_koi_e_aleks_ivanchev/", "text": "                         Роден на 17 август 1990 г. в Русе – Алекс още от малък започва да работи по ресторанти. Дали е, защото така изкарва прехраната си, или е ценител и обича храната, е спорно. Но факт е, че с каквото и друго да се е захващал, това е нещото, което е успяло да отключи всичките му сетива и да го задържи. След като завършва Професионалната гимназия по туризъм в Русе, за кратко работи като готвач на кораб. Връщайки се у дома, се записва да учи в HRC Academy. Всяка година академията изпраща двама от най-силните си курсисти за една година в Катар - в ресторанта на Жан Жорж. Единият от тях се оказва Алекс Иванчев, който печели сребърен медал за първата си фигура, изваяна от шоколад. Много бързо става \"дясна ръка\" на сладкаря в Катар и така започва всичко. На 21 години печели титлата \"Сладкар на България\". Следва година в ресторант с три звезди \"Мишлен\" в Америка – The restaurant at Мeadowood в Калифорния, после – Wynn Towers, Лас Вегас, и Grand Hotel Marriott, Алабама. В Алабама се учи как да работи с огромни количества, но да не се пренебрегват качеството и добрата организация. Трудът му не остава незабелязан и печели награда за \"Десерт на годината\", както и \"Служител на годината\" в Grand Hotel Marriott. След тези успехи, освен с таланта си, се връща с огромна мотивация и на 23 години става главен сладкар на бутиков хотел в България. Защитава титлата си и отново печели \"Сладкар на България\", а с отбора завоюват бронзов медал. Следва отваряне на ресторант \"Магус\", главен сладкар в ресторант \"Космос\" и консултант на голяма верига заведения. Посланик е на \"Isi България\", както и на шоколадите VALRHONA. От 2013 година насам е жури във всички кулинарни състезания, провеждащи се в България, а през ноември 2016 година печели бронзов медал от Кулинарната олимпиада в Ерфурт, Германия. Вдъхновение черпи от всичко, което обостря сетивата му. Често от нещо видяно и запечатало се в съзнанието му се раждат гениални идеи. Обича да работи с цветове, да създава различни форми и текстури, които след това рисува в чинията. За себе си казва: \"Ако не бях станал сладкар, сигурно щях да съм интериорен дизайнер\", затова и десерите му наподобяват красиви мебели, които обаче ухаят и се ядат. Трудно е да се каже коя е любимата му съставка, защото постоянно открива нещо ново, с което да експериментира. Неотдавна това е била лавандулата, а в момента са листата от лайм, бъз, роза. Харесва флорални аромати и вкусове.", "date": "2019.10.24", "title": "Кой е Алекс Иванчев"}
{"url": "https://www.dnevnik.bg/hrana_i_napitki/2019/10/24/3980768_purjen_krem_ot_koze_sirene/", "text": "                         Млякото, половината от захарта и сиренето гответе до пълното му разтваряне. Втората половина от захарта смесете с жълтъците и нишестето. Темперирайте жълтъците с топлата млечна смес и гответе до получаването на гъст крем с консистеция на вряща лава. Замразете крема. След това овалвайте в брашно, последвано от яйце и панко, и пържете в слънчогледово олио и свинска мас (1:1) на 165°C до хрупкава и златиста консистенция. Динята нарежете на полумесеци с дебелина около 1.5 см и почистете от кората, като оставите тънък слой от бялата част. От останалите съставки пригответе сироп и охладете. Вакуумирайте динята със сиропа на 64% и оставете да отпочива в хладилник за 2 часа. Прецедете от сиропа и подсушете с кърпа. Сушете на 65°C за 8-12 часа. Опушете динята с чипс от дъб с помощта на машина за опушване. 272 г прясно мляко 100 г козе сирене 80 г кристална бяла захар 130 г жълтък 30 г царевично нишесте брашно разбито яйце панко галета 1:1 олио и мас за пържене 2.5 кг диня без семки 300 г захар 1 кг фреш от диня 3 листа от кефир лайм 15 г маточина 15 г екстракт от ванилия лимонова кора", "date": "2019.10.24", "title": "Пържен крем от козе сирене"}
{"url": "https://www.dnevnik.bg/na_put/2019/10/24/3980585_nacistki_bunker_v_hamburg_stava_luksozen_hotel/", "text": "Построен през 1942 г. в Хамбург нацистки бункер ще бъде превърнат в луксозен хотел. Това съобщи компанията оператор NH Hotel Group, спечелила конкурса за обновяването на сградата. Хотелът, който ще е със 136 стаи, ще отвори в средата на 2021 г. и ще се намира на последните етажи на високата 300 м блиндирана сграда в центъра на града. Интересно хрумване на авторите на проекта е озеленяването с просторна градина на покрива и зелени алеи наоколо. Flakturm IV  е една от двете кули, построени за 300 дни с цел да осигурят противовъздушната отбрана на пристанищния германски град. Сега в нея се помещават офиси на културни институции и на компании от творческите индустрии, които ще останат там и след реконструкцията. Построен през 1942 г. само за 300 дни от военнопленници, бункерът е служил и за убежище на десетки хиляди жители на града при въздушните удари на съюзническата авиация. Предвижда се след обновяването там да бъде поставена и паметна плоча за жертвите на нацискта Германия, добавя Си Ен Ен. Във Виена един от няколкото подобни бункера е трансформиран в градски аквариум, а стената на друг се използва за спортно катерене.", "date": "2019.10.24", "title": "Нацистки бункер в Хамбург става луксозен хотел"}
{"url": "https://www.dnevnik.bg/evropa/2019/10/24/3980838_pet_petrolni_giganta_sa_poharchili_250_mln_evro_za/", "text": "Петте най-големи частни петролни компании в света и други представители на сектора са похарчили над 250 милиона евро за лобизъм в ЕС от 2010 г., съобщиха неправителствени организации за защита на околната среда, цитирани от \"Франс прес\" и БТА. \"Бритиш петролиъм\", \"Шеврон\", \"Ексън Мобил\", \"Шел\", \"Тотал\" и организации, представляващи сектора за производство на енергия от изкопаеми горива, са имали най-малко 327 срещи с представители на Европейската комисия, откакто Жан-Клод Юнкер я оглави през 2014 г.  Петте гиганта са декларирали разходи за лобиране в размер на 123.3 милиона евро за периода 2010-2018 г., а други компании от сектора са похарчили 128 милиона за същия период. Данните са от проучване на три организации и са събрани от годишните декларации на компаниите и от \"регистъра за прозрачност\", в който са изброени постъпките на лобисти пред европейските институции. \"Това е хронично поведение на индустрията на изкопаемите горива, която прави всичко възможно, за да забави, отслаби или осуети действията, които са толкова важни за климата\", коментира пред АФП Паское Сабидо от организацията Corporate Europe Observatory. ", "date": "2019.10.24", "title": "Петролни гиганти са похарчили 250 млн. евро за лобизъм в ЕС"}
{"url": "https://www.dnevnik.bg/sviat/2019/10/24/3980835_chetvurta_poredna_godina_bulgariia_sliza_v_klasaciiata/", "text": "Между Мексико и Саудитска Арабия в световната класация и между Косово и Украйна в регионалното подреждане. Това е позицията на България в поредното издание на доклада \"Да правиш бизнес\" ( Doing Business 2020 ) на Световната банка, разпространен днес. В него се затвърждава тенденцията от последните 4 години страната да потъва в класацията - този път от 59-о на 61-о място в света. То не е толкова драматично като в предходните две години, когато слизането надолу бе с 11 и 9 позиции. Това не е и най-лошото място за страна от Европейския съюз - Гърция е на 79-а, а Малта - 88-а в света. Но като има предвид, че през 2015 г. България само задържа позицията си от 2014 г. и се изключат проблемите на гърците, които ще продължат още дълго след дълговата криза, всяка от съседните страни е по-добре оценена: Северна Македония е под номер 17, Турция - 33, Сърбия - 44, Румъния - 55, и дори Косово - 57.  Тази година класацията обхваща 190 държави, а оценката за България е направена, като се прилагат използваните критерии само за София. Започнал през 2002 г., този проект проверява регулациите, процедурите, времето и средствата, нужни на една малка или средно голяма компания - от регистрирането до справянето ѝ със затруднения, защита от кредитори или изпадане в несъстоятелност и гарантиране правата на акционерите. Най-лошият резултат за България е времето, което отнема свързването на складово помещение с мрежата на CEZ в София. По този показател страната е на 151-о място в света и няма подобрение от 262 дни, колкото бе в докладите за 2019 г. и 2018 г. В Румъния е малко по-зле (място 157), но Сърбия е на 94-о място в света, а Северна Македония - на 68-о.      В България продължава да не е лесно да се започне бизнес - тази година тя е поставена на 113-о място в света. Влошава се позицията по показател \"Получаване на кредит\" - през 2018 г. България бе 42-а, миналата година бе 60-а, а този път е на на място 66. В света за най-добрата страна за среден и малък бизнес е обявена Нова Зеландия. Следват Сингапур, Хонконг,  , Южна Корея, САЩ,  . Европа се очертава най-добрият район, защото и до място 20 има още 5 европейски държави:  , Малайзия, Мавриций, Австралия, Тайван, Китай, Обединени арабски емирства,  .", "date": "2019.10.24", "title": "Четвърта поредна година България слиза в класацията Doing Business"}
{"url": "https://www.dnevnik.bg/politika/2019/10/24/3980875_korneliia_ninova_v_bsp_ima_istinska_demokraciia_v/", "text": "Има истинска демокрация в действие в партия БСП и като че ли остана единствената с такива механизми в себе си\", заяви лидерът на БСП Корнелия Нинова в сутрешния блок на \"Нова телевизия\". Това по думите ѝ се виждало от факта, че кандидатите се издигат от структурите, с малки изключения. Попитана как би гласувала, ако подкрепената от БСП Мая Манолова не стигне до балотаж на изборите за кмет на София, Нинова каза, че такава вероятност няма, но все пак, ако това се случи, \"аз ще гласувам за промяната\" и поясни, че това означава дори за десен кандидат. \"Нямам никакви съмнения за избора ни да подкрепим Мая\", увери тя. На въпрос откъде левицата ще търси ресурси на евентуален балотаж в столицата тя каза \"от всички, които искат промяна на модела\". \"Всички, които се канят да ми искат оставката, да почакат малко. Ще имат такава възможност през май догодина. Няма да им позволя повече да разбиват партията\", каза Нинова на въпрос за понасяне на отговорност при евентуална загуба на Манолова. По думите ѝ имало тенденция БСП да увеличава подкрепата си на последните избори за Народно събрание, за президент и Европейски парламент. Тя добави, че е имало моменти, в които е съжалявала, че се е захванала с политика, но никога не е обмисляла да излезе от нея. Лидерът на БСП изброи , които забелязала при обиколките си из страната по време на предизборната кампания и които според нея са превръщат в национален въпрос, изискващ спешно решение. \"Първият, който дори мен ме изненада колко дълбок е станал, е екологията\", каза тя и изброи качеството на питейната вода по места, проблема с мръсния въздух и с препълнените депа за битови отпадъци. Другите проблеми според нея са демографията, здравеопазването и икономиката и доходите. По думите ѝ демографските проблеми можело да се решават от кметовете чрез предлагане на общински жилища на млади семейства, безплатни детски градини и стипендии за обучение срещу задължението за връщане на работа в общината. По отношение на здравеопазването тя изтъкна, че имало цели области като Смолян без денонощна аптека, а общинските и държавните болници не трябвало да са търговски дружества. По отношение на икономиката тя заключи, че \"производство няма\", а местната власт можела да осигури стимули за българските производители. \"Не се продавайте за 50 лева. Не могат да ви купят достойнството за 50 лева и не ви гарантират един достоен живот в бъдеще\", призова Корнелия Нинова. Тя изтъкна, че левицата водела позитивна и млада кампания, а основният ѝ опонент я очернял чрез \"много мръсна и компроматна война\". На въпрос за провеждания днес Нинова посочи, че опозицията, партиите и парламентарните групи нямат правомощия да предлагат кандидати. Тя припомни, че по закон само Министерският съвет може да предложи кандидат за главен прокурор. \"Единственият, който можеше да даде втора кандидатура, бе г-н Борисов\", каза тя. Вчера премиерът заяви, че би било лицемерие да се намеси, а и не би могъл да предложи независим юрист, защото не ги познава, докато номиниране на свързан с ГЕРБ човек - евродепутата Емил Радев или правосъдния министър Данаил Кирилов, пък означавало в него да няма доверие. Днес Нинова каза, че Минситерският съвет е можело да предложи надпартиен кандидат и уважаван прокурор. \"Решението е промени в Закона за съдебната власт, които да наложат съдебен контрол върху актовете на главния прокурор. Това е решението на въпроса\", смята лидерът на БСП. На въпрос дали би посъветвала президента Румен Радев да върне избора, ако Висшия съдебен съвет днес одобри Гешев, тя каза: \"Три години не давам акъл на г-н Радев, няма да го направя и сега\", но и посочи, че \"състезание с един човек не е състезание\".", "date": "2019.10.24", "title": "Корнелия Нинова: В БСП има истинска демокрация в действие"}
{"url": "https://www.dnevnik.bg/ot_vas/galeriiotvas/2019/10/24/3980844_chitatelska_fotogaleriia_normanskiiat_dvorec_v_palermo/", "text": "Макар да няма Ромул и Рем, Палермо може да претендира за същата дълга история като Рим: нито Рим, нито Палермо са били построени за един ден.", "date": "2019.10.24", "title": "Читателска фотогалерия: Норманският дворец в Палермо"}
{"url": "https://www.dnevnik.bg/evropa/2019/10/24/3980843_italianskata_policiia_razkri_korupcionni_shemi_s/", "text": "Управителите на центрове за настаняване на мигранти в Южна Италия са използвали обществени фондове за финансиране на частни партита, за ремонт на луксозни вили и покупка на скъпи коли, съобщи вчера италианската полиция, цитирана от ДПА. Двайсет и пет души са с повдигнати обвинения за измама, злоупотреба със служебно положение, корупция и издаване на фалшиви фактури. Служителите на реда са разследвали три кооператива, управляващи центрове за настаняване на мигранти в южните италиански провинции Фрозиноне, Казерта и Изерния. Управителите им редовно са завишавали субсидиите от държавни институции за приемателните центрове и са били подпомагани в схемите си от държавни служители, на които се отблагодарявали с подкупи и наемане на работа на техни роднини, съобщи полицията. Същевременно мигрантските центрове били в окаяно състояние, мръсни, занемарени и с хлебарки в кухните. При операцията полицията е иззела от заподозрените незаконно придобито имущество на стойност близо 3 млн. евро. ", "date": "2019.10.24", "title": "Италианската полиция разкри корупционни схеми с фондове за прием на мигранти"}
{"url": "https://www.dnevnik.bg/evropa/2019/10/24/3980883_budeshteto_na_shistoviia_gaz_vuv_velikobritaniia_e_pod/", "text": "Хоризонтът над шистовия газ се смрачава все повече във Великобритания, където хидравличното разбиване, оспорвано заради влиянието си върху околната среда, не успява да се докаже по-дълго от предвиденото, предаде \"Франс прес\". Консервативното правителство очакваше през 2016 година, че до средата на 2020 година ще могат да бъдат отворени 20 кладенеца. Досега обаче са били прокопани само три кладенеца, без да е започната каквато и да е експлоатация на шистов газ и без държавните власти да знаят какви количества биха могли да бъдат извлечени след време според доклад на Британската сметна палата - органът, който контролира държавните разходи. Британските управници в началото се надяваха да могат да намалят зависимостта на страната от газа, който се внася основно от Норвегия и от Катар. Те възнамеряваха най-вече да следват примера на САЩ, където шистовият сектор постигна невероятен подем, засилвайки енергийната независимост на страната благодарение на техниката на хидравлично разбиване. В доклада си Сметната палата отчита, че подкрепата на населението е слаба и е намаляла още повече с течение на времето заради рисковете за околната среда и общественото здраве, породени от парниковите емисии, замърсяването на подпочвените води, както и опасността от сеизмични трусове. Хидравличното разбиване се състои в създаването на подземни пукнатини, в които се инжектира смес от вода, пясък и и химически продукти, за да се извлече газът или петролът от скалата. Правителството възнамерява да развива шистовия газ, спазвайки напълно климатичните си цели, но все още не е разработило необходимите технологии, се посочва в доклада. Според Сметната палата експертите в сектора обясняват закъснението с много стриктна законодателна рамка на Великобритания за сеизмичните трусове, причинени от хидравличното разбиване. Тя предвижда включително временно спиране на разбиването при земетресение над 0.5 по Рихтер в резултат на операциите по извличане. Регулаторният орган отчита в доклада си, че хидравличното извличане е много скъпо за местните власти, както и за органите на реда заради многобройните протести, задръствания по пътищата и необходимостта да се гарантира сигурността на обектите. Британското правителство се задоволи с предпазлива реакция към доклада, като обясни, че ще обмисли следващите етапи, след като приключи и оценката на регулатора в сектора. ", "date": "2019.10.24", "title": "Бъдещето на шистовия газ във Великобритания е под въпрос"}
{"url": "https://www.dnevnik.bg/bulgaria/2019/10/24/3980884_protestirashti_sreshtu_izbora_na_geshev_ne_sa/", "text": "Невиждано досега при изборни заседания количество полиция и жандармерия блокира тази сутрин освен ул. \"Екзарх Йосиф\" и \"Княз Борис I\", където се намира сградата на Висшия съдебен съвет (ВСС) в която започна  избора на нов главен прокурор , но и цялото каре от улици в този район. По околните улици бяха забелязани и групи младежи, момчета в черно и групи от ромски произход, които изчакваха, за да се присъединят към протеста. Оказа се, че вместо свикания пред сградата на ВСС от сдружение \"БОЕЦ\" протест срещу кандидатурата на Гешев за главен прокурор, там се провежда митинг в подкрепа на Гешев, организиран от сайта \"ПИК\", който от месеци яростно атакува всеки критикуващ номинирания за нов главен прокурор. Протестиращите срещу избора не бяха допуснати от полицията пред сградата на ВСС и те трябваше да застанат на около 100 м от сградата без пряка видимост към нея. От пресцентъра на МВР обясниха, че подкрепящите кандидата са поискали и получили първи одобрение от Столичната община за мястото на събитието и за да няма конфликти, на \"БОЕЦ\" е посочено друго място на ул. \"Борис I\" в посока към \"Цар Симеон\", по-далече от сградата. Така на висшите кадровици на съдебната власт им беше осигурено Пред сградата на ВСС са се събрали единствено участници в митинг в подкрепа на Гешев под лозунга \"Иван Гешев - достойният главен прокурор\". Озвучаването е с възрожденски песни, между които \"Топчето пукна\", а по-късно зазвуча руската група \"Любе\". Камион с платформа с камери и озвучителна техника е паркиран пред входа на съвета. В 8.30 ч. цялата ул. \"Пиротска\" от Женския пазар към бул. \"Мария Луиза\" беше почерняла от полиция. Пешеходците нямаха право да завиват на ляво по \"Княз Борис I\", трябваше да продължат до ул. \"Вашингтон\", и там да завият. Но там полицейски кордон ги спираше с въпрос \"къде отивате\" и пускаше към \"Екзарх Йосиф\" само който каже, че отива на митинга в подкрепа на Гешев. Откъм ул. \"Симеон\" не пускаха никого по \"Вашингтон\" към \"Екзарх Йосиф\". Там обаче репортер на \"Дневник\", след като не беше пуснат въпреки журналистическата карта, забеляза, че полицейският кордон пропуска някои лица с вид на футболни фенове или състезатели по бойни спортове. На въпрос на \"Дневник\" как решават кого да пуснат, полицай каза за едните, че работели в близката банка \"Токуда\", а за едрите мъже - че живеели в района. Което беше непроверимо. По късно свидетелски видеа във \"Фейсбук\" показаха, че ( тук ) и че биват допускани с помощта на организатори, който казват, че са от подкрепящите ( тук ). Ограничено беше придвижването на хора, които искат да преминат в района. Гражданите, които започнаха да пристигат откъм центъра за протеста на сдружение \"БОЕЦ\" срещу кандидатурата на Гешев, бяха спирани на бул. \"Мария Луиза\" и \"Екзарх Йосиф\". Към 10 ч. множеството около Халите набъбна и започна да скандира \"Гешев е позор\". Движението на градския транспорт беше спряно. Голяма част от протестиращите срещу кандидатурата на Гешев граждани  потеглиха към сградата на Министерския съвет,  където останаха за кратко със скандирания \"Гешев е позор\" и продължиха по бул. \"Цар Освободител\" към Народното събрание и Софийския университет \"Св. Климен Охридски\" и \"Орлов мост\". Движението и на \"Орлов мост\" беше спряно.", "date": "2019.10.24", "title": "Полиция блокира улици заради избора на Гешев, протестиращи не бяха допуснати пред съдебния съвет"}
{"url": "https://www.dnevnik.bg/evropa/2019/10/24/3980887_spor_mejdu_durjavite_i_evroparlamenta_riskuva_da/", "text": "Правителствата на държавите - членки на Европейския съюз, отхвърлиха плановете на евродепутатите за увеличаване на разходите за следващата година, разпалвайки спор, който може да забави финансирането за климатични и научни проекти, предаде \"Ройтерс\". Споровете за бюджета на ЕС между депутатите, които обикновено настояват за по-високи разходи, и правителствата, които опитват да ги ограничат, са чести. В сряда европарламентът се съгласи да увеличи плащанията за следващата година до 159.1 милиарда евро – сума, която според държавите членки е отвъд преди това договорените тавани. Сред предложените промени депутатите гласуваха за увеличаване с над 2 милиарда евро на разходите на ЕС за борба с климатичните промени през 2020 г. в сравнение с предишните предложения на Европейската комисия. Депутатите и представители на правителствата сега ще започнат разговори за изглаждане на различията. Ако до средата на ноември не се стигне до компромис, еврокомисията ще трябва да представи ново предложение за бюджет, рискувайки забавяне на проекти, финансирани с пари от ЕС - от помощта за бедните региони в блока до инициативи за създаване на работни места.", "date": "2019.10.24", "title": "Спор между държавите и европарламента рискува да забави бюджета на ЕС за 2020"}
{"url": "https://www.dnevnik.bg/bulgaria/2019/10/24/3980899_protestut_sreshtu_izbora_na_geshev_zatvori_dvijenieto/", "text": "Протестът срещу кандидатурата на Иван Гешев за главен прокурор се раздели на няколко лъча. Част от гражданите потеглиха към сградата на Министерския съвет, където останаха за кратко със скандирания \"Гешев е позор\" и продължиха по бул. \"Цар Освободител\" към Народното събрание и Софийския университет \"Св. Климен Охридски\" и \"Орлов мост\". Движението по булеварда е спряно. Друга група протестира на бул. \"Мария Луиза\" в района на Централните хали. Противници на единствената кандидатура за главен прокурор не бяха допуснати пред сградата на Висшия съдебен съвет, където тече изслушването на Иван Гешев Пред сградата са единствено хората, дошли да го подкрепят. \"Демократична България\" обяви вчера, че прекратява предизборната си кампания в цялата страна и призовава симпатизантите си на протест срещу \"инсталирането\" на Иван Гешев за главен прокурор. Видеото от района на Орлов мост се излъчва от профила на \"Да, България\", участник в политическото обединение. ", "date": "2019.10.24", "title": "Протест срещу избора на Гешев затвори движението на Орлов мост (видео на живо)"}
{"url": "https://www.dnevnik.bg/evropa/2019/10/24/3980905_makron_predloji_shefa_na_tehnologichna_kompaniia_za/", "text": "Френският президент Еманюел Макрон номинира Тиери Бретон за нов кандидат за еврокомисар, предаде \"Политико\", позовавайки се на служител от Елисейския дворец. Президентът направи номинацията \"в пълно съгласие с (избраната за председател на Европейската комисия) Урсула фон дер Лайен\" и той ще получи \"същото портфолио\" като първия кандидат на Макрон Силви Гулар, допълни служителят. Макрон бе непреклонен за запазването на огромното портфолио, което договори за френския комисар, включващо вътрешен пазар, отбрана, космос и дигитални въпроси, след като  Европейският парламент отхвърли Гулар  по време на утвърдителните изслушвания в началото на октомври. Бретон има опит на високо ниво в политиката – бил е министър на икономиката, финансите и промишлеността от 2005 до 2007 г. - и дълга кариера в частния сектор. Той е главен изпълнителен директор на технологичната компанията \"Атос\" от 2009 г. Смятан е за десен политик от старата школа, влязъл в политиката с партията, предшественик на днешната основна консервативна партия на Франция - \"Републиканците\". Бизнес кариерата му вероятно ще бъде обект на сериозна проверка по време на процеса на утвърждаване в европарламента. \"Той е човек на действието, който познава индустриалните проблеми отвътре и който, макар да познава брюкселските институции, няма да има бюрократичен подход към европейските въпроси, което е от важно значение за президента\", заяви служител на Елисейския дворец, цитиран от \"Ройтерс\". Избирането на проевропейски настроен консерватор ще помогне назначаването му да бъде одобрено от Европейската народна партия в парламента, смята Тара Варма, ръководител на френския клон на Европейския съвет за външна политика. По думите й това е може би най-доброто тактическо решение. Гулар не беше единственият кандидат за еврокомисар, отхвърлен от Европейския парламент. Унгарецът Ласло Трочани (разширяване и съседство) и румънката Рована Плумб (транспорт)  не преминаха етапа  на разглеждане на декларациите им за конфликт на интереси, а французойката   беше отхвърлена  по етични причини. В крайна сметка Европейският парламент  отложи гласуването  за назначаването на екипа на Фон дер Лайен. Новата еврокомисия трябваше да встъпи в длъжност на 1 ноември, но сега се очаква това да стане месец по-късно - на 1 декември. Новите кандидати трябва да преминат през същия процес на утвърждаване като предшествениците им, включително през проверка от правната комисия на ЕП, предаване на писмени отговори и поне едно изслушване, последвано от вот в ресорните комисии.", "date": "2019.10.24", "title": "Макрон предложи шефа на технологична компания за еврокомисар"}
{"url": "https://www.dnevnik.bg/bulgaria/2019/10/24/3980894_na_jivo_na_fona_na_protesti_visshiiat_sudeben_suvet/", "text": "Данаил Кирилов обяви, че преминават към гласуване и членовете на ВСС избраха Иван Гешев за нов главен прокурор с 20 гласа \"за\" и 4 гласа \"против\". Изборът му не подкрепиха Лозан Панов, Олга Керелска, Красимир Шекерджиев и Атанаска Дишева.  Красимир Шекерджиев подчерта, че политиката днес му е дошла в повече и посочи, че няма да подкрепи Иван Гешев. \"Когато се дискутира въпросът дали да бъде подкрепена кандидатурата на г-н Гешев, то ми се струва, че този въпрос не трябва да бъде политически. Не е вярно, че всички, които не подкрепят Гешев са свързани само с една партия. Аз няма да подкрепя кандидатурата на Гешев. Като съдия аз съзнавам с какво фигурата на главния прокурор е изключително важна. Тя е твърде различна от тази на председателя на ВАС и на ВКС. Властта на главния прокурор е много по-голяма отколкото властта на който и да е председател на върховните съдилища\", заяви Шекерджиев. Според него поста на главен прокурор трябва да заеме човек, който ще обединява, а не който ще воюва. \"Той ще бъде под прожекторите, ще има безброй врагове. Ние по-скоро ще произведем много войни, отколкото да произведем ситуация, която да бъде работеща. Нямаме нужда от човек, който ще отговаря на всяко нападение, ще се бори при всяка една възможност и със средствата, които има. Защото това няма да заличи граници, а ще създаде по-голям проблем. В прокуратурата биха могли да се намерят прокурори, които да отговарят на тази моя визия\", заяви Шекерджиев и допълни, че все пак Гешев му е станал симпатичен, защото е бил откровен.  Олга Керелска каза, че няма да подкрепи кандидатурата заради начина, по който е била издигната кандидатурата. Нямам против, че всички вие от прокурорската колегия сте застанали зад една кандидатура. Но моето очакване беше процедурата по номинация да се проведе по друг начин. Спомням си, че прокурорите бяха застанали на категоричната позиция, че този път, най-накрая трябва да бъде избран прокурор\", обясни Керелска. Според нея подкрепата, изразена в становищата до ВСС, оставя впечатление за нещо предварително режисирано. \"Фундаментална е визията на главния прокурор за бъдещата наказателна политика, която ще провежда и дали тя ще бъде обективна и безпристрастна. Защото в противен случай се превръща в репресивен орган\", посочи Керелска. Даниела Чапкънова посочи, че ще подкрепи Гешев, тъй като е убедена в професионалните му качества. Представляващият ВСС Боян Магдалинчев заяви, че не уважава хората, които зад гърба на всички говорят срещу институциите. Той също посочи, че ще подкрепи Гешев. Главният прокурор Сотир Цацаров заяви, че не е имал намерения да се изказва, но все пак взе думата. \"Вярвам, че Гешев е доброто решение за прокуратурата и ще го подкрепя без да чакам благодарности от него. Ако аз очаквам от Иван Гешев благодарност, на същото основание и причини би следвало да очаквам благодарност и от Панов. Ще подкрепя Иван Гешев, защото знам как той работи, защото знам, че не се е огънал в най-тежкото време. Знам какви трудности костваше на мен навлизането в тази работа и решаването на всички проблеми, които заварих. Винаги след нас има други хора и винаги те ще направят повече. Работил съм достатъчно време с Иван Гешев, за да кажа, че начело на прокуратурата трябва да застане прокурор. Мина времето, в което начело на прокуратурата застана адвокат, мина времето, в което начело на прокуратурата застана юрист, съветник на президента, наказателен съдия. Дойде времето, в което начело на прокуратурата трябва да застане прокурор\", заяви Сотир Цацаров. Той коментира протестите като каза, че най-общо има две групи протестиращи – тези, които протестират по свое лично убеждение и други, при които главният прокурор видя \"гнусна политическа игра\".  Председателят на Върховния касационен съд Лозан Панов заяви, че По думите му, с единствената кандидатура липсва състезателност в тази процедура. Той посочи, че оценката за професионалните качества не се извеждат произволно, а се обуславят от обективни критерии. \"Смущаващи бяха идентичните становища, които постъпиха във ВСС. Как прокурори, следователи и служители са успели да се информират за работата Иван Гешев, съвсем не става ясно. Аз лично няколко пъти опитах, но така и не успях. Подкрепата, която идваше от цялата страна, изглеждаше по-скоро като пиар акция, а не като спонтанна подкрепа. А магистратите, които са работили с него, са много малко. Когато тези становища са постфактум, по-скоро изглеждат като кризисен пиар. Кой и как предложи на членовете на прокурорската колегия на ВСС г-н Гешев за кандидат за главен прокурор? По какви критерии е бил определен той? Обсъждани ли са и други кандидатури и кои качества са се оказали най-важни за тази номинация? Тази кампания мина в безпрецедентна активност на прокуратурата\", заяви Панов. Според него в оценката на двете комисии има най-вече декларативни формулировки като \"кандидатът отговаря на изискванията\", \"работи отлично в екип\" и др., а статистиката за делата и обвинителните актове, по които е работил Гешев, са единствено по количествени, но не и по качествени показатели. Тя даде пример с европейската практика като каза, че се предпочитат кандидати от прокурорската гилдия. Тя допълни, че за нея днес е било важно, че е чула удовлетворителни отговори – за отчетността на главния прокурор, за баланса между обществения интерес и този на прокурорската гилдия, за проблемите и други. Евгени Диков изрази подкрепата си за Гешев като посочи, че е време постът да бъде поет от прокурор. Даниела Машева заяви, че ще подкрепи кандидатурата му като посочи, че водещо за нея е не само това, че той отговаря на всички изисквания на закона, но и отговаря на критериите, които са били допълнително определени от професионалните организации – дейно професионално развитие изцяло в системата на прокуратурата, да показва задълбочено познаване на проблемите, да има визионерско мислене относно продължаване на съдебната реформа и електронното правосъдие, както и да се ползва с доверието на своите колеги и с това на професионалната общност. Машева посочи, че Гешев получава тази подкрепа и това е видно от становищата, постъпили във ВСС. Изслушването на Иван Гешев приключи и започна дебатът и обсъждането в съдебния съвет \"за\" и \"против\" кандидатурата.  Олга Керелска попита дали ако бъде избран за главен прокурор ще допуска чадър и ще бъде ли обективен към всички политико-олигархични кръгове в България, без значение дали го подкрепят или не. \"Благодаря на всички протестиращи срещу мен. И на тези, които ме подкрепят. Всичко това трябва да се развива в рамките на закона. Това не ми пречи да правя анализ на определени процеси – какво и защо се случва. На мен не ми е известно да ме подкрепят политико-олигархични кръгове. Олигарси не познавам. Например за това лице, за което ме питахте, депутата Пеевски, не го познавам, но съм му снемал обяснения по преписка. С г-н Прокопиев съм участвал в разпит. Това познаване ли е? Политици познавам - Данаил Кирилов.  Председателят на Върховия касационен съд Лозан Панов зададе три въпроса към Гешев. Първият от тях бе за КТБ по повод заявеното от Гешев за това, че част от престъплението е станало \"с логистиката на БНБ\". По отношение на регулаторните органи бихте ли казали по това дело те имат ли някакво процесуално качество, попита Панов, а главният прокурор Цацаров се намеси и изказа съмнение дали е редно да се задава такъв въпрос от председателя на ВКС, който ще разгледа делото като последна инстанция. Гешев все пак обясни, че има три групи престъпления – длъжностно присвояване, присвояване от главна каса с обвинения към бивш подуправител на БНБ и представител на съответния надзорен сектор в БНБ. Дали сме прави или не – ще реши съдът\", каза Гешев. Вторият въпрос на Панов също бе свързан с думи от изложението на Гешев за \"страхът когато се събудите да прочетете поредната медийна публикация срещу себе си и семейството си\". По какви критерии определяте кои медии са обективни и кои не?, попита Панов със забележката, че очевидно тези публикации нарушават емоционалния баланс на Гешев. \"По това дали пишат верни неща или не. Това ми е критерият. А това, че зад определени медии седят определени интереси, на мен ми е ясно\", каза кандидатът за главен прокурор. Третият въпрос на Панов бе как ще благодари на Цацаров за номинацията. \"Аз не съм номинация на главния прокурор, а съм номинация на прокурорската колегия. Ако трябва да благодаря на някой – да благодаря на всички, включително и на главния прокурор. Да, благодарен съм му, че ми гласува доверие и като негов заместник. Материален израз на тази благодарност, не смятам, че е нужно, защото отношенията ни не са такива\", добави Гешев. \"През годините държавата се държи с прокуратурата като с малолетно дете, което има нужда от настойник\", заяви Гешев. \"Сега прочетох, че са блокирани централни софийски булеварди. Това едва ли може да се случи в много български държави. Извинявам се на българските граждани, които заради мен, не могат да стигнат до работното си място, до училищата на децата си, до детските градини\", допълни Гешев по време на изслушването си. Олга Керелска попита за заявеното от него - че 99% няма да участва в това състезание, какво се е случило след това и дали е поставял условия, за да бъде номиниран. \"Доста подробно обясних каква ми е аргументацията и мотивацията. Това, което надделя в личен план, са тези атаки, които започнаха когато се очерта процедурата. Аз не съм човек, който се плаши и бяга. Аз нямам от какво да се притеснявам. Пак ще цитирам сравнително-правния анализ на Отворено общество – тази процедура минава през много етапи и е достатъчно прозрачна. Аз твърдя, че няма страна в ЕС, която да номинира главен прокурор и да го изслушва цял ден с над 100 въпроса. Няма такава процедура. За това дали кандидатът е един, два, три или пет. Аз бях сам и като административен ръководител на специализираната прокуратура. Това е въпрос на професионалния избор на една колегия, която е създадена от един ръководител на партия и който сега има против нея. Всяка една от колегиите трябва да номинира хората, които прецени. Аз не бих си позволил да коментирам по никакъв начин и не бих се намесил в избора на шеф на адвокатурата. Дали условия са ми поставяни – не съм човек, на когото ще поставят условия, нито пък аз съм поставял условия. Аз казах, че съм готов с ясното съзнание какво ще се случи. Когато е един (както бе с г-н Велчев), питаме защо е един? Когато са трима (както беше при избора на Цацаров) - защо са трима? Заседанието бе прекъснато за кратка почивка, след което продължават въпросите към кандидата. \"Не мисля, че е черна точка, ако ти върнат обвинителен акт, а ако ти отменят присъда. Един прокурор трябва да поеме риск и да се надява, че ще убеди съда, че е прав. Аз лично съм го правил и го правя\", заяви кандидатът за главен прокурор. Гешев отговори на въпрос имала ли е отношения жената, с която живее на семейни начала, със свидетеля по делото за подкуп срещу Десислава Иванчева - Александър Ваклин. \"В рамките на шегата бих отговорил, че се надявам да има отношения само с мен. Но това е част от различните сигнали, жалби, пасквили, компромати и всякакви други на хора и организации, принадлежащи към този кръг, за който говоря. Тези твърдения бяха проверени от КПКОНПИ, Инспектората на ВСС и прокуратурата и има произнасяне. Този свидетел в публични изявления заяви, че не познава жената, с която живея на семейни начала. Не ми остана време да сключа брак с нея, но мисля да я компенсирам за това, което й причиних. Част от тези атаки са и опитите за компрометиране на свидетели по досъдебни производства\", заяви кандидатът за главен прокурор. Той подчерта и че тя не си е купила апартамент от Ваклин.  Нарушено е движението на част от градския транспорт в центъра на София заради протестите около избора на Иван Гешев за главен прокурор. Информация за променените маршрути и движението на линиите на градския транспорт, четете  тук . \"Налице са кални процеси и това не е тайна. Когато казах това, нямах предвид процедурата пред вас. Имах предвид това, което предупредих, че ще се случи и то се случи, включително и във вчерашния ден с публикуването на фалшиви документи в един сайт и други публикации снощи в \"Биволъ\", заяви Гешев в отговор на въпроса какво го е мотивирало да участва в процедурата, след като неведнъж е казвал, че \"в тази кална битка няма да участва\", защото очаква компроматна война и купени \"магистрати, политици и журналисти\". Сред поставените въпроси, на които Гешев трябваше да отговори, бе и какви действия би разпоредил в отговор на поведението на българските футболни фенове и футболното хулиганство по време на мача България – Англия. Кандидатът за главен прокурор каза, че Софийската районна прокуратура вече е започнала работа и е предприела необходимите мерки. На въпрос как да се разследва главният прокурор, за да се гарантира независимо разследване, Гешев каза, че трябва да има регламентация, както и специфични разлики между главния прокурор и председателите на върховните съдилища. По думите му, сегашната правна регламентация е много по-опасна за независимостта не само на съда, но и на прокуратурата. \"Няма гаранция, че заради някаква лична специфика на човек някой няма да се самосезира от публикации и да започне наказателно производство. Да, ще има инстанционен контрол, но актът ще рефлектира сериозно върху независимостта и на прокуратурата, и на съда\", отговори Гешев.  След почивката Иван Гешев продължи с отговорите на въпроси, поставени от неправителствени и професионални организации. \"Трябва да има баланс между правото на българските граждани да бъдат информирани и между Европейската конвенция за правата на човека и от друга страна има презумпция за невинност. Балансът не е лесен, но трябва да се направи всичко възможно, за да има такъв. Според мен не представлява нарушение на презумпцията за невиновност, ако се изнасят факти във фазата на досъдебното производство, ако е с разрешението на наблюдаващия прокурор\", каза Гешев в отговор на въпрос, свързан с изнасянето на данни от висящи дела и разследвания.  Две жени са задържани поради сбиване на \"Орлов мост\" и са отведени в първо районно управление на МВР за изясняване на причините на конфликта, съобщиха представители на СДВР на брифинг пред сградата на съдебния съвет. Представителите на полицията отказаха да посочат броя на полицаите, охраняващи митинга в подкрепа на Иван Гешев, който тече пред сградата на съвета и протеста срещу избирането му. Те уточниха, че блокадата на Орлов мост е нерегламентирана. Полицията преговаря с протестиращите на възловото кръстовище и опитва да ги убеди да го освободят за движение. Протестите, на чийто фон преминава изслушването на Иван Гешев, очаквано доведоха до проблеми с трафика в София. В центъра на столицата се образуваха задръствания, а справка в Google maps показва какво е забавянето при преминаването по проблемните артерии:      Висшият съдебен съвет обяви половин час почивка, след което ще продължи с изслушването на Иван Гешев. За Иванчева, Пеевски и КТБ  \"Присъствал съм на ареста пред Спортната палата на отстранения кмет на \"Младост\" Десислава Иванчева и заместника й Биляна Петрова в качеството си на административен ръководител на специализираната прокуратура, включително и за подкрепа на разследващия екип. Делото е висящо пред Апелативния специализиран съд\", заяви Гешев в отговор на въпрос в какво качество е присъствал по време на арестите на Иванчева и Петрова. \"Ако говорим за депутата Делян Пеевски, по делото КТБ са налице доказателства за това, че всички фирми, които могат да бъдат свързани с него, са погасили кредита си целево. По това дело няма данни, които да ангажират (и това е преценка не моя лична, а на екип от около 10 прокурори) наказателната отговорност на Пеевски. Няма данни и г-н Прокопиев да е получил пари, включително и други богати хора\", заяви Гешев в отговор на въпрос дали на депутата от ДПС Делян Пеевски и майка му Ирена Кръстева са отпускани кредити на преференциални условия от КТБ. Българският хелзинкски комитет обвини властите, че са нарушили международноправните стандарти за свобода на мирно събиране, като са разделили протестиращите срещу и в подкрепа на Иван Гешев и не допусна демонстрацията срещу кандидатурата му пред Висшия съдебен съвет. Провеждането на две или повече мирни събрания на хора по едно и също време и на едно и също място, дори когато едното е контрадемонстрация спрямо другото, трябва не да бъде предотвратявано, а да бъде гарантирано от властите, се казва в позиция на БХК.  Министърът на правосъдието Данаил Кирилов обяви, че са постъпили 107 въпроса към Гешев. На част от тях той е дал писмен отговор от кандидата за главен прокурор. Кирилов каза, че по закон има възможност да бъде отделен половин час за отговорите, но времето за това може да бъде удължено. \"Обемът от въпроси е безпрецедентен. Отделно, без да съм специалист, в посока на твърденията за това каква е процедурата, ще кажа, че на мен поне не ми е известна такава процедура – публична, с изслушване онлайн и излъчвано националната телевизия и да се задават въпроси. За мен не е проблем, не бързам за никъде, ще отговоря на всички въпроси. Но зад тези въпроси седят две неща – компрометиране на процедурата и компрометиране на кандидата, включително и натиск към президентската институция\", каза Гешев преди да започне да отговаря на въпросите. Член на ВСС обяви, че има сигнал за бомба Всички 23-ма членове на ВСС гласуваха единодушно да останат в залата и да продължат изслушването на Иван Гешев. От всички 24 членове от заседанието отсъства Цветинка Пашкунова от съдийската колегия.  Сигнал за бомба в сградата на ВСС е постъпил на телефона на секретаря на представляващия съвета Боян Магдалинчев. Министърът на правосъдието Данаил Кирилов прекъсна изслушването на Иван Гешев и даде думата на Магдалинчев, който обяви, че са му докладвали, че има сигнал за поставена бомба в сградата на ВСС. Членовете на съвета обсъждат дали да продължи изслушването, или да бъде прекъснато.  Иван Гешев започна представянето на концепцията си за управление на прокуратурата, ако бъде избран за главен прокурор и заеме поста през следващите 7 г. \"Концепцията ми не е научен труд, а с чисто практическа насоченост и към нея не може да има претенции за академичен труд. Ще кажа уверено, че ще се справя със задачите и проблемите, както и че ще имам съответния административен капацитет. Време е прокуратурата да поеме отговорност за собственото си управление. Това не е само мое мнение, но и на почти цялата професионална общност, видно от безпрецедентния обем от становища, които постъпиха във ВСС. Част от мотивацията ми е свързана и с това, че в България съществуват политико-икономически кръгове, които имат и медийно влияние и които определено са засегнати от действията на прокуратурата и прилагането на закона. Това, което те правиха през годините, е да се хранят от това говорене и да изграждат идеологическата си база върху компромати срещу прокуратурата\", заяви Гешев. Протести блокираха центъра на София       Протестиращи срещу избора на Иван Гешев блокираха столичния бул. \"Мария Луиза\", в близост до сградата на ВСС, където в момента тече изслушването на кандидата.  \"Орлов мост\" е блокиран от протестиращите срещу избора на Иван Гешев за главен прокурор. Полицейското присъствие в района е засилено. Повече четете  тук .       Протестно шествие срещу избора на Иван Гешев спря движението по бул. \"Цар Освободител\". Вчера \"Демократична България\" обяви, че прекратява предизборната си кампания в цялата страна и призовава симпатизантите си на протест срещу \"инсталирането\" на Иван Гешев за главен прокурор. Повече за днешния протест  тук . Заседанието бе открито от министъра на правосъдието Данаил Кирилов, който представи кандидатурата и обяви, че 10 организации са отправили въпроси към Гешев. Засилено е присъствието на полиция и жандармерия в района около сградата на ВСС, където се провеждат два протеста - в подкрепа и срещу избора на Иван Гешев. Протестиращите срещу избора на Гешев не са допуснати пред ВСС, а мястото пред сградата на кадровия орган е запазено за демонстриращите в негова подкрепа. От МВР съобщиха, че причината е, че те първи са поискали разрешение от общината за провеждане на протеста. Повече  тук", "date": "2019.10.24", "title": "Как Иван Гешев беше избран за главен прокурор (хронология)"}
{"url": "https://www.dnevnik.bg/sviat/2019/10/24/3980924_jertvite_na_protestite_v_chili_se_uvelichavat_vupreki/", "text": "Стотици хиляди хора излязоха вчера на протести срещу социалните неравенства в Чили въпреки обявените от президента Себастиан Пинера реформи, съобщи ДПА. Трима души загинаха през последното денонощие, съобщи министерството на вътрешните работи, с което общият брой на жертвите на протестите достигна 18. Възрастен мъж и 4-годишно дете бяха блъснати от кола. Третият човек е загинал при полицейско насилие. Два супермаркета бяха опожарени в северния град Антофагаста, хотел стана обект на вандалска проява в Сантяго, съобщи местната телевизия \"Вентикуатро орас\". Протестите започнаха заради увеличаване на цените на билетите за метрото. Мярката бе отменена, но това не успокои демонстрантите. Президентът обяви реформи, включително увеличаване на пенсиите и минималната работна заплата, по-ниски цени на лекарствата и по-високи данъци за богатите. Въпреки това и вчера имаше демонстрации в няколко града, а полицията използва водни оръдия, за да разпръсне протестиращите.", "date": "2019.10.24", "title": "Жертвите на протестите в Чили се увеличават въпреки обявените реформи"}
{"url": "https://www.dnevnik.bg/evropa/regioni/pokani/2019/10/24/3980926_obiavena_e_pokana_za_podkrepa_za_informirane_v/", "text": "Обявена е покана за представяне на предложения \"Подкрепа за мерки за информиране в областта на политиката на сближаване на ЕС\". Основната цел е предоставянето на подкрепа за изготвянето и разпространението на информация и съдържание, свързани с политиката на сближаване на ЕС, като същевременно се зачита изцяло редакторската независимост на участващите страни. Предвидени са две основни мерки:  - Подкрепа за изготвянето и разпространението на информация и съдържание, свързани с политиката на сближаване на ЕС, от страна на медии и други допустими субекти; - Популяризиране на политиката на сближаване на ЕС от страна на университети и други образователни институции. Допустимите заявители по Мярка 1 са: — медийни организации/новинарски агенции (телевизия, радио, печатни медии, онлайн медии, нови медии, съчетание от различни медии); — организации с нестопанска цел; — университети и образователни институции; — изследователски центрове и мозъчни тръстове; — сдружения с европейска насоченост; — частни образувания; — публични органи (национални, регионални и местни), с изключение на органите, отговарящи за изпълнението на политиката на сближаване в съответствие с член 123 от Регламент (ЕС) № 1303/2013 на Европейския парламент и на Съвета. Допустимите заявители по Мярка 2 са: — университети и образователни институции. Общият бюджет за съфинансирането на мерки за информиране по настоящата покана възлиза на 4 800 000 евро (4 000 000 евро за Мярка 1 и 800 000 евро за Мярка 2). Размерът на безвъзмездните средства е минимум 70 000 евро и максимум 300 000 евро. Безвъзмездните средства от ЕС са под формата на възстановяване на до 80% от действителните допустими разходи по мярката. Максималната продължителност на проектите е 12 месеца. Краен срок:  Повече информация можете да намерите  тук .", "date": "2019.10.24", "title": "Обявена е покана за подкрепа за информиране в областта на кохезионната политика"}
{"url": "https://www.dnevnik.bg/sviat/2019/10/24/3980925_asoshieited_pres_zelenski_useshtal_natisk_ot_trump/", "text": "Повече от два месеца преди телефонния разговор, заради който започна разследване за импийчмънт срещу Доналд Тръмп, новоизбраният украински лидер вече се е тревожел заради натиск от страна на американския президент да се започне разследване срещу неговия съперник демократ Джо Байдън, съобщи \"Асошиейтед прес\". Володимир Зеленски събрал малка група съветници на 7 май в Киев на среща, която е трябвало да бъде посветена на енергетиката. Вместо това групата прекарала над 3 часа в обсъждане как да се отговори на настояването от страна на Тръмп и адвоката му Руди Джулиани за разследване и как Зеленски да не бъде въвлечен в интрига заради американските избори. Това казват трима души, запознати с подробности от срещата. Те разговаряха с АП, при условие че самоличността им няма да бъде разкрита. Срещата е била организирана две седмици след като Тръмп се обадил да поздрави Зеленски за победата на президентските избори на 21 април и преди той да встъпи официално в длъжност.", "date": "2019.10.24", "title": "\"Асошиейтед прес\": Зеленски усещал натиск от Тръмп още преди да стане президент"}
{"url": "https://www.dnevnik.bg/sport/2019/10/24/3980934_infantino_obiavi_suzdavaneto_na_purvoto_istinsko/", "text": "Промяната в  световното клубно първенство  ще се осъществи от 2021 г., обяви съветът на ФИФА след заседание в Шанхай. Китай ще бъде домакин на първия турнир с разширен формат. Вместо провежданите всяка година турнири с континенталните шампиони занапред световното клубно първенство ще е веднъж на четири години и в него ще участват 24 отбора. \"Това е първото истинско световно първенство, където най-добрите клубове ще се състезават\", заяви президентът на ФИФА Джани Инфантино. Турнирът в Китай ще се проведе през юни-юли. В следващите седмици ще бъдат уточнени точният формат и критерият, по който ще се определят участниците. Според \"Ню Йорк таймс\" идеята е съставите да са разпределени в осем групи по три, като победителите ще продължават в четвъртфиналите. Европа ще има осем отбора - победителите в Шампионската лига и Лига Европа за последните четири сезона, а Южна Америка ще е с шест. Историческо решение \"Това е историческо решение за футбола\", каза президентът на ФИФА за избора на Китай, макар други кандидати да не е имало. \"Новият турнир ще е състезание, което всички обичащи футбола ще очакват с нетърпение\", заяви Инфантино.      По думите му в новия си вид световното клубно първенство ще помогне за получаването на значителни приходи. \"Но искам да подчертая много, много ясно - ФИФА няма да взима нищо от това, тъй като ще вложи парите обратно във футбола.\" Идеята за мащабно световно клубно първенство  срещна голямо недоволство сред водещите европейски клубове . Те смятат, че така ще се натовари календарът. В момента надпреварата събира седем отбора и се провежда през декември. Катар ще приеме последните два турнира в настоящия им формат. За България и останалите с интерес ФИФА обяви, че началото на процеса по кандидатиране за домакинство на световното първенство по футбол през 2030 г. ще започне през 2022 г. Две по-късно ще бъде определен домакинът. Турнирът ще е изключително важен, тъй като с него ще се отбележи 100-годишнината от първото световно първенство в Уругвай. Затова и очакваната съвместна кандидатура на Уругвай, Аржентина, Чили и Парагвай изглежда като фаворит. Изненадващ интерес проявиха България, Гърция, Румъния и Сърбия. Четирите държави изглежда промениха курса и ще насочат усилията си към опит да вземат Евро 2028 или Евро 2032. Очакват се още две съвместни кандидатури - едната е британска с участието на Англия, а другата е на Испания и Португалия, към която може да се присъедини и Мароко.", "date": "2019.10.24", "title": "Инфантино обяви създаването на първото \"истинско\" световно клубно първенство"}
{"url": "https://www.dnevnik.bg/sviat/2019/10/24/3980932_trump_obiavi_che_stroi_stena_v_surceto_na_sasht/", "text": "Американският президент Доналд Тръмп заяви вчера, че Колорадо е сред щатите, в които ще бъде построена част от граничната стена с Мексико, предаде \"Асошиейтед прес\". Изказването на президента, направено вчера на проява в щата Пенсилвания, привлече вниманието на жителите на Колорадо и на губернатора демократ Джаред Полис. Тръмп постави Колорадо в списъка на щатите, които ще се сдобият с гранична стена, редом с Ню Мексико и Тексас. \"Ние строим стена в Колорадо, строим хубава и голяма стена, която наистина върши работа, която не можеш да прескочиш и под която не можеш да минеш\", каза Тръмп. Разбира се, щатът Колорадо не граничи с Мексико, както губернаторът Полис и други хора изтъкнаха в социалните мрежи, отбелязва \"Асошиейтед прес\". \"Колорадо не граничи с Мексико. Хубаво е, че сега Колорадо предлага безплатна целодневна детска градина, за да може децата ни да получат основни познания по география\", написа Полис в \"Туитър\". Тръмп написа днес в \"Туитър\", че е искал да се пошегува с изказването си за Колорадо и е имал предвид, че граничната стена ще бъде от полза за хората в този щат.", "date": "2019.10.24", "title": "Тръмп обяви, че строи стена в сърцето на САЩ"}
{"url": "https://www.dnevnik.bg/video/2019/10/24/3980971_podkrepiashti_geshev_chakat_da_im_doide_reda/", "text": "\"Още не ни е дошъл редът\". Карикатуристът на в. \"Сега\" и съиздател на \"Прас - прес\" Христо Комарницки публикува във \"Фейсбук\"  видео , в което разговаря с хорица, които са докарани в центъра на София за контрапротеста в подкрепа на кандидата за главен прокурор Иван Гешев. Те очевидно не са наясно каква е ролята им и чакат да бъдат заведени организирано пред Висшия съдебен съвет. Гражданите се притесняват от ролята си и нямат ясна представа защо са там.", "date": "2019.10.24", "title": "Подкрепящи Гешев чакат \"да им дойде редът\""}
{"url": "https://www.dnevnik.bg/sviat/2019/10/24/3980958_vuchich_opravda_vruzkite_si_s_rusiia_i_kitai_s/", "text": "Сръбският президент Александър Вучич защити както връзките с Русия и Китай, така и засиленото регионално сътрудничество на Западните Балкани, като нападна политиката на Европейския съюз към Северна Македония и Албания. В интервю за  \"Файненшъл таймс\" , от което изданието публикува цитати, Вучич заявява, че държавите в региона са осъзнали - вече не могат да разчитат само на западните си съседи. Утре предстои подписване на  споразумение за свободна търговия  с Евразийския съюз (между пет държави, сред които Русия), а отношенията с Китай  само се задълбочават в последните години . \"Вероятно коментарите му ще подсилят страха, че ЕС може да загуби влияние на Балканите\", пише \"Файненшъл таймс\". Миналата седмица заради  френско вето  Северна Македония не получи дата за преговори с ЕС, а освен Франция  още няколко държави отхвърляха  такова решение за Албания. \"Да плача и да започна гладна стачка ли?\" \"Не всичко зависи от нас\" и действията го потвърждават, обяснява Вучич: \"Все говореха: \"О, от вас зависи, скоростта на реформите ви...\" Сега поне са много честни. Казват: \"Най-малкото не е изцяло във вас (проблемът)\", обяснява Вучич за британското издание. \"Какво да направя, да плача и да (започна) гладна стачка в \"Берлемон\", пита Вучич, като има предвид централата на Европейската комисия в Брюксел. Освен това Балканите трябва да подсилят регионалната си интеграция, смята той дни след като  заедно с лидерите на Северна Македония и Албания  положи основите на сътрудничество, известно в медиите като  \"малък Шенген\"  и с потенциал да създаде общ пазар за 18 млн. души. По думите на президента съседите на Сърбия по-рано \"не се интересуваха, защото очакваха много повече от ЕС. Сега виждат, че трябва първо да гледаме към себе си, разбира се, като останем твърдо на пътя си към ЕС, но да не чакаме благотворителна дейност от когото и да било.\" \"Файненшъл таймс\" уточнява, че самата Сърбия, започнала преговори преди половин десетилетие, се смята за по-малко подготвена за членство от Северна Македония и че според европейски дипломат в Белград мястото ѝ е в ЕС \"просто заради географията\".", "date": "2019.10.24", "title": "Вучич оправда връзките си с Русия и Китай с политиката на ЕС"}
{"url": "https://www.dnevnik.bg/analizi/2019/10/24/3980939_tova_e_dunoto_agitkite_i_vlastta_v_mrachna_simbioza/", "text": "                         За Гешев! Това са хората. Това е дъното – агитките и властта в мрачна симбиоза. После англичаните са ви виновни. Трябва да призная, че митингът в подкрепа на Гешев е добре организиран. Непрекъснато докарват нови групички, които заменят отиващите си. Преди малко клас гимназисти се изниза в индианска нишка, а на негово място влиза стройна редица братя роми. За Гешев! Опитвам се да сметна колко пари струва днешното представление на цирк \"България\", но не съм наясно с цените. Колко взима един редови подкрепящ Гешев? Колко - отговорникът по реда на пропускане? Колко координаторът? Хилядите мобилизирани полицаи получават ли извънредно заплащане? Да не би в момента да тече държавен преврат?! КПП-та, пропусквателен режим, отцепени райони от столицата. Танковете идват ли? Много добре запомнете тази снимка и типа хора на нея, защото това идва с Гешев. Това ни чака. Полицията днес охранява тези от нас, защото ние сме терористите, а тези са народът, който е с Гешев срещу олигархията и престъпността ...      С колкото и голяма пропагандна машина да разполагат, тук не става дума за леко поизкривяване, напудряне и украсяване на реалността. Това не може да се покрие и прикрие от никой нормален човек. Освен с огромни количества ишиас. Иначе днес до входа на ВСС се допускат само хора с анцузи. За хората с костюми бяха докарали камионетките за борба с тероризма. Много трудно ще обясним на следващите поколения как сме допуснали това да се случи на страната ... Във връзка с информацията, че организирани от движение \"Боец\" демонстранти, протестиращи срещу номинирането на Иван Гешев за главен прокурор на Република България и срещу процедурата по избора му, са били отклонени от полицията, за да не демонстрират пред сградата на Висшия съдебен съвет на основание на това, че там вече се провеждала демонстрация в подкрепа на кандидата, Българският хелзинкски комитет заявява следното: Тези действия на властите са в разрез с международноправните стандарти за свобода на мирно събиране. Провеждането на две или повече мирни събрания на хора по едно и също време и на едно и също място, дори когато едното е контрадемонстрация спрямо другото, трябва не да бъде предотвратявано, а да бъде гарантирано от властите. Целта на мирните събирания на гражданите е да изпратят определени послания до даден адресат. Забраняването на провеждането на такова събрание на дадено място, в дадено време ефективно саботира тази цел. Доколкото контрадемонстрациите са мирни — а законни са само мирните събрания — властите нямат правото да забраняват провеждането на което и да е от тях и следва да управляват тълпите така, че да имат равна възможност да комуникират посланията си във времето и на мястото, което са намерили за необходимо, без да се допускат физически стълкновения между тях.", "date": "2019.10.24", "title": "\"Това е дъното – агитките и властта в мрачна симбиоза\""}
{"url": "https://www.dnevnik.bg/analizi/2019/10/24/3980913_sekcionnite_izbiratelni_komisii_ili_oshte_ot_sushtoto/", "text": "Уважаеми читатели, до изборите остават броени дни. И както става обикновено малко преди и малко след изборите темата за секционните избирателни комисии (СИК) става модерна. После се забравя до следващите избори. Партиите не я коментират. Но именно партиите не дават дума да се издума за промяна принципите, по които се формират СИК. Или, да не дава Господ, да се сложи образователен ценз за техните членове или ограничения за подмяна на членовете на СИК от партиите. Или пък, да не дава Аллах, поне председателите и секретарите да се назначават пряко от районните или общинските комисии (РИК и ОИК) само на базата на професионална пригодност. Сега по ред. При нас този принцип е подсилен с елемента на пропорционално представяне в пропорциите, в които партиите са в парламента. Наистина има ограничения председателят и секретарят да не са от една партия и нито една партия да няма мнозинство в комисията. Този принцип се основава на разбирането, че взаимното дебнене/контрол е най-добрата защита срещу измами в гласуването, броенето и отчитането на гласовете. И това донякъде е така. Проблемът е, че членовете на СИК, подбрани така, са по-лоялни на партиите, които са ги пратили там, отколкото на закона. Според анализатори на места членове на СИК, формално от различни партии, на практика работят в интерес на една партия било заради подкупи, било заради заплахи или дори заради етническа лоялност. Има и един кръг интереси, които са общи за всички партии – преференциите. И подреждането на листите, и предлаганите членове на СИК, и застъпниците на партиите се определят от едни и същи партийни началници. Следователно партийните представители в СИК могат да \"отсвирят\" броенето на преференциите, на гласовете за малките партии или да направят действителни гласове недействителни и пак да направят перфектен протокол. И тъй като няма процедура за последващ одит на работата на СИК, вероятността да се разкрие подобна практика е нулева. Всички досегашни искания на експерти и на Обществения съвет на Централната избирателна комисия в това отношение удариха на камък и срещнаха кръгова отбрана на всички партии. Трябва да кажем, че България не е единствена в прилагане на този принцип. Той се прилага при подбора на СИК в някои страни. Има две разновидности. При едната желаещите за членове на СИК подават молба, документи за образование и квалификация, явяват се на обучения (по 2 – 3 дни) и се назначават по преценка на горната изборна администрация (РИК и ОИК). Втората разновидност се основава на разбирането, че изборите са работа на държавата и тя следва да гарантира качествената работа на СИК. Това дава право на държавата да определи категории служители в различни администрации, които са длъжни да работят като членове на СИК или от които могат да бъдат формирани СИК (учители, държавни служители, служители в банки, юристи на държавна работа и др.). Така се постига по-висока базова квалификация на СИК заради пренасянето на образователния ценз са тези длъжности които ценз за работа в СИК. При тази практика там, където няма достатъчно квалифицирани членове за СИК, се изпращат хора от близките градове, които да проведат изборите. И в този случай обученията са продължителни с решаване на конкретни практически казуси. ЦИК с гордост ни информира, че са изработени много  обучителни материали  както за СИК, така и за разяснителната кампания за избирателите. Минали са обученията на ОИК и в момента вървят т.нар. обучения на СИК. От посетените обучения (\"Красна поляна\" - 123 СОУ, обучител Виолета Темелкова, \"Младост\" -144 СОУ, обучител г-жа Живка Котева, \"Средец\", ФНТС, обучител Мария Георгиева, \"Изгрев\", обучител Полина Витанова (по правило обученията са след 18:00 часа) става ясно, че ОИК на практика прави не обучения на СИК, а инструктажи за получаване на материалите преди изборите и работа в изборния ден. Обучителите инструктират присъстващите какво да правят, а не как да го направят (обучение). Да, има елемент на обучение, когато се стигне до попълване на протоколите. Но това е толкова неефективно, че не очаквам съществено снижаване на грешките.  ЦИК наистина заслужава поздравления за предоставяне на екселския протокол със заложените контроли като учебен материал и евентуално като инструмент за проверка при попълване на протокола в изборния ден. Проблемът е, че неговото използване е оставено на доброто желание на членовете на СИК да се самоподготвят у дома. В посетените инструктажи на присъстващите бяха раздавани копия на протоколите, беше добросъвестно разяснявано кое къде се вписва или какво точно се вписва на конкретния ред. Но не бяха въвлечени в решаване на практическа задача с разработени примерни числа от условен изборен ден. Това е разбираемо поради факта, че т. нар. обучения са в рамките на час и половина като в това време се вместват пожарната, милицията и общинската администрация (пари, логистика). – 10 лева за участие в обучението, 15 за получаване на материалите преди изборния ден и 50 за предаване на материалите и протоколите след гласуването. Може би 10-те лева са мотивирали някои хора да дойдат на инструктажите. Поне една баба от \"Красна поляна\" заяви, че е тука само заради тези 10 лева и през цялото време не погледна материалите, които бяха раздали. Каза, че председател на нейната СИК е едно момче студентче, което знае всичко и е много печен. В \"Средец\" пък сред присъстващите циркулираха 4 папки, в които те сами да се запишат. На посетените инструктажи присъстваха около 50% от членовете на СИК. В \"Младост\" на 19 октомври от всичко около 120 – 130 присъстващи само 15-ина щяха да бъдат членове на СИК за първи път. Прави впечатление, че хората се познават и разчитат на рутината си. Имам усещането, че някои СИК са с един и същи състав на няколко избора. Това може да внася спокойствие и рутина в изборния ден, но има и своите рискове. Особено ако в СИК, които са имали трудности в процеса на гласуване, броене и отчитане на резултатите. Би било полезно РИК и ОИК да правят анализ и там, където се налага, да искат от партиите подмяна на предложените членове, които не се справят. Наложителна е и промяна в изборния кодекс, с която да се забрани или силно да се ограничи възможността на партиите да подменят вече обучени членове на СИК. Отделен въпрос е как партиите подбират хората, които предлагат за СИК. Какви са критериите за образование, професия. Имат ли партиите отделно обучение за своите членове на СИК и застъпници? Какво им говорят на тези обучения? Ангажирани ли са хората от ОИК в обученията на партийните застъпници? А би било полезно всички категории, в т. ч. и наблюдателите, да бъдат запознати с едни и същи изисквания. Особено неприятна изненада беше за мен препоръката, дадена в обучението на СИК-овете в община \"Средец\". Те бяха посъветвани да попълнят броя на неизползваните бюлетини, след като са попълнени всички други данни в протокола. Такава препоръка нито има законова основа, нито е методически правилна. Да не говорим, че ако неизползваните бюлетини не са преброени, описани по номера, регистрирани в протокола и запечатани (а защо не и унищожени чрез надраскване), се създават условия за злоупотреби. Това е ключов елемент в сигурността на процеса и доверието в неговата истинност. Има някаква фиксация на обучителите в попълването на Н. В. Протокола, а думата доверие в изборния процес и процедурите, които го осигуряват не се споменава. От гледна точка на техническото осигуряване на обученията има напредък. Навсякъде се ползват мултимедийни проектори с презентацията на Методическите указани. Опитни обучители като г-жа Живка Котева например показваха слайдове с документите, за които се говори в момента, но от посетените 4 обучения, това беше единственото с подобен подход. На нито едно обучение не бяха демонстрирани графичните изображения на действителни и недействителни гласове с възможните хипотези. Трогателна беше една млада жена, бъдещ член на СИК, която не знаеше къде точно се поставят печатите на бюлетината. И то в края на обучението в община \"Изгрев\". Обучителите правилно акцентират, че тези категории нямат право да се месят в решенията на СИК, да дават указания да участват в определянето на действителността на гласовете. Указанието \"на който не му харесва да пише жалба\", обаче не изчерпва всички хипотези. Наблюдателите, застъпниците и др. категории имат право да получават информация за хода на процеса (гласували до сега), откази за гласуване и основанията, подадени жалби и характера на тези жалби. Особено при приключване на изборния ден всички числа следва да се обявяват при тяхното констатиране, а не чак след като протоколът е готов и размножен. Тези категории имат право да видят гласовете при броенето и особено недействителните гласове, недействителните преференции и да получат обяснение от комисията за причината, която ги прави недействителни. Всичко това е част от единен процес за формиране на доверие и убеденост, че резултатите отразяват действителната воля на избирателите. Особен методически проблем е фактът, че в София на практика се провеждат 3 или 4 отделни избора с отделни протоколи. Бюлетините за всички избори обаче ще се пускат в една урна. За София това са 3, а на места 4 бюлетини. Предполагам, че това се прави, за да се избегне последващо объркване, ако бюлетините не са пуснати в правилната урна. Възниква обаче въпросът как ще се процедира с попълването на протоколите за всеки отделен избор. Методически и логически е правилно всички данни за бюлетините извън урната да се съберат и нанесат в протокола преди отварянето на урната. Това са сгрешените и унищожените бюлетини, образците на таблото, показан вот, сниман вот, неизползвани бюлетини. Едва след като тези параметри бъдат установени и нанесени в протокола и бюлетините пакетирани (най-добре в неотваряеми пликове като на куриерските фирми), следва да се отвори урната. Или, казано накратко, СИК трябва да попълни тези параметри и в трите протокола, преди да отвори единствената урна с трите/четирите вида бюлетини и да започне броенето на гласовете. По тази особеност на процеса в обученията не бяха дадени никакви разяснения. Предполагам, че на много места това ще създаде затруднения при формиране на резултатите. И в заключение. Отново трябва да се постави въпросът за провеждане на по-продължителни обучения между изборите. Особено за ключовите фигури – председателите и секретарите на СИК. Необходимо е да се създаде един корпус от хора, които имат базовите познания за управление на изборния процес и могат да се адаптират за кратко време към особеностите на всеки отделен избор с кратки обучения от типа на провежданите сега. Такива хора ще бъдат гръбнакът на една полупрофесионална низова изборна администрация, за която се говори отдавна. И задължително трябва да се предвиди система на последващ одит на работата на СИК чрез отваряне на изборните чували и проверка на преценката за действителност на гласовете, правене на валидните гласове невалидни и др. възможни нередности.  Дали обученията са изиграли своята роля, или ще получим още от същото, предстои да разберем след няколко дни. ", "date": "2019.10.24", "title": "Секционните избирателни комисии, или още от същото"}
{"url": "https://www.dnevnik.bg/photos/2019/10/24/3981048_fotogaleriia_policeiskata_ohrana_na_izbora_na_geshev/", "text": "Сериозно полицейско присъствие има в района на сградата на Висшия съдебен съвет където  изслушването, а след това и избора, на единствения кандидат за главен прокурор Иван Гешев. Силите на реда   на противниците на номинирания за поста да протестират близо до сградата. Там бяха допуснати само хора, които го подкрепят.", "date": "2019.10.24", "title": "Фотогалерия: Полицейската блокада на избора на Гешев"}
{"url": "https://www.dnevnik.bg/ot_vas/novini_ot_vas/2019/10/24/3980888_krepostta_argam_-_dobrudja/", "text": "Близо до делтата на Дунав - село Журиловка. Основано е през 1726 г. от малка руска общност, депортирана тук след реформите на Петър Велики,", "date": "2019.10.24", "title": "Крепостта Аргам - Добруджа"}
{"url": "https://www.dnevnik.bg/sviat/2019/10/24/3981060_bangladesh_osudi_na_smurt_16_dushi_izgorili_uchenichka/", "text": "Съд в Бангладеш постанови смъртни присъди срещу 16 души за смъртта на 19-годишно момиче, запалено живо, защото подало жалба за сексуален тормоз срещу ръководителя на религиозното си училище, предадоха \"Франс прес\" и \"Ройтерс\". Смъртта на Нусрат Джахан Рафи през април предизвика вълнения и демонстрации в цялата южноазиатска държава. Шестнайсетте подсъдими, между които преподавателят на младото момиче и трима нейни съученици, бяха съдени от специализиран съд в югоизточния район Фени. \"Присъдата доказва, че никое убийство не остава ненаказано в Бангладеш. Имаме правова държава\", заяви прокурорът Хафез Ахмед пред журналисти след прочитане на присъдите в препълнена съдебна зала, при засилени мерки за сигурност. Защитата обяви, че ще обжалва. Според властите младото момиче било примамено на покрива на медресето, а убийците поискали да оттегли жалбата си срещу директора, подадена малко преди това. След като ученичката отказала, била залята с бензин и подпалена. Жертвата издъхна от раните си пет дни по-късно, на 10 април. Това предизвика скандал в тази държава със 160-милионно население. Смята се, че директорът е планирал убийството от килията си, тъй като е бил задържан веднага след подаване на жалбата. \"Целта е била убийството да изглежда като самоубийство. Но планът се провалил, защото Рафи успяла да слезе от покрива, след като шалът, с който била вързана, изгорял и тя освободила ръцете и краката си, каза за АФП ръководилият разследването Мохамад Икбал. Според полицията поне петима от подсъдимите са пряко замесени в убийството, а останалите са били техни помагачи. /БТА", "date": "2019.10.24", "title": "Бангладеш осъди на смърт 16 души, изгорили ученичка заради жалба за сексуален тормоз"}
{"url": "https://www.dnevnik.bg/politika/2019/10/24/3981069_prokuraturata_planira_i_obvinenie_za_kandidat_za/", "text": "Прокуратурата е поискала да обвини еколога и настоящ кандидат за общински съветник в София от \"Демократична България\" Тома Белев. Искането за снемане на имунитета на Белев, който той има като кандидат, за да бъде привлечен като обвиняем, е внесено от главния прокурор Сотир Цацаров вчера, а вчера вечерта Централната избирателна комисия е разрешила свалянето на защитата и привличането на Белев за обвиняем. Белев съобщи за решението на ЦИК минути след публикуването му, като уточни, че не знае за какво предстои да бъде обвинен. Очаквал това да се случи днес. Искането е по преписка на Софийската градска прокуратура. \"...Ако все още не знаете как изглежда тоталитарна държава - ами така изглежда\", написа Белев в профила си във \"Фейсбук\". Предположенията са, че искането е заради коментар на Белев в социалната мрежа, който той самият обясни, че е бил шега. Под пост за поскъпване на самолетни билети екологът написа, че \"най-евтино са пътували евреите в конските вагони - напълно безплатно\". Последва реакция от депутата от ВМРО Александър Сиди, който призова Белев да се извини, а кандидатът за кмет на \"Демократична България\" и партийните лидери в коалицията да се разграничат от него. Междувременно по-късно днес \"Демократична България\" се извини на еврейската общност заради изказване на Белев. Повече -  тук . Реагираха също от ГЕРБ, БСП, СДС, които осъдиха думите на Белев. Федерацията на ционистите в България пък призова премиера Бойко Борисов да освободи Тома Белев от длъжността му на член в Консултативния съвет по гражданското общество към Министерския съвет. Тома Белев обясни, че се е пошегувал в поста си и първоначално отказа да се извини. Последвалата негативна реакция обаче го накара да поднесе извиненията си. Преди дни прокуратурата поиска и получи имунитетите на кмета на Несебър и кандидат за нов мандат Николай Димитров, както и на още няколко кандидати за местния вот. Те бяха  задържани и обвинени за изборни нарушения .", "date": "2019.10.24", "title": "Прокуратурата планира и обвинение за кандидат за общински съветник от \"Демократична България\""}
{"url": "https://www.dnevnik.bg/evropa/2019/10/24/3981073_otkritite_v_kamion_krai_london_desetki_murtvi_sa_bili/", "text": "Тридесет и деветимата души, които  бяха открити мъртви  в контейнер на камион в индустриалната зона \"Уотърглейд\" на около 35 км източно от Лондон и близо до град Грайс в Есекс, са били китайски граждани, съобщи ITV News, цитирана от \"Ройтерс\". По-късно британската полиция потвърди, че се смята, че починалите са китайци и добави, че се извършват обиски в три обекта в Северна Ирландия. \"Установихме, че осем от починалите са жени, а 31 са мъже и за всички се смята, че са китайски граждани\", се посочва в изявление на полицията. Вчера българското външно министерство  заяви, че камионът е  на регистрирана във Варна на 19 юни 2017 г. от фирма на ирландска гражданка (според британските медии това е направено най-вероятно, за да се плащат по-ниски данъци), на следващия ден е напуснал страната и никога повече не се е връщал. Малко по-рано днес \"Асошиейтед прес\" и \"Франс прес\", цитирани от БТА, съобщиха за обиски на два обекта в Северна Ирландия във връзка с открития хладилен камион с 39 човешки тела. Претърсени са жилища, уточни Би Би Си. Националната агенция за борба с престъпността съобщи, че работи по идентифицирането на организирани престъпни групи, които може да са свързани с трагедията.  Ремаркето на камиона е пристигнало от белгийския град Зеебрюге, като е влязло във Великобритания през пристанището Пърфлийт на Темза. Влекачът на камиона е пристигнал от Северна Ирландия и е напуснал града заедно с ремаркето около 1:05 ч. сутринта в сряда. Екип на спешната помощ откри телата в индустриалния парк Уотърглейд, на трийсетина километра от Лондон. 25-годишният шофьор, родом от Северна Ирландия, беше арестуван още същия ден. Според британски медии това е Мо Робинсън, от северноирландския град Портадаун. Двата обиска бяха извършени в същото графство. Белгийската федерална прокуратура потвърди пред АФП, че контейнерът на камиона е преминал през Зеебрюге във вторник, 22 октомври. От години, нелегални имигранти се опитват да достигнат Великобритания, като пътуват тайно в камиони и често правят опит да влязат в Обединеното кралство от континентална Европа. Най-голямата трагедия с нелегални имигранти във Великобритания беше през 2000 г., когато британски митнически служители откриха телата на 58 китайци в камион за домати на пристанище Дувър. Превозното средство тогава тръгнало от Зеебрюге, Белгия.", "date": "2019.10.24", "title": "Откритите в камион край Лондон десетки мъртви хора са били китайци"}
{"url": "https://www.dnevnik.bg/sport/2019/10/24/3981052_fifa_shte_otpusne_1_mlrd_dolara_za_razvitie_na/", "text": "ФИФА ще вложи 1 млрд. долара в женския футбол, обяви организацията. Средствата ще бъдат инвестирани в цикъла до 2022 г. Ръководството на международната федерация удвоява планираната сума. Допълнителните средства ще бъдат взети от резерва на организацията. ФИФА беше поставена под натиск по време на световното първенство за жени това лято. Най-изразителни бяха шампионките от САЩ, които настояват за обръщане на по-голямо внимание към женския футбол, както и за подобряване на наградните фондове. Преди дни ФИФА обяви, че  световното във Франция е било гледано от рекордните 1.12 милиарда зрители по целия свят .", "date": "2019.10.24", "title": "ФИФА ще отпусне 1 млрд. долара за развитие на женския футбол до 2022 г."}
{"url": "https://www.dnevnik.bg/bulgaria/2019/10/24/3981072_ako_ste_za_geshev_-_policiiata_vi_puska_zad_blokadata/", "text": "Районът около сградата на Висшия съдебен съвет (ВСС), в който днес е заседанието за  избор на нов главен прокурор , е блокиран от сутринта от полиция, която не допуска преминаването през района. Пред сградата е само  митингът в подкрепа  на единствения номиниран - Иван Гешев. Той е организиран от сайта \"Пик\". Журналистите, които са от сутринта в района, не го напускат, защото полицията не гарантира, че ще ги пусне отново (показа опит на фоторепортера на \"Дневник\"). Видео  във \"Фейсбук\"  обаче показа, че блокадата може да бъде премината, ако сте от протеста в подкрепа на Гешев. В улиците в района, се събират малки групи хора - при тях идва организатор и ги вкарва, като според очевидци това става само след устно уточнение, че са \"за\" Гешев. Така блокадата преминава и Николай Стайков, който обясни пред \"Дневник\" че се е \"залепил\" към такава група, макар че полицията изрично го проверява къде отива - вижте записа в началото на текста. Така едни влизат, а други от участниците напускат митинга в подкрепа, на който звучи руска музика. Карикатуристът Христо Комарницки показа  също във видео във \"Фейсбук\"  такава група чакащи да им дойде редът, за да влезнат на митинга.", "date": "2019.10.24", "title": "Ако сте \"за\" Гешев - полицията ви пуска зад блокадата (видео)"}
{"url": "https://www.dnevnik.bg/tehnologii/2019/10/24/3981088_gugul_obiavi_probiv_vuv_vuzmojnostite_na_kvantovite/", "text": "Гугъл\" обяви \"исторически\" успех - постигнато \"квантово превъзходство\" чрез задача, изпълнена от неин компютър, която би затруднила и най-мощното стандартно устройство на света. Американският конкурент Ай Би Ем обаче не е съгласен, пише \"Гардиън\". В сп. \"Нейчър\" компанията  описва  изграждането на квантов процесор на име Sycamore, частично стъпил на основите на квантовата физика. Задача, свързана с числа, изпълнена за 3 минути и 20 секунди, би отнела на най-мощния суперкомпютър в лабораторията \"Оук ридж\" в Тенеси 10 хил. години. Квантовите компютри складират информацията по различен начин - т.нар. \"кюбити\" могат да представляват както нули, така и единици едновременно (\"суперпозиция\") за разлика от стандартните, работещи с познатите \"битове\" (които са или 0, или 1). Тази и други разлики дават възможност за много по-бързо обработване на информация, а и да се разглеждат няколко възможни решения на проблеми наведнъж. В случая с конкретния експеримент са използвани едва 53 \"кюбита\". Авторите отбелязват, че доколкото им е известно, експериментът представлява \"първото изчисление, което може да се извърши единствено от квантов процесор\". Това означава, че е постигнато \"квантово превъзходство\", се казва в публикацията. Междувременно изпълнителният директор на \"Гугъл\" Сундар Пичай сравни успеха с изстрелването на първата ракета към космоса. Пробив, но не съвсем Проверката за произволни числа, каквато \"Гугъл\" твърди, че е извършил Sycamore, обаче може да се осъществи в Оук Ридж за много по-малко време,  обявиха  изследователи от Ай Би Ем. Според тях срокът, който е нужен на суперкомпютъра в Оук Ридж, е едва два дни и половина или дори по-малко. \"Квантово превъзходство\" означава квантов компютър да се справи с проблем, който е препятствие за обикновен компютър, отбелязват те. Учените са съгласни, че експерминентът на \"Гугъл\" е \"отлична демонстрация\" на възможностите на квантовите компютри, но според тях \"превъзходството\" им пред стандартните не се доказва от него. Не една технологична компания опитва да докаже \"квантово превъзходство\". Терминът е създаден, за да бъде описан моментът, в който ще се докаже огромният потенциал на квантовите компютри, хипотетичен поврат в историята на компютърните науки. Очаква се такъв пробив да разшири възможностите за изследвания в редица сфери, например медицината или фармацевтичната индустрия, метеорологията, създаването на нови материали и дори в работата на пазарите. По данни на \"Гардиън\" в изследвания, свързани с квантови компютри, до момента са инвестирани около 1 млрд. долара.", "date": "2019.10.24", "title": "\"Гугъл\" обяви пробив във възможностите на квантовите компютри, но Ай Би Ем не вярва"}
{"url": "https://www.dnevnik.bg/evropa/2019/10/24/3981091_uigurski_aktivist_poluchi_nagradata_saharov_na/", "text": "Европейският парламент присъди днес наградата си за защита на човешките права \"Сахаров\" на уйгурския интелектуалец Илхам Тохти, осъден на доживотен затвор в Китай, предадоха \"Ройтерс\" и \"Франс прес\". Бившият професор по икономика в пекински университет бе осъден през 2014 г. от китайското правосъдие за \"сепаратизъм\" в рамките на един процес, на който реагираха негативно част от чуждестранните правителства и правозащитни организации. Европарламентът избра него заради дейността му за \"насърчаване на диалога\" между китайския народ и мюсюлманското уйгурско малцинство, живеещо основно в автономния район Синцзян. Кандидатурата на Тохти за наградата \"Сахаров\" бе представена от парламентарната група в Европейския парламент \"Обнови Европа\" заради \"изключителния му принос в борбата за човешките права по света\". В началото на месеца Китай сериозно разкритикува кандидатурата на Тохти и обвини Европарламента, че подкрепя тероризма. Илхам Тохти вече спечели в края на миналия месец наградата \"Вацлав Хавел\" на Съвета на Европа за принос в сферата на правата на човека. В съобщение на ЕП се посочва: \"Илхам Тохти е поддръжник на диалога и се застъпва за прилагането на законодателството в Китай за регионална автономия. През 2014 г. е осъден на доживотен затвор по обвинения за сепаратизъм. Въпреки това той продължава да отстоява умерената си позиция. От 2017 г. над 1 млн. души от уйгурското малцинство са задържани в лагери.\" При обявяването на решението председателят на Европарламента Давид Сасоли заяви: \"Илхам Тохти е посветил живота си на борбата за правата на уйгурското малцинство в Китай. Въпреки че ратува за умереност и помирение, той получи доживотна присъда на показен процес през 2014 г. С присъждането на тази награда приканваме китайското правителство да освободи Тохти и призоваваме за зачитане на правата на малцинствата в Китай.\" Другите финалисти за наградата \"Сахаров\" за 2019 г. бяха бразилски защитници на правата на човека и млади кенийки, разработили приложение срещу гениталното осакатяване на жени.   Наградата \"Сахаров\" за свобода на мисълта се присъжда на личности, дали изключителен принос в борбата за правата на човека в целия свят, като насочва вниманието върху нарушенията на правата на човека и подкрепя лауреатите и тяхната кауза. Миналата година  неин носител  бе осъденият в Русия за подготвяне на терористични актове в Крим режисьор Олег  Сенцов .", "date": "2019.10.24", "title": "Уйгурски активист получи наградата \"Сахаров\" на Европарламента"}
{"url": "https://www.dnevnik.bg/bulgaria/2019/10/24/3981057_mvr_e_osigurilo_moshtna_ohrana_okolo_sudebniia_suvet/", "text": "МВР може да прецени колко сили са необходими за охрана на двете, заявени за днес, мероприятия пред сградата на Висшия съдебен съвет - в подкрепа и срещу кандидатурата на Иван Гешев за поста главен прокурор, и го е направило. Така директорът на СДВР комисар Георги Хаджиев коментира пред журналисти безпрецедентното струпване на полиция и жандармерия на ул. \"Екзарх Йосиф\", където е седалището на ВСС, и околните улици. Той отказа да каже колко полицаи и от кои подразделения са ангажирани с блокирането на района и охраната на двете мероприятия. \"Отавете на нас да преценим колко полицаи са необходими, за да обезпечим обществения ред\", отговори полицейският шеф и добави: \"Ние сме полиция, не взимаме страна\". Хаджиев каза, че искането на агенция \"Пик\" да проведе мероприятие под наслов \"Марш за законност\" пред сградата на ВСС е подадено на 27 септември, а на сдружение \"Боец\" - на 9 октомври. Затова общината е предложила на \"Боец\", които са против безалтернативния избор на главен прокурор, да протестира пред Съдебната палата. Организаторите обаче отказали и затова е взето решение двете прояви да се разделят. Шефът на СДВР добави, че засега няма остри нарушения на обществения ред освен  блокирането на \"Орлов мост\".  Това е нарушение и може да се стигне до налагане на глоби. Полицията преговаря с протестиращите на възловото кръстовище и опитва да ги убеди да го освободят за движение, каза той. Две жени са отведени в Първо районно управление заради сигнал за сбиване помежду им, предстои да се изяснят причините за този физически сблъсък. Митингът в подкрепа на Гешев се води от главния редактор на ПИК Звездомира Мастагаркова. Между песните тя приканва участниците да дадат кураж на Гешев, който ги чува, докато отговаря на посталени му въпроси пред членовете на ВСС, и приканва присъстващите да скандират името му.", "date": "2019.10.24", "title": "МВР е осигурило мощна охрана около съдебния съвет, защото така е преценило"}
{"url": "https://www.dnevnik.bg/analizi/edno_na_um/2019/10/24/3981055_edno_naum_cumgeit_e_chast_ot_lichniia_jivot_na_cacarov/", "text": "                         Срещата на главния прокурор Сотир Цацаров с издателя на вестник \"Сега\" Сашо Дончев в кабинета на Георги Гергов от БСП в ЦУМ преди изборите през 2017 г. е била лична. Това стана ясно от отговора на единствения кандидат за главен прокурор Иван Гешев. На изслушването си във Висшия съдебен съвет той отговори на въпрос на гражданската инициатива \"Правосъдие за всеки\", който гласеше: \"Може ли да кажете вашето лично мнение за срещата на сегашния главен прокурор Сотир Цацаров с виден бизнесмен, политик и медиен издател, проведена в ЦУМ през 2017 година? Вие лично бихте ли провеждали в качеството си на главен прокурор, ако бъдете избран, срещи с частни бизнесмени в техните офиси?\" Сашо Дончев разказа на среща с Дамския бизнес форум на 30 март 2017 г., че е бил поканен на среща в ЦУМ от главния прокурор, който му казал, че \"поведението му става неприемливо и нетърпимо\". Вижте разказа му във видеото: След като случката беше огласена, нито прокуратурата, нито съдебният съвет пожелаха да я проверят. В крайна сметка заради обществения натиск, Инспекторатът обяви, че прави проверка, но тя очаквано не откри нищо нередно. Гешев каза, че по казуса е имало проверка на Инспектората на Висшия съдебен съвет, която не установила нищо притеснително. След това обяви, че той и колегите му имали \"хиляди ограничения\" в личния си живот. Това се отнасяло и за Цацаров. Все пак и главният прокурор имал право на личен живот. От отговора се разбра, че Гешев смята за напълно законна среща, на която тайно от обществото от върха на прокуратурата се отправят заплахи към издател на критична медия. Според него е в реда на нещата такава среща да не се огласява публично, защото била \"лична\". За бъдещия главен прокурор е нормално за заплашващия да няма никакви последствия.", "date": "2019.10.24", "title": "Едно наум: ЦУМгейт е част от личния живот на Цацаров според Гешев"}
{"url": "https://www.dnevnik.bg/gradska_sreda/2019/10/24/3980717_ideite_za_sofiia_vuprosi_otgovori/", "text": "                             - Не. От самото начало дискусиите бяха отворени и видими за всички и идеята беше дебатите да не се обвързват с конкретни политически сили. Много от идеите ще ги видите в различни програми. Някои от тях са очевидни идеи, които широко се обсъждат. - Да, това са главно рестриктивни мерки, както и мерки, свързани с глоби и други плащания, от които кандидатите съвсем естествено се пазят, защото се опасяват, че ще им навлекат гняв и отлив на избиратели. - Това не е партиен документ и много от тези идеи биха могли да се реализират без участието или само с периферното участие на местната власт. Други зависят от централни институции. Гражданите и местната власт не бива да се спират пред законодателни или институционални прегради. Законите могат да се променят, пълномощията на институциите - също. Кметът, общинските съветници и гражданите трябва да се борят за тези промени, не да се оправдават с несъвършенства в закона или бездействие на някое министерство. - По-вероятно е да увеличат приходите. Например значителното разширяване на платената зона за паркиране, глобите за нарушения, таксите за зони с ограничено движение, замяната на физически ограничители (колчета) с контрол и санкции, умната електрификация на градския транспорт и ред други мерки ще осигурят приходи. Други мерки могат да привлекат дарения и доброволен труд, трети ще привлекат външно финансиране. Един нов подход към града ще го направи по-богат. - Глобите и таксите трябва да са адекватни. Това ще рече, че те трябва да са обвързани със стандартите на живот, приходите, степента на замърсяване и степента на използване на общи активи. Когато си оставите колата на улицата, вие отнемате общо пространство, което принадлежи на всички и се поддържа с пари на данъкоплатеца. Логично е да заплащате за подобно ползване. София обаче остро се нуждае от социална политика, която да помага на хората, които имат критична нужда от подобна помощ. - Това да не направиш нещо не е мярка, а липса на мярка. Каруците и сега се движат. Въпросът е не просто да ги забраним, а регулираме. Ако те не се вместват в подобна регулация, те ще се забранят от само себе си. Освен това София не е само центърът и \"Цариградско шосе\". Общината включва 34 села. Това е тема, която трябва да се реши без предразсъдъци. Също се отнася и за някой други, наглед странни идеи. - Смятам, че има инфраструктура, но тя трябва постоянно да се развива. Например София си събира сравнително добре боклука, но трябва постоянно да повишава степента на разделяне и обработка, както и на намаляване на отпадъците. София има вече добре развито метро, но то трябва да се развива. В София може да си паркираш колата с мобилна апликация, но тази апликация трябва да се развива и популяризира или замени с нова. София има богата зелена инфраструктура, но тя трябва да се свърже и разширява. Важно е да ускорим развитието на града и постоянно да подобряваме постигнатото. - Много мерки биха предизвикали остра реакция от засегнати граждани. Тук е мястото за лидерство. Необходими са някои трудни и непопулярни мерки, за да се промени градът. Тогава всички ще са доволни. Отначало много хора се сърдеха на платеното паркиране, сега почти всички са доволни и искат да се разшири. Така ще стане със санирането на парче, паркирането в тревата и други недопустими практики. - Изграждането на басейн 25 м във всяка община не е финансово непосилен проект. Подобни проекти могат да се подкрепят частично и от бизнеса, от образователния и спортния бюджет. Те имат и приходи, които естествено не могат да покрият пълната инвестиция. Спортните съоръжения обаче са крайно необходими на града. Те имат значителен позитивен ефект върху качеството на живот, но също и намаляват разходите за здравеопазване. В крайна сметка софиянци трябва да спортуват и да се научат да плуват. - Ние изменяме средата, но и средата променя нас. Когато санирате една сграда, вие променяте поведението на хората. Поведението и средата вървят ръка за ръка. - Бизнесът се развива добре в София. Въпросът е как да го въвлечем повече в решението на градските проблеми. Тук наистина е необходима много работа. Бизнесът има интерес от развитието на градската среда, защото по-добрата среда се отразява добре на приходите и на продуктивността, както и на привличането на талант. Чист въздух, добри училища, бърз обществен транспорт правят града по-привлекателен за капризни таланти. - Идеите са разговор. Не са програма. Този разговор е отворен, той ще продължи. Но ще продължи като разговор, в който всеки може да участва, в който всеки може да се вслушва. И всеки може да подхване по свой начин в своя среда. Ако питате за организация от какъвто и да било вид, няма да има.", "date": "2019.10.24", "title": "Идеите за София, въпроси, отговори"}
{"url": "https://www.dnevnik.bg/evropa/2019/10/24/3981211_sud_na_es_obiavi_za_nedeistvitelna_markata_sustoiashta/", "text": "Общият съд на ЕС потвърди днес анулирането на търговска марка на популярното шарено кубче-пъзел на Рубик (Rubik), регистрирана в Службата на евросъюза за интелектуална собственост, предаде ДПА, цитирана от БТА.  Тъй като формата на кубчето на Рубик е тясно свързана с това как работи, няма да е справедливо тази форма да бъде регистрирана като търговска марка, посочва съдът.  Делото е от 2006 година, когато германската компания за играчки Simba Toys за първи път поиска от Службата на ЕС за интелектуална собственост да обяви за недействителна регистрацията на триизмерната марка, утвърдена през 1999 г., в частност по съображението, че тя отразява техническо решение, състоящо се във възможността за ротация на куба, а техническите решения могат да се защитават само с патент, но не и като марка. След като Службата на ЕС за интелектуална собственост отхвърли това искане, Simba Toys  подаде жалба до Общия съд на ЕС, като го помоли да отмени решението на службата. С решение от 2014 г. Общият съд отхвърли жалбата по съображението, че разглежданата форма на куб не отразява техническа функция, която да е пречка за регистрирането ѝ като марка. По-конкретно Общият съд прие, че техническото решение, което отличава куба на Рубик, не произтича от характеристиките на тази форма, а по-скоро е резултат от вътрешен, невидим механизъм на куба. След като Simba Toys обжалва това решение, Службата на ЕС за интелектуална собственост през 2017 г. констатира, че основните характеристики на кубчето на Рубик (общата форма на куба, черните линии и малките квадратчета върху всяка от стените на куба и различните цветове на шестте стени на куба) са \"необходими да се постигне технически резултат\". Тъй като обаче Регламентът за марката на ЕС не позволява регистрацията на форма, чиито съществени характеристики са необходими за получаването на технически резултат, службата заключава, че спорната марка е регистрирана в нарушение на този регламент, и съответно обявява за недействителна нейната регистрация. Днешното съдебно решение е в отговор на иск, внесен от компанията Rubik's Brand. Съдиите подкрепиха най-новите заключения на службата за интелектуална собственост, отхвърляйки иска. Rubik's Brand може да обжалва решението до два месеца и десет дни пред Съда на ЕС.  Правата за интелектуална собственост върху кубчето на Рубик, което бе изобретено в средата на 70-те години от унгарски интериорен архитект и стана популярно през 80-те години, се управляват от британската компания Seven Towns. ", "date": "2019.10.24", "title": "Съд на ЕС обяви за недействителна марката, състояща се от формата на куба на Рубик"}
{"url": "https://www.dnevnik.bg/politika/2019/10/24/3981214_demokratichna_bulgariia_se_izvini_na_evreiskata/", "text": "Демократична България\" се извини на еврейската общност заради изказване на Тома Белев, който е кандидат за общински съветник в София. Преди дни  той написа коментар във фейсбук : \"Най-евтино са пътували евреите в конски вагони - напълно безплатно.\" Централната избирателна комисия (ЦИК) свали имунитета на Белев по искане на главния прокурор Сотир Цацаров, а предположението е, че причината е изказването на еколога. Днес ръководството на \"Демократична България\" се срещна със София Коен, председател на Централния израилтянски духовен съвет, и Александър Оскар, председател на Организацията на евреите \"Шалом\". \"Чрез Вас и представляваните от Вас организации бихме искали да изкажем на еврейската общност и гражданското общество в България своето голямо съжаление за дълбоко неуместната фраза, използвана от нашия колега Тома Белев, и за засегнатите от този инцидент чувства. Искрено се присъединяваме към извиненията на г-н Белев и се надяваме те да бъдат приети като израз на дълбоко уважение към еврейския народ и святата памет за жертвите на престъпленията срещу него\", се посочва в съобщение във фейсбук профила на \"Демократична България\". ", "date": "2019.10.24", "title": "\"Демократична България\" се извини на еврейската общност за коментар на Тома Белев"}
{"url": "https://www.dnevnik.bg/evropa/2019/10/24/3981235_evroparlamentut_poiska_sankcii_sreshtu_turciia_zaradi/", "text": "Евродепутатите осъждат категорично едностранната турска военна интервенция в Североизточна Сирия и призовават Турция да изтегли всичките си военни сили от териториите на Сирия, предаде пресслужбата на Европейския парламент. В резолюция, приета в четвъртък с вдигане на ръка, евродепутатите предупреждават, че  турската намеса в Североизточна Сирия  представлява сериозно нарушение на международното право, като подкопава стабилността и сигурността в региона като цяло. Зона за сигурност под ръководството на ООН  Откакто Турция започна военната си инвазия, довела до голям брой цивилни и военни жертви, най-малко 300 хил. души са били принудени да напуснат домовете си, подчертават евродепутатите, цитирайки източници на ООН. Евродепутатите се застъпват за установяването на зона за сигурност под ръководството на ООН в Северна Сирия. Те категорично отхвърлят турските планове за установяването на \"така наречената зона на безопасност\" по североизточната граница на Сирия и изразяват загриженост, че споразумението между САЩ и Турция за временно прекратяване на огъня може да узакони турската окупация на \"безопасната зона\". Риск от възраждане на ИДИЛ Парламентът изрази своята солидарност с кюрдския народ, изтъквайки ключовата роля на кюрдските въоръжени сили и особено тази на жените, в борбата срещу ДАЕШ/ИДИЛ. Евродепутатите са изключително обезпокоени от сведенията за стотиците избягали затворници от ИДИЛ от лагерите в Северна Сирия в разгара на турската офанзива, което увеличава риска от възраждане на терористичната групировка. Изнудване от страна на турския президент Евродепутатите намират за неприемливо превръщането на бежанците в оръжие от турския президент Реджеп Тайип Ердоган и \"използването им за изнудване на ЕС\". Те призовават Съвета на ЕС да въведе пакет от целеви санкции и визови забрани за турски длъжностни лица, отговорни за нарушения на правата на човека, както и да обмисли приемането на целенасочени икономически мерки срещу Турция. Евродепутатите също предлагат да се разгледа суспендирането на търговските преференции по споразумението за селскостопански продукти и като крайна мярка суспендирането на митническия съюз между ЕС и Турция.", "date": "2019.10.24", "title": "Европарламентът поиска санкции срещу Турция заради военната операция в Сирия"}
{"url": "https://www.dnevnik.bg/evropa/2019/10/24/3981229_v_rumuniia_podgotviat_burza_otmiana_na_sporni_sudebni/", "text": "Предложеният от президента на Румъния за премиер Лудовик Орбан ще се опита бързо да прокара ревизия и коригиране на \"токсични\" данъчни и правосъдни мерки, предприети от сваленото миналата седмица правителство през последните 3 години. Това се казва в проекта за програма на управлението на лидера на Националлибералната партия, цитирана от \"Ройтерс\". В нея Орбан посочва също, че разчита на бързо одобрение в парламента на бюджета за следващата година. Той обещава и овладяване на фискалния дефицит, който е под позволените от правилата на ЕС 3% от БВП. Неговото правителство на малцинството, намалено от 24 на 16 министерства, разчита следващата сряда да получи вот на доверие. Опозиционерът Орбан сменя Виорика Дънчила, която ръководи кабинет на социалдемократите. Той най-вероятно ще получи одобрението на депутатите, но бившият транспортен министър ще срещне трудности в договаряне на мнозинства на разпокъсаната опозиция в парламента за по-решителни мерки. Поради това според анализатори, цитирани от \"Ройтерс\", по-вероятно е той да прокара части от плановете си за поправяне на реформи в правораздаването, които ЕС и САЩ вече обявиха за заплаха за върховенството на закона. Вероятността ще намалява бързо с данни, сочещи забавяне на икономиката, заради което ще се наложи орязване на разходи.", "date": "2019.10.24", "title": "В Румъния подготвят бърза отмяна на спорни съдебни реформи"}
{"url": "https://www.dnevnik.bg/evropa/2019/10/24/3981256_evroparlamentut_lipsata_na_sporazumenie_za_pregovori/", "text": "В резолюция, приета днес, Европейският парламент подчертава, че Албания и Северна Македония отговарят на изискванията на ЕС за започване на преговори предаде пресслужбата на институцията. Парламентът изразява своето дълбоко  разочарование  от  непостигането на съгласие  за започването на преговори за присъединяване на Албания и Северна Македония към ЕС по време на Европейския съвет на 17 и 18 октомври. Евродепутатите са разочаровани от блокирането от страна на  Франция , Дания и Холандия на решението и отбелязват, че Албания и Северна Македония са положили значителни усилия през последните няколко години и отговарят на изискванията на ЕС за започване на преговори за присъединяване. Те приветстват усилията на Северна Македония за уреждане на сложните двустранните спорове със съседните държави, по-специално чрез Преспанското споразумение с Гърция и Договора за приятелство, добросъседство и сътрудничество с България. Те също приветстваха наскоро осъществените реформи в съдебната система в Албания. Стратегическа грешка Парламентът подчертава, че \"непостигането на решение\" от лидерите на ЕС е стратегическа грешка, която има отрицателно въздействие върху доверието на ЕС и изпраща отрицателно послание към други евентуални държави кандидати. Това също би могло да позволи на други чуждестранни участници - чиито действия може да не съответстват на ценностите и интересите на ЕС - да се ангажират по-тясно със Северна Македония и Албания, добавиха евродепутатите. Реформата на процеса на разширяване, за която пледират някои страни, не следва да пречи на Албания и Северна Македония, които вече са изпълнили изискванията, да бъдат оценявани въз основа на собствените им заслуги и въз основа на обективни критерии, а не да бъдат оценявани съгласно вътрешния политически дневен ред в други държави, се казва в текста. Сега е моментът за започването на преговори  Евродепутатите призовават държавите на ЕС да подходят отговорно към Албания и Северна Македония и да вземат единодушно положително решение на следващата си среща. Парламентът трябва да засили своите дейности в подкрепа на демокрацията, за да гарантира, че националните парламенти в Западните Балкани изпълняват ролята си на двигател на демократичната реформа, добавят те. Текстът беше приет с 412 гласа \"за\", 136 гласа \"против\" и 30 гласа \"въздържал се\".", "date": "2019.10.24", "title": "Европарламентът: Липсата на споразумение за преговори със Скопие и Тирана е грешка"}
{"url": "https://www.dnevnik.bg/sviat/2019/10/24/3981230_ot_iahti_do_loja_na_stadiona_na_chelsi_-_kak_britanski/", "text": "Над 300 млрд. британски лири са преминали през британски банки и различни компани и организации, преди да бъдат похарчени за бижута, шедьоври от къща \"Сотбис\" и аксесоари като връхна дреха от крокодилска кожа за 50 хил. лири и чанта от същата кожа оj \"Хародс\". Списъкът, изготвен от  британския клон на \"Трансперънси интернешънъл\"  и излагащ представа за \"корумпирани представители на супербогатите\", продъжава с 421 луксозни имота, три суперяхти, седем частни самолета, такси за елитни училища (общо 3 млрд. лири) и дори превозно средство на въздушна възглавница. В случая с училищата едно от тях, в Съри, получава 300 хил. лири от активи,  свързани със случая \"Тройка\"  (схема за изпиране на руски средства на стойност 3.5 млрд. лири), се казва в доклада. Текстът очертава ролята на британски институции и компании за услуги в най-големите корупционни скандали на последните десетилетия. Идентифицирани са общо близо 600 компании, институции и хора, помогнали, съзнателно или не, на корумпирани да се доберат, да преместят или да опазят придобитите по нерегламентиран начин средства. \"Мръсните пари си проправят като червеи път в банките, канторите и счетоводните къщи. Изливат се в имоти, компании и дори училища. И въпреки кампанията на британските власти и полицията приливът за 418 млрд. долара не показва знак на спад, докато престъпници от цял свят продължават да правят от Великобритания център на богатството, придобито с корупция\", пише \"Блумбърг\", обобщавайки основния извод на доклада на британския клон на на организацията. Анализът на 400 случая, в които е установена \"британска\" връзка в 116 страни, сочи, че незаконни средства са се придвижили през 86 банки и финансови институции, 81 кантори, 62 счетоводни фирми и над 2200 компании във Великобритания и офшорните ѝ територии. Докладът \"На вашите услуги\" сочи, че парите са изплащани през 17 хил. кухи фирми, от които 1455 са регистрирани на един и същи адрес във винен бар в Бирмингам. Става дума за пари, които често идват от \"хазните на бедни държави\". Още един стряскащ пример в доклада е \"Бентли\" за 200 хил. паунда, управлявано от 22-годишния син на бившия премиер на Молдова Влат Филат (който пък е осъден на 9 г. затвор заради участието си в т. нар. кражба на века). По-рано тази година си били иззети 25 хил. паунда със съмнителен произход от племенница на сирийския президент Башар ал Асад, учила дизайн в Лондон. На няколко души в семейството ѝ са наложени международни санкции. Отделен е случаят, при който чрез кухата фирма Airship Universal е купена ложа на стадиона на футболния клуб \"Челси\" за 126 хил. лири. Организацията твърди, че за пръв път е показала \"кои са компаниите и как са се забъркали в някои от най-големите корупционни скандали на времето ни\".", "date": "2019.10.24", "title": "От яхти до ложа на стадиона на \"Челси\" - как британски банки изпраха £300 млрд."}
{"url": "https://www.dnevnik.bg/sviat/2019/10/24/3981270_rusiia_izprati_s-400_v_surbiia_za_ucheniia_sus_strelbi/", "text": "Русия обяви в четвъртък, че дивизион с ракетни комплекси С-400 ще участва във военното учение \"Славянски щит 2019\" в Сърбия, което е започнало в сряда, без за това да е оповестено публично. Министерството на отбраната обяснява, че така за пръв път тази система, както и батарея за противовъздушна отбрана \"Панцир\" ще участват в маневри в чужбина. Това е поредната демонстрация за желанието на Москва да държи подръка традиционния си съюзник на Балканите, макар в Белград да говорят за сближаване с НАТО и ЕС, коментира \"Ройтерс\". Сръбското министерството на отбраната обяви, че целта на маневрите е да се симулира \"употребата на съвместна бойна група за защита от вражески разузнавателни и настъпателни действия\". \"Освен сръбски зенитни комплекси ще се използват и такива на рускат армия\" в учението с бойни стрелби, което ще продължи до 29 октомври. Колко точно ракети С-400 има в Сърбия не се съобщава. Дивизион обикновено включва десетина пускови установки плюс съпровождащите машини за наблюдение и управление. Но броят им варира според това дали те се използват за мирно или военно време. През 2006 г. Сърбия обяви неутралност в отбраната и се присъедини през 2015 г. към програмата на НАТО \"Партньорство за мир\". Белград настоява, че не търси членство в алианса и иска да започне преговори за членство в ЕС. В същото време властите приемат подаръци от Русия под формата на самолети МиГ-29, хеликоптери, танкове и бронирани машини. Тази седмица в Белград бе премиерът Дмитрий Медведев, а началникът на Службата за външно разузнаване на Русия Сергей Наришкин заяви в интервю за сръбската държавна телевизия, че двете страни провеждат \"комплексни съвместни операции\" за защита на националните си интереси зад граница.", "date": "2019.10.24", "title": "Русия изпрати ракети С-400 в Сърбия за учения със стрелби"}
{"url": "https://www.dnevnik.bg/biznes/2019/10/24/3981236_zaradi_falita_na_tomas_kuk_evrodeputatite_iskat/", "text": "В резолюцията, приета в четвъртък, евродепутатите изразиха загриженост за стотиците хиляди блокирани туристи (над 600 хил.), за хилядите загубени работни места, за трудностите, причинени на малките и средните предприятия, и за щетите, нанесени на туристическия сектор от  фалита на \"Томас Кук\" . Според евродепутатите държавите членки трябва да използват Европейския социален фонд и Европейския фонд за приспособяване към глобализацията, за да помогнат на работниците, загубили работата си в резултат на фалита, както и на компаниите, засегнати от срива на туристическата компания, а комисията трябва да установи финансови инструменти на ЕС, които биха могли да компенсират причинените на сектора вреди. Комисията и държавите членки трябва също да гарантират, че работниците, засегнати от неплатежоспособността на работодателя, ще получат изработените си, но неизплатени заплати и пенсионните си обезщетения, добавят те. Подобряване на реакцията при бъдещи кризи Евродепутатите отбелязват, че от 2017 г. насам над 32 компании са фалирали и искат комисията да установи дали са необходими нови мерки, за да бъдат предотвратени подобни ситуации в бъдеще. Причините, довели до фалита на \"Томас Кук\", трябва да бъдат проучени, като се има предвид, че финансовото състояние на компанията е било вече известно на британските власти. Ако е необходимо, правилата могат да бъдат променени, за да се следи по-добре финансовото състояние на авиокомпаниите, смятат евродепутатите и добавят, че държавната помощ може да бъде разглеждана като вариант за смекчаване на негативните икономически последици, но само като крайна мярка. По-добра защита на пътниците и служителите С цел да се повиши защитата на пътниците при фалит на авиокомпания е необходимо правилата на ЕС за правата на пътниците да включват задължителни механизми за защита като гаранционни фондове или сключени застрахователни договори от страна на авиокомпаниите. Понастоящем правилата на ЕС за правата на пътниците се преразглеждат и се очаква държавите членки да приемат своята позиция. Евродепутатите също искат комисията да представи предложение за правото на работниците да получават информация и да участват в консултации, както и за прогнозирането и управлението на процеси по преструктуриране в съответствие с  резолюцията  на Европарламента от януари 2013 г. Евродепутатите подчертават, че туристическият сектор, който претърпя сериозни щети поради срива на \"Томас Кук\", генерира повече от 10 процента от общия БВП на ЕС и действа като стимул за други сектори. Затова той следва да бъде включен в приоритетите на комисията и да има отделен бюджетен ред в следващия бюджет на ЕС.", "date": "2019.10.24", "title": "Заради фалита на \"Томас Кук\" евродепутатите искат по-добра защита за потребителите"}
{"url": "https://www.dnevnik.bg/politika/2019/10/24/3981276_blizo_12_mln_lv_sa_dareniiata_za_vsichki_uchastnici_v/", "text": "Досега за предизборната кампания на всички партии, коалиции, както и независими кандидати за предстоящите в неделя местни избори са направени 1250 парични дарения, а общият размер на дарените средства за всички са 1 192 598,65 лв. Това показват данните към момента от електронния регистър за изборните дарения към Сметната палата. От институцията напомниха, че всички партии са длъжни в седемдневен срок от постъпване на даренията да ги декларират в регистъра. А всички направени разходи, сключени договори и информация за обслужващи социологически агенции, ПР компании и реклама трябва да бъдат обявени пред одитната институция най-късно до 24 часа на 26 октомври, като след това регистърът ще бъде заключен. За неподаването на задължителната информация се предвиждат глоби от 3000 до 10 000 лв. Досега непаричните дарения са 32 за общо 25 676,66 лв. Сключените договори със социологически и рекламни агенции и агенции за връзки с обществеността са 1413, като една компания може да обслужва повече от един участник, уточняват от Сметната палата. Преди дни от Института за развитие на публичната среда, които правят свои анализи и съпоставки на разходите по време на кампанията, съобщиха, че за първите 20 дни от кампанията (към 16.10.2019 г.) политическите субекти са похарчили общо 1 334 411 лв. (без ДДС) за медийно отразяване. Правят впечатление и относително малките суми, които са обявили двете най-големи частни телевизии у нас – Би Ти Ви и \"Нова телевизия\". Начело е БНТ с 217 817, 08 лв. за реклама от партии и кандидати. Второто място е за Канал 3 - със 131 117 лв. (без ДДС).", "date": "2019.10.24", "title": "Близо 1.2 млн. лв. са даренията за всички участници в местните избори"}
{"url": "https://www.dnevnik.bg/ot_vas/galeriiotvas/2019/10/24/3981288_chitatelska_fotogaleriia_zamukut_donafugata/", "text": "Разположен на 18 км югозападно от Рагуза, Сицилия, в този неоготически дворец се помещава Collezione Gabriele Arezzo di Trifiletti – изключителна колекция на костюми и мода.", "date": "2019.10.24", "title": "Читателска фотогалерия: Замъкът \"Донафугата\""}
{"url": "https://www.dnevnik.bg/biznes/turizam/2019/10/24/3981349_zaradi_stachka_na_vuzdushnoto_dvijenie_sa_vuzmojni/", "text": "Заради планирана национална стачка на ръководството на въздушното движение в Италия утре е възможно да има забавяне или промяна в полетите до и от страната. Предупреждението дойде от \"Уиз Ер\", но в петък, до различни дестинации в Италия, летят още също \"Райънеър\" (Рим и Венеция), \"България Ер\" (Рим), \"Ал Италия\" (Рим) и \"Уиз Ер\" (Милано Бергамо). Справка с полетната информация на летище София показва, че \"България Ер\" и \"Ал Италия\" анулират съвместния си полет до Рим в 19.10 часа и пристигащия от същия град в 18.20 ч. От \"Уиз Ер\" съобщават, че в случай на промени пътниците ще бъдат уведомявани чрез SMS и/или имейл. От авиокомпанията препоръчват на пътниците, преди да потеглят към летището, да проверят статуса на полета си на уебсайта на \"Уиз Ер\" или в тяхното приложение. Този съвет е валиден и за другите авиокомпании.", "date": "2019.10.24", "title": "Заради стачка на въздушното движение са възможни проблеми с полетите от и до Италия утре"}
{"url": "https://www.dnevnik.bg/sport/2019/10/24/3981348_visshata_liga_obmislia_da_ima_krug_devet_dni_predi/", "text": "Висшата лига обмисля да има кръг само девет дни преди световното в Катар през 2022 г., съобщава Би Би Си. Според информацията лигата е започнала работа по планирането на календара за след три години. Предизвикателството е голямо, тъй като световното ще се проведе в необичайно време - от 21 ноември до 18 декември. Това ще доведе до промени в протичането на сезона на клубно ниво. През 2022 г. се очаква сезонът във Висшата лига да започне седмица по-рано и да завърши седмица по-късно. Това значи, че ще има само шест уикенда без мачове от английското първенство. Плановете ще бъдат обсъдени на заседанието с членовете на лигата през ноември. Този сезон за пръв път ще има зимна пауза във Висшата лига, за да могат футболистите да получат почивка. Възможно е обаче през 2022-23 тя да бъде отменена, което поставя на преден план въпроса за здравето на състезателите. Профсъюзът на футболистите (FIFPro)  вече обърна внимание на проблема . Изследванията показват, че натовареността на играчите се увеличава постоянно.", "date": "2019.10.24", "title": "Висшата лига обмисля да има кръг девет дни преди световното в Катар"}
{"url": "https://www.dnevnik.bg/analizi/2019/10/24/3981357_nikoi_nishto_ne_moje_da_kaje_na_glavniia_prokuror/", "text": "                         Може би трябва да се обясни на хората защо изборът на главен прокурор е толкова важен. Масовата публика не винаги успява да прочете всички промени в законите, може би не знае какви са му функциите и правомощията. Донякъде главният прокурор е като същата позиция в западните държави – наблюдава разследването на всяко престъпление, следи събирането на доказателства, внася тези доказателства в съда и иска съответните наказания. Той е ръката на правителството, която преследва престъпниците. В България обаче, тъй като са останали много заемки от съветското законодателство и изобщо от тоталитарните порядки, фигурата на главния прокурор има доста повече правомощия. Като на първо място трябва да се каже, че той не е част от изпълнителната власт, а е част от независимата съдебна власт. Т.е. никой няма контрол над него. Например хипотетично главният прокурор може да разпореди да бъде арестуван някой кандидат за кмет три дни преди изборите, защото има съмнения в купуване на гласове. Да, след това може да се окаже, че няма такова нещо и човека да бъде освободен. Но ще е прекарал няколко дена в предварителния арест. И никой не може да накаже Главния прокурор, че е сбъркал. Хипотетично говоря, разбира се. Например хипотетично главният прокурор може да каже, че не вижда престъпление, когато интернет сайт изнудва кандидат за кмет. И може просто нищо да не направи. Тъй като само прокуратурата може да повдига обвинения, то този сайт може да продължи да си изнудва и нищо да не му се случва. Няма да има кой да накаже прокуратурата за този пропуск, защото е независима. Хипотетично си представям пак. срещу човек, който пуска глупава шега във социална медия, като част от някакъв разговор;  или срещу човек, който подкрепя расистки маршове с факли и се заканва как ще разрушава къщи, само защото са на някаква малцинствена група;  или срещу член на висш държавен орган, който иска да не се спазват законите, а да се гледа дали пострадалите са с \"българска кръв\" или не. И никой не може да каже нищо на главния прокурор за неговия избор от горните три опции, даже и хипотетично, защото по нашите закони няма кой да му каже нещо. Например хипотетично главният прокурор може да нареди разследване срещу банкер, защото има основания да мисли, че има престъпна дейност. Което е супер. Но пак хипотетично Което не знам дали е супер. И отново никой нищо не може да му каже. Нито хипотетично, нито реално. Може и още много хипотетични примери да ни хрумнат, но мисля, че разбрахте основното. Нямам идея защо все още системата ни е по съветски образец. По-скоро имам, де, явно е удобна. Но фигурата главен прокурор е много важна и изборът на конкретна личност е още по-важна. И да, може днес да не ви интересува, но ако потропат на вашата врата и тръгнат да ви отвеждат, може би ще мислите по друг начин. Хипотетично говоря, разбира се.", "date": "2019.10.24", "title": "Никой не може да каже нищо на главния прокурор"}
{"url": "https://www.dnevnik.bg/bulgaria/2019/10/24/3981192_mulchanieto_na_podkrepiashtite_geshev/", "text": "На митинга в подкрепа на Иван Гешев за главен прокурор в четвъртък, организиран от сайта \"Пик\", повечето присъстващи отказваха да говорят защо са дошли. Малцина казваха по няколко думи, а други се обръщаха на другата страна или махаха да не бъдат снимани. Различни видеа и свидетелски разкази и в социалните мрежи показаха, че има добра организация за събраните хора, които пристигат на групи и биват вкарвани също на групи в блокираното от полиция пространство около сградата на Висшия съдебен съвет, където тече процедурата за избор. Вижте част усилията на Петя Владимирова да говори с подкрепящите.", "date": "2019.10.24", "title": "Мълчанието на подкрепящите Гешев"}
{"url": "https://www.dnevnik.bg/bulgaria/2019/10/24/3981430_tolkova_mnogo_policiia/", "text": "Какъв полицейски ресурс от жива сила, автомобили, техника охранява днес митинга в подкрепа на избора на Иван Гешев за главен прокурор и колко струва - няма да узнаем официално. Днес директорът на СДВР комисар Георги Хаджиев отказа да отговори на такъв въпрос. Не се вижда и каква необходимост има от такава огромна зона за сигурност около ул.\"Екзарх Йосиф\" 12, където се намира ВСС. Така е преценила полицията, в нейните правомощия е да решава как да охранява обществения ред. Да приемем, че сутринта имаше напрежение около ул. \"Екзарх Йосиф\", тъй като прииждащите граждани за протеста на сдружение БОЕЦ бяха отклонявани от полицията още от съседните на \"Екзарх Йосиф\" улици и те гневно реагираха и тръгнаха да блокират кръстовища.. Но в средния следобед - към 16 ч., вече не се мяркаха никакви протестиращи не само в карето около \"Екзарх Йосиф\". И въпреки това определената огромна зона за сигурност остана все същата, а безсмислено големият брой полицаи, които просто стояха, остана все така голям. Преброихме полицаите и автомобилите само по \"Екзарх Йосиф\" и пресечките, но охраняемата зона е много по-голяма, чак до бул. \"Тодор Александров\", не само до \"Пиротска\". - Охрана на подкрепящото Гешев мероприятие-митинг на ПИК пред сградата на ВСС - около 40 полицаи; - КПП на бул. \"Мария Луиза\" и \"Екзарх Йосиф\" - 20 полицаи и 2 полицейски буса; - КПП на другия край на \"Екзарх Йосиф\" към пазара - 15 полицаи и 2 буса; - Пост на ъгъла на \"Екзарх Йосиф\" и \"Княз Борис\" - 15 полицаи, 3 полицейски автомобила и бус на \"Жандармерия\"; - Пост на ъгъла на \"Екзарх Йосиф\" и \"Вашингтон\" - 10 полицаи; - Участъкът на ул. \" Вашингтон\" между \"Пиротска\" и \"Екзарх Йосиф\" - задръстен от 3 буса \"Полиция\", 2 буса \"Жандармерия\", 5 леки полицейски автомобила и над 40 полицаи, които се разхождат около автомобилите; - На ъгъла на \"Пиротска\" и \"Вашингтон\" - 5 полицаи; - В градинката на \"Пиротска\" на изхода към бул. \"Мария Луиза\" /до Халите/ - 15 полицаи, които кротко си седяха на пейките и си приказваха. Днешното невиждано полицейско присъствие трябваше да отдалечи на голям периметър опонентите на Гешев и да осигури спокойствие на подкрепящите единствения кандидат за главен прокурор И успя, но с цената на блокирани кръстовища, като на Орлов мост още продължава, към които се насочиха разгневените граждани, недопуснати на ул. \"Екзарх Йосиф\". Но към 16 ч. всички тези полицаи и автомобили нямаха никаква работа, защото там няма никакви конфликти, нито се забелязва някой да възнамерява да пречи на митинга на ПИК. Полицаите се занимаваха с това: ако журналист напусне зоната за сигурност, когато се върне, на КПП-то полицаите му искат освен прескартата също и личната карта, после го придружават до входа на ВСС и му казват, че \"там трябва да стои\", тоест да не навлиза в митинга на ПИК. За толкова години репортерстване не ми се беше случвало полицай да ме придружава, след като съм се легитимирала, за да не се отклоня на \"непозволено място\" в зоната за сигурност. Дали някой от МВР ще каже някога колко струва на бюджета и на кого трябваше да се хареса днешната демонстрация.", "date": "2019.10.24", "title": "Безсмислено много полиция..."}
{"url": "https://www.dnevnik.bg/bulgaria/2019/10/24/3981079_kratki_novini_investitor_v_nov_kompleks_v_simeonov/", "text": "                         . Почина блъснат от кола велосипедист 42-годишният велосипедист, който бе блъснат от лек автомобил на кръстовището край столичния стадион \"Локомотив\", е починал тази нощ в \"Пирогов\", съобщи БТА. Катастрофата е станала на 21 октомври около 8.20 часа на бул. \"Рожен\", близо до кръстовището с ул. \"Петър Панайотов\". Шофьор на лек автомобил е блъснал мъжа и след това е избягал. Пострадалият е транспортиран в \"Пирогов\", но въпреки усилията на лекарите тази нощ е издъхнал. \"Пирогов\" е с напълно обновена клиника по изгаряния След близо едногодишен ремонт сградата е една от най-модерните лечебни структури в България, съобщава лечебното заведение. Пациентите на клиниката вече ще бъдат лекувани при най-съвременни условия, които са \"абсолютно адекватни\" на световните стандарти. Парите за обновяването идват от Фонда за устойчиво градско развитие - 5.9 млн. лв., а апаратурата е обновена с пари от бюджета - 4.4 млн. лв. В клиниката се намира уникалното за страната Отделение по изгаряне - деца.  Инвеститор в нов комплекс ремонтира пътя до лифта от Симеоново Строително-инвестиционно дружество, което изгражда нов жилищен комплекс в близост до първата станция на лифта Симеоново - Алеко, ще ремонтира пътя от Околовръстния път до станцията. Финансирането ще е за сметка на \"Недвижими имоти дивелъпмънтс\", съобщиха от компанията. Проектът е част от дейностите, които River Park осъществяват за кампанията \"Добрият съсед\", целящи да дадат личен пример като жители на една общност в споделена среда.", "date": "2019.10.24", "title": "Кратки новини: Почина велосипедист, блъснат от кола, чийто шофьор избягал"}
{"url": "https://www.dnevnik.bg/analizi/2019/10/24/3981475_osem_prichini_poradi_koito_geshev_ne_biva_da_bude/", "text": "                         Българското общество е претръпнало от скандали и сякаш вече е позагубило способността си да реагира адекватно на тях. Процедурата по избор на следващия главен прокурор – пост, концентриращ много власт – е показателна в това отношение. В нейните рамки се случиха най-малко осем скандала, всеки един от които би бил достатъчен, за да дисквалифицира даден кандидат или поне да хвърли сериозна сянка върху избора му. Въпреки тези скандали обаче процедурата си продължава и сякаш изборът вече е предопределен. Нека все пак си припомним тези скандали - поне заради бъдещите поколения, които дано разбират повече от конституционализъм и правова държава, отколкото сегашното. Дори Корнелия Нинова, която досега беше много мълчалива по темата, призна, че състезание с един кон не може да има. Допускането, че в цяла България няма достойна кандидатура, която да бъде противопоставена на Иван Гешев, е несериозно и обидно към гражданите. Разбира се, Иван Гешев има сериозна професионална квалификация, както огромното мнозинство от прокурорите в страната. Това обаче не е достатъчно, за да го направи подходящ за един от най-силните властови постове в държавата. Това не е просто мнението на отделни индивиди - цели професионални общности - като адвокатите, представени от Висшия адвокатски съвет - излязоха с аргументирани становища, че единственият номиниран кандидат не е подходящ за поста. Вярно е, че други общности масово го подкрепиха. Но, когато се избира висш магистрат, поне качествата му за поста трябва да са безспорни и той трябва да има уважението на всички професионалисти. Борисов, по негово признание, би могъл да номинира за поста само партийци от рода на Емил Радев и Данаил Кирилов. За това вината не е на Иван Гешев, разбира се, но едно такова отношение хвърля сянка върху самата процедура по избора. Ако такава неспособност на ГЕРБ наистина е налице, тя означава ли, че ГЕРБ са пратили партийци във ВСС? Ако пък са успели да пратят във ВСС независими магистрати, защо да не могат да сторят същото за главен прокурор? А ако по принцип в страната няма независими хора и експерти, чий тогава е Иван Гешев? А в неговия мандат имаше много спорни моменти. Тук, разбира се, не е мястото да аргументираме в детайли неуспехите в мандата на настоящия главен прокурор. Но все пак следното поне е безспорно: този мандат стартира силно политизирано с \"Костинбродската афера\" и делата срещу Цветан Цветанов, които не стигнаха доникъде. После мина през \"катарзис\", при който ГЕРБ отново застанаха от благоприятната страна на прокурорското внимание. Мандатът кулминира в конфузната среща на Цацаров в ЦУМ, за която имаше директни обвинения от страна на един от участниците в изнудване от страна на главния прокурор. После прокуратурата \"затъна\" в сагата КТБ, чийто край още не се вижда, а и посоката ѝ (изключително и само срещу Цветан Василев) е спорна. Дори и да приемем оценката на ЕК, че България вече е изпълнила \"всички условия\" на ЕС, самият факт, че Юнкер не събра кураж веднага да вдигне мониторинга над страната, е показателен за нееднозначността на постигнатото. В този смисъл станалото в съдебната система през тези години е далеч от безспорен успех и едно от основните лица, отговорни за случилото се, не би трябвало да получи възможност просто да продължи политиките си чрез своя заместник. Прокуратурата се води от политическия вятър и Иван Гешев с нищо не показва, че ще промени тази тенденция. Едно от сериозните възражения срещу мандата на Сотир Цацаров е нагаждането на прокуратурата към силните на деня. Големите дела от този мандат са само срещу хора, изпаднали от кръга на властта. Министрите на Реформаторския блок например всички минаха и още се влачат в дела, част от които са просто безумни. Цветан Василев стана обект на прокурорски гняв само след фалита на КТБ и конфликта му с Делян Пеевски – важна фигура за настоящото управление. Иван Гешев нито вижда проблем в тази политическа адаптивност на прокуратурата, нито e показал, че с нещо ще я коригира. Напротив, изказванията му са основно срещу опозицията и неудобните. Ако главният прокурор престъпи закона, той сам трябва да почне да разследва себе си. Други възможности в системата няма. Вече 28 години след приемането на Конституцията този проблем не може да бъде решен. За последните седем от тях Сотир Цацаров е отговорен за него – законодателните мнозинства винаги са били отзивчиви към неговите предложения, но той така и не се възползва от тази отзивчивост, за да го реши. Едва сега министър Данаил Кирилов предлага някаква процедура за разследване на \"тримата големи\", която обаче още се обсъжда с Венецианската комисия. И всички знаят, че от десет кладенеца вода се носи тази процедура просто да се превърне в инструмент за отстраняването на Лозан Панов. Иван Гешев не е просто наследник на този проблем – като заместник на Цацаров той е и частично отговорен за него. Броенето на парите при задържането на Десислава Иванчева в центъра на София е най-яркият пример на \"показен арест\". Но пространните интервюта, дадени на езика на таблоидните жълто-кафяви издания, също са проблем. Опоненти на Гешев са \"олигарси\" и \"престъпници\", които ще бъдат разследвани, а тези, които го хвалят, не са. Това е общото послание от тези медийни участия. България е първата страна, в която хора с качулки, които нямат представа защо са там, биват мобилизирани в подкрепа на кандидат за главен прокурор. Кандидатът, разбира се, не е пряко отговорен за това. Но би трябвало ясно и категорично да се разграничи от подобен скандален фарс. Този списък не е изчерпателен, но е достатъчен, за да илюстрира следната теза: струва си обществото ни да направи крачка назад, да събере сили и да започне процедурата отначало, като избегне гореописаните дефекти. Идеални кандидати няма и Иван Гешев заслужава уважение за хъса и желанието, с което иска да поеме висок публичен пост. Но тезата, че тази процедура е достатъчно добра или дори най-доброто, което България може да постигне, не издържа критика. Президентът Радев, който дойде на поста си с обещания за сериозно внимание към борбата с корупцията и налагането на правовата държава, сега е на ход. Той има шанс да се наложи като независим играч от управляващото статукво, ако с действията си помогне за започването на нова процедура. Дали това ще стане, предстои да видим.", "date": "2019.10.24", "title": "Осем причини, поради които Гешев не бива да бъде избран"}
{"url": "https://www.dnevnik.bg/sviat/2019/10/24/3981267_pasportut_ne_nosi_svoboda_na_sauditkite/", "text": "Саудитска Арабия смекчи ограниченията за пътуване на жените, но \"попечителят от мъжки пол\" запазва правото си да ограничава движението им или да ги затваря в центрове за настаняване, наподобяващи затвори. През август Рияд даде право на жените над 21 години да имат паспорт и да пътуват в чужбина без предварително съгласие на \"попечител\", който обикновено е баща, съпруг или близък роднина. Тази промяна, инициирана от принца престолонаследник Мохамед бин Салман, който иска да модернизира образа на страната си, сложи край на едно дългогодишно ограничение, което тласкаше саудитките да бягат от родината си. Това смекчаване на ограниченията обаче не отменя властта на \"попечителя от мъжки пол\", тъй като кралството не е отменило правилата за отсъствието, които позволяват жената да бъде върната със сила в дома ѝ или да бъде вкарана в център за настаняване. \"Попечителят\" може да сигнализира в полицията за отсъствието на своята роднина, \"което може да доведе до арест и до евентуалното й вкарване в центъра за настаняване на жени\", обяснява пред \"Франс прес\" Еман Алхусейн, саудитска изследователка, специалистка по Персийския залив и сътрудник на Европейския съвет за международни отношения. Това е \"огромна слабост\" на реформата на паспортите, казва пред \"Франс прес\" западен дипломат. \"Саудитците не могат да попречат на дъщерите си да се сдобият с паспорт, но все още могат да съобщят за отсъствието им в полицията, която да се заеме с тяхното прибиране у дома\", добавя той. Миналата година членовете на Консултативния съвет предложиха на министерството на правосъдието да отмени правилата за отсъствието, но предложението, изглежда, бе игнорирано. Жалба при \"неподчинение\" Според властите много саудитки искат паспорти. \"Днес дойдох да поискам паспорт за първи път през живота си\", казва 40-годишна жена в административна служба. \"Много съм щастлива, защото тази реформа дава увереност на саудитките\", добавя тя. Реформата бе приветствана, но също така критикувана и осмивана в социалните мрежи. В мрежите бяха разпространени рисунки на жени, бързащи към летищата, и на такива, минаващи под огради от бодлива тел и появяващи се оскъдно облечени от другата страна на оградата. Според \"Хюман райтс уоч\" попечителят може да се сдобие със съдебна заповед, забраняваща на роднината да пътува, а също така да подаде жалба срещу своя близка за \"неподчинение\", което може да доведе до вкарването ѝ в затвора. Жените, на които им бе разрешено да шофират от юни 2018 г., все още имат нужда от разрешението на наставник, за да се оженят или да излязат от център за настаняване. Две саудитки, прекарали близо година в един от тези центрове заради това, че са избягали от семействата си, които, според тях са се държали зле с тях, разказват пред \"Франс прес\", че в центъра са били следени от камери 24 часа в денонощието. Когато наказват жените в центъра, това става с бичуване, което се извършва от мъже. Въпросът с брака Една от жените твърди, че служителите в центъра в Рияд си водят дневник, за да следят времето на менструация на жените - практика, чието съществуване е потвърдено от \"Хюман райтс уоч\". В периода на менструация на тях им се разрешава да не извършват мюсюлманските молитви, които са задължителни в тези центрове. Документ от центъра в Рияд, до който \"Франс прес\" си осигури достъп, описва една от жените като \"недоволна\", \"непокорна\" и целяща да опетни репутацията на семейството си. \"Някои жени могат да останат дълго време в подобен център, ако попечителите им не поискат да бъдат пуснати оттам\", казва изследователката Еман Алхусейн. Тъй като семействата им не поискали тяхното пускане от центъра, двете жени били прехвърлени в друго заведение, наречено \"приют\". Според тях става дума за център, пълен с отчаяни жени, които семействата им не са потърсили в продължение на дълги години. В заведението цари насилие и няколко жени са се опитали да избягат въпреки засилените мерки за сигурност, разказват жените. Саудитските власти не са откликнали на многократните молби за предоставяне на подслон. \"Мнозина са затворени там от години и част от тях се надяват някой да дойде и да се ожени за тях. А мъжете идват с конкретни предпочитания, като например \"Искам едро момиче\", казва Ротна Бегум, изследователка от \"Хюман райтс уоч\". /БТА", "date": "2019.10.24", "title": "Паспортът не носи свобода на саудитките"}
{"url": "https://www.dnevnik.bg/bulgaria/2019/10/24/3981425_okupaciiata_na_orlov_most_v_sofiia_produljava_no_nikoi/", "text": "     Орлов мост в София остава окупиран от протестиращи граждани срещу избора на Иван Гешев за главен прокурор. Вече близо осем часа едно от основните кръстовища в столицата е затворено, което доведе до сериозни задръствания в целия град. По Орлов мост са разпънати сини шатри и зелени палатки, като повечето са на представители на организаторите на протеста от гражданско сдружение \"Боец\". Пропускат се само линейки, а автобусите на градския транспорт, преминаващи в района, са с променени маршрути, като всички избягват спирките около кръстовището. Как вървят автобусите в района на Орлов мост вижте  тук . \"Много хора ще ни ругаят, че ги затрудняваме днес да вземат навреме децата си от градина. Но нека изтърпят един ден вместо после седем години този Гешев\", казва бившият съдия Методи Лалов, който е водач на листата за общински съветници на \"Демократична България\". Той обясни, че обединението е спряло предизборната си кампания в знак на протест срещу избора на Гешев и сега се присъединява в подкрепа на гражданското недоволство.      Георги Георгиев, лидер на \"Боец\" обясни, че протестът е трябвало да се проведе пред сградата на Висшия съдебен съвет на ул. \"Екзарх Йосиф\", но \"полицаи и яки мъже\", които били от контрапротеста \"За Гешев\" им попречили. \"Питаха ни \"за\" Гешев ли сте или \"против\"? Някои от тях ме познаха и викнаха, че сме от противниците му. Тогава ни избутаха, взеха ни телефоните и ги хвърлиха\", казва Георгиев. Това обаче не ги отказало и пак се опитали да приближат до сградата на ВСС, но полицай ги спрял с думите \"Тука пускаме само \"За Гешев\". Затова протестът се насочил към Орлов мост, което не било планирано предварително и сега кръстовището е блокирано. Вицепремиерът и министър на отбраната Красимир Каракачанов каза пред Би Ти Ви, че недоволството е \"абсолютно незаконно\" и призова Столичната община да вземе по-сериозни мерки да не допуска такива \"своеволия\".      \"Ще стоим, докато разберем какво ще реши Висшият съдебен съвет\", обясни Георгиев. Той и хората наоколо имат готовност да нощуват тук. Палатките са разпънати, двама рокаджии свирят и припяват на моста, а майки с детски колички, жени с кучета, млади и възрастни хора обсъждат какво се случва в държавата. \"Самата процедура по избор на главен прокурор е много бавна, обсъждането е сложно, всяка дума на Гешев би трябвало да се премери\", обяснява бившият съдия Лалов. Много кандидати за общински съветници от листата на \"Демократична България\" са се присъединили към протеста на \"Боец\" срещу избора на Гешев. Актьорът Веселин Калановски казва, че всички граждани тук са заедно и не се делят на \"Боец\" и на партии. В протеста се включиха още Николай Колев-Босия, Велислав Минеков, Владислав Панов, който е съпредседател на \"Зелено движение\", както и общинският съветник Марта Георгиева.      Полицейски коли са паркирани по бул. \"Цар Освободител\" и по бул. \"Цариградско шосе\". Движението на колите е пренасочено по бул. \"Васил Левски\" и по бул. \"Драган Цанков\", където вече има километрични задръствания.     ", "date": "2019.10.24", "title": "Окупацията на Орлов мост в София продължава, но никой не знае до кога"}
{"url": "https://www.dnevnik.bg/razvlechenie/2019/10/24/3981333_asteriks_praznuva_svoiata_60-godishnina_s_purviia_si/", "text": "Неукротимият дребничък гал Астерикс, който не спира да надхитря римляните, тази седмица се завръща със своя 38-ми брой. \"Астерикс и дъщерята на вожда\" за първи път представя героиня в 60-годишната история на изданието. Това е ход, целящ да обнови поредицата, която забавлява читателите от 1959 г. насам, съобщава \"Ройтерс\". Действието в новия брой се върти около героинята Адреналин, дъщерята на известния галски вожд Верцингеторикс. Адреналин, с червена къса коса, златни слушалки и по тийнийджърски сърдито излъчване, ще се разбунтува като един млад човек, ще си навлече проблеми и ще се наложи Астерикс и Обеликс да тръгнат по следите й, за да се погрижат за нейната сигурност. Последните три броя на комикса са дело на сценариста Жан-Ив Фери и художника Дидие Конрад, които се опитват да се придържат възможно най-много до оригиналния стил на Рьоне Госини и Албер Юдерзо. Те обясниха, че повечето от женските персонажи в \"Астерикс\" винаги са били млади и привлекателни жени, които са влизали в ролята на съблазнителки. Фери и Конрад са искали да излязат от тази рамка.      В новия брой Адреналин е преследвана от римляните. Астерикс и Обеликс трябва да я защитят, но в същото време между двамата и нея има сериозно неразбирателство, тъй като са представители на различни поколения. \"Що се отнася до речника, беше наистина невероятно, защото трябваше да създам, доколкото е възможно, тийнейджърски говор за тази епоха. Не разполагаме с много документи по този въпрос. Идеята беше да използваме специфични изразни средства, както правят тийнейджърите\", каза сценаристът Фери. 38-ото приключение на Астерикс излиза днес в тираж от 5 млн. бройки. До момента комиксите за Астерикс са преведени на повече от 100 езика, а от тях са продадени повече от 370 млн. екземпляра в цял свят. Поредицата за Астерикс е смятана за глобален феномен и е основа за 10 анимационна и 4 игрални филма.", "date": "2019.10.24", "title": "\"Астерикс\" празнува своята 60-годишнина с първия си главен герой жена"}
{"url": "https://www.dnevnik.bg/biznes/2019/10/24/3981477_antimonopolnata_komisiia_zabrani_i_na_evrohold_da_kupi/", "text": "Въпреки че съвсем наскоро Комисията за защита на конкуренцията  си даде 4 месеца  да се произнесе по сделката за българския бизнес на ЧЕЗ, днес тя е решила, че забранява на \"Еврохолд\"АД да придобие компанията. Членът на комисията Анна Янева е изразила особено мнение, като не се е съгласила с това решение. Основният аргумент в пространното обяснение на антимонополната комисия е, че купувачът, който е собственик на \"Евроинс\", предлага застраховки на \"ЧЕЗ Трейд\", който търгува на енергийната борса. \"Предвид установените съществени икономически бариери за навлизане на пазара на търговия с електрическа енергия, водещите пазарни позиции на придобиваната група на пазарите, на които оперира, комисията стигна до извода, че обединяването на ресурсите на конкретните икономически групи ще създаде съществено предимство на участниците в концентрацията пред останалите стопански субекти на пазара\", пише в решението си комисията. С това обосновава по-задълбочения анализ, проведен скоростно, на базата на който сега се произнася. Посочва се, че нотифицираната сделка ще породи конгломератни ефекти на застрахователния пазар и на електроенергийния сектор. Посочва се, че според Европейската доктрина в сравнение с хоризонталните сливания обикновено нехоризонталните е по-малко вероятно да възпрепятстват сериозно ефективната конкуренция, защото не се осъществяват между преки конкуренти и не водят автоматично до намаляване броя на пазарните участници. В същото време обаче в държави, където сектори от социално-икономическа значимост се характеризират с динамика в развитието, съпроводена с нестабилност на пазарната среда и наличие на проблеми, е необходим по-задълбочен анализ, посочва комисията. Допълва, че на такива пазари, за какъвто е определила българския, такъв тип концентрации могат да породят проблеми за конкуренцията, по-специално когато създават предпоставки новият субект да следва стратегия за ограничаване на конкуренцията на пазарите, на които оперира. Според ведомството до такова ограничаване може да се стигне, ако комбинацията от продукти на съответните пазари предоставя на слятото предприятие възможността и стимула чрез лостов ефект да продължи да експлоатира заеманата от него силна позиция на даден пазар, за да ограничи конкуренцията на друг пазар. Подобни конгломератни сделки водят до обединяване на значителни финансови ресурси и по този начин влияят по-сериозно на тези пазари, обосновава решението си комисията. Загрижеността й произтича от възможността на определена икономическа група да се разрасне до степен, особено по отношение на активите, така че да има безспорно предимство пред останалите участници в конкурентния процес. Анализът на комисията установил, че в резултат на сделката се обединяват дейностите и ресурсите на две големи икономически групи, активни на застрахователния пазар (от придобиващата група \"Еврохолд\"АД) и на електроенергийния сектор (придобиваната група на ЧЕЗ), което би се отразило съществено на техните пазарни позиции. Във връзка с обстоятелството, че търговията с електроенергия изисква все по-големи ресурси и на практика е необходимо предоставянето на значителни обезпечения към различни търговски участници и органи, още преди сключването на договори с клиенти, то планираната концентрация ще създаде съществено предимство на участниците в сделката заради наличието на сериозни финансови изисквания към участниците на свободния пазар на търговия с електрическа енергия. Според решението на комисията анализираните данни водят до безспорен извод, че планираната сделка ще доведе до съществено увеличаване пазарната мощ на концентриращите се предприятия, които ще имат възможност да действат в значителна степен независимо от своите конкуренти.  Въз основа на цялостния анализ може да се заключи, че предвид вертикално интегрираната придобивана група ЧЕЗ, обединяването на опита, на икономическия ресурс и пазарните позиции на концентриращите се предприятия в електроенергийния и застрахователния сектор създават предпоставки нотифицираната сделка да доведе до установяване или засилване на господстващото положение на обединената група. Наличието на съществени конгломератни ефекти ще доведе до значително предимство на участниците в концентрацията пред техните конкуренти, което от своя би възпрепятствало ефективната конкуренция на анализираните пазари, заключава комисията. Решението може да бъде обжалвано по линия на неговата законосъобразност до 14 дни след връчването му пред Върховния административен съд. Договор за сделката бе подписан на 20 юни, а междувременно  ЧЕЗ обяви , че ако и този път сделката бъде блокирана,  както стана с предишния кандидат  купувач - дружество на Гинка Върбакова, тя ще се откаже от намерението си да продаде български си бизнес.", "date": "2019.10.24", "title": "Антимонополната комисия забрани и на \"Еврохолд\" да купи ЧЕЗ"}
{"url": "https://www.dnevnik.bg/sviat/2019/10/24/3981434_bi_bi_si_puska_versiia_v_tumniia_internet/", "text": "Британската обществена медийна компания Би Би Си съобщи, че е създала версии на сайта си за международни новини, достъпна за браузъра \"Тор\". Мярката цели да се пресекат опитите за цензура. Съдържанието, създадено за британския пазар, няма да е достъпно с \"Тор\" заради авторските права. Браузърът може да прикрие самоличността на използващите, както и конкретните данни, които той ползва. Опити за цензура на Би Би Си - програми или сайтове на медията - са правени в Китай, Иран и Виетнам (частично успешни), в Русия регулатори са отправяли предупреждения, но все още не се е стигало до забрана. \"Тъмният\" интернет (dark web) включва сайтове, скрити от простото око, бази данни и други места, изискващи специален софтуер. Връзките са обикновено криптирани и анонимни. Затова в \"тъмния интернет\" често се осъществява и престъпна дейност - например свързана с наркотици или детска порнография, - но той може да служи и за много други неща. Чрез \"Тор\" ще е достъпен адресът  bbcnewsv2vjtpsuy.onion , както и чуждестранните издания - например арабското и руското или това на фарси. \"Тор\" (The Onion Router, откъдето идва съкращението) е създаден в изследователска лаборатория на американските военноморски сили и все още получава пари от Държавния департамент на САЩ. Данните от активността се разпиляват по верига от компютри, която пречи да се проследи конкретният потребител.", "date": "2019.10.24", "title": "Би Би Си пуска версия в \"тъмния\" интернет"}
{"url": "https://www.dnevnik.bg/bulgaria/2019/10/24/3981501_karakachanov_za_izbora_na_glaven_prokuror_kogato_ima/", "text": "Вицепремиерът и министър на отбраната Красимир Каракачанов заяви, че \"винаги когато има състезание с един кандидат, възникват съмнения\", основно защото нямало дебат между борещите се за поста. Коментара си той направи пред Би Ти Ви, а поводът за него беше днешният избор на нов главен прокурор. Единственият кандидат за наследник на Сотир Цацаров е заместникът му Иван Гешев. От сутринта пред сградата на Висшия съдебен съвет, където предстои гласуването, са се събрали поддръжници на Гешев, които са водени от издателя на сайта \"Пик\" Недялко Недялков, както и от работещи в медията. Каква е реакцията на Недялков, когато говори с критик на Гешев вижте  тук. До сградата на ВСС не бяха допуснати протестиращите срещу избора му за главен прокурор, тъй като уведомлението с искането за протест на подкрепящите Гешев е било изпратено първо до общината. Това принуди недоволните от липсата на състезание да блокират Орлов мост. Повече за полицейската блокада около сградата на ВСС вижте  тук , а за протеста на възловото кръстовище в столицата -  тук. Според Каракачанов случващото се на Орлов мост е \"абсолютно незаконно\". \"Не може да продължава тази анархия в столицата, който когато реши да окупира Орлов и да блокира движението. Има закони. Общината трябва да действа по-твърдо\", каза още вицепремиерът. Той добави, че не познава много добре Гешев, но впечатленията му са, че той е \"енергичен и реагира бързо\". По думите му това, че няма конкуренция, не зависело от политиците и не трябва да се търси вина в тях.", "date": "2019.10.24", "title": "Каракачанов за избора на главен прокурор: Когато има състезание с един кандидат, възникват съмнения"}
{"url": "https://www.dnevnik.bg/analizi/2019/10/24/3981506_glavniiat_prokuror_prizna_kak_se_podchiniava_sudebnata/", "text": "                         Речта на Сотир Цацаров в момента пред ВСС е признание и самопризнание. Впрочем това е най-откровената реч, която съм чувала за влиянието върху съдебната система. От думите му стана ясно, че всички процедури за избор на \"тримата големи\" са едни и същи. Както главният прокурор каза: \"и моята (процедура) не прави изключение\". И припомни, че само той (от залата на ВСС в момента) знае каква е била процедурата на Панов, защото останалите знаещи вече не са в тази зала. Каквото и да се случи оттук нататък - изборът на Иван Гешев свърши своята фундаментална работа: главният прокурор на републиката призна как се подчинява съдебната система.", "date": "2019.10.24", "title": "Главният прокурор призна как се подчинява съдебната система"}
{"url": "https://www.dnevnik.bg/evropa/2019/10/24/3981515_djonsun_poiska_predsrochni_izbori_na_12_dekemvri/", "text": "Британският премиер Борис Джонсън заяви, че иска страната да гласува на извънредни парламентарни избори на 12 декември. Според британската телевизия Ай Ти Ви правителството ще внесе официално предложението в Камарата на общините в понеделник, макар засега да не е абсолютно сигурно, че ще успее да го прокара. \"Ройтерс\" цитира негово писмо до лидера на опозицията Джеръми Корбин, в което обяснява, че ако ЕС се съгласи на отлагане на Брекзит до 31 януари, той ще се опита да прокара сделката си до 6 ноември. \"Ако депутатите искрено искат повече време да проучат тази прекрасна сделка, ще го получат, но трябва да се съгласят на парламентарни избори на 12 декември. Това е начинът да продължим напред\", каза Джонсън в телевизионно обръщение. Приблизително същото е посланието и в писмото му: \"Ако се ангажирате да гласувате следващата седмица за предсрочни избори (в случай че ЕС предложи отлагане до 31 януари и правителството го приеме, както законна парламента го задължи да постъпи), то ние ще предоставим цялото налично време до 6 ноември да бъде обсъждан и гласуван Законът за напускане на ЕС. Това означава, че можем да приключим с Брекзит преди избори на 12 декември, ако депутатите изберат този вариант.\" Би Би Си съобщи, че Европейският съюз още не е решил колко дълго да отложи датата за Брекзит в отговор на искането на Лондон. Решението се очаква в петък и то най-вероятно ще е за 3 месеца, ако бъде преодоляно несъгласието на Франция. В случай, че няма пробив, не е изключено в понеделник да има извънредна среща на лидерите на ЕС в Брюксел, за да преодолеят разногласията. Това е само три дни преди да изтече срокът за напускане на британците без сделка. Борис Джонсън продължава да настоява, че със или без споразумение е готов да извади страната от ЕС на 31 октомври. Датата 12 декември бе посочена от британски анализатори като най-близката подходяща поради редица пречки за избори преди това. Проблемът с нея е, че по това време много от залите и помещенията, където се гласува (британците по закон гласуват в четвъртък, а тогава работят училища и подобни удобни места), вече са заети за предколедни тържества. Освен това роля може да изиграе какво ще е времето, заради което политиците винаги са се стремили вотът да се случва през пролетта или началото на лятото. \"Имахме три и половина години да дискутираме това и бяхме много разумни. Ако наистина искате повече време, можете да го получите. Условието за това са парламентарни избори на 12 декември\", цитира думите на премиера телевизия Ай Ти Ви. Той не успя да получи съгласието на депутатите да одобрят сделката му с ЕС само за 3 дни, макар че преди това тя мина на второ четене.", "date": "2019.10.24", "title": "Джонсън поиска предсрочни избори на 12 декември"}
{"url": "https://www.dnevnik.bg/evropa/2019/10/24/3981273_budeshtiiat_lider_na_socialdemokratite_shte_reshi/", "text": "Германските социалдемократи ще обявят в събота резултата от гласуването за нов лидер, който да ги поведе след месеците на несигурност и фактически да реши дали да се откаже от недолюбваната им коалиция с консерваторите на канцлера Ангела Меркел. Най-старата партия в Германия се държи в социологическите изследвания съвсем малко над най-ниските резултати в историята, регистрирани през юни, след като най-лошото й представяне досега на европейските избори накара лидера й Андреа Налес  да подаде оставка . Оттогава Социалдемократическата партия е въвлечена в надпревара за лидерския пост, чиято кулминация е гласуването на членската маса. Ако, както много социолози прогнозират, нито един кандидат не получи повече от 50 процента в събота, ще има балотаж, чийто резултат се очаква в края на ноември.  През декември изборът ще бъде одобрен на партийна конференция. ГСДП ще реши също дали да излезе от коалицията - ход, който вероятно ще предизвика предсрочни избори или правителство на малцинството, като и двата варианта са неприятни за обичащите стабилността германци. Общо 12 кандидати се състезават с бюлетини по двойки. Най-известният и вероятен фаворит е финансовият министър и вицеканцлер Олаф Шолц, с партньорка от бившата комунистическа Източна Германия - Клара Гайуиц. Но неговият ангажимент към коалицията на Меркел ограничава привлекателността му сред редовите членове. На мнозина от общо 426 хил. членове на ГСДП им е дошло до гуша тяхната партия да крепи Меркел, която управлява най-голямата икономика в Европа от 14 години - 10 от които заедно със ГСДП. Те смятат, че партията се е сринала в сондажите заради прекалено големите си отстъпки пред консерваторите на Меркел по основната политика и трябва да се преоткрие в опозиция.  Слонът в стаята Политическият анализатор Франк Декер от университета в Бон каза, че усилията на ГСДП да омаловажи обсъжданията за коалицията по време на надпреварата за лидерството, включила 23 изборни кампании в цяла Германия, са били напразни. \"Как ще продължат нещата с голямата коалиция е голям въпрос за членовете и той е \"слонът в стаята\" в надпреварата за лидерството\", коментира Декер, като добави, че мненията са разделени, но повече членове вероятно предпочитат напускане на правителството, отколкото оставане. И ГСДП, и консервативният Християндемократически съюз (ХДС) на Меркел вероятно ще загубят при предсрочни избори, докато подкрепата за Зелените се е удвоила след изборите през 2017 г. Две от кандидатските двойки на ГСДП открито са за оставане в правителството, за да се прокара техният дневен ред за социална справедливост - двойката на Шолц и тази на вътрешния министър на Долна Саксония Борис Писториус с партньорка Петра Кьопинг, министър по интеграционните въпроси в провинцията. Други две двойки са открито срещу това, включително тази на Норберт Валтер-Борянс - малко известен политик от най-многолюдната федерална провинция - Северен Рейн-Вестфалия, с партньорка Саския Ескенс. Другите две двойки, макар да са от лявото крило на СДП, са не толкова категорични. Повечето коментатори прогнозират, че центристът Шолц, който не може да се похвали с харизма, ще спечели по-голямата част от гласовете благодарение на опитността си в правителството и натрупаните победи на избори в град Хамбург. \"Аз съм от Хамбург, страстите там понякога са по-умерени. Но нямаше да остана, ако ми липсваше страст. Страстта към честно и справедливо общество ме доведе в ГСДП\", каза Шолц в интервю за Т-Online. Социологът Манфред Гюлнер от агенция \"Форза\" коментира, че Шолц вероятно е начело, но изказа съмнение, че ще победи категорично в събота. \"След това опасността за него е, че членовете, които са против него, ще подкрепят ляв опонент на балотажа\", допълни Гюлнер. Който и да спечели, трябва да положи огромни усилия, за да съживи ГСДП. С резултати, близки до най-лошите в историята си, проевропейската партия едва събира в сондажите около 14 процента, далеч под консерваторите на Меркел (с около 27 на сто), и надигащите се Зелени, и с незначителна преднина пред крайнодясната \"Алтернатива за Германия\". /БТА", "date": "2019.10.24", "title": "Бъдещият лидер на социалдемократите ще реши съдбата на коалицията с Меркел"}
{"url": "https://www.dnevnik.bg/sport/2019/10/24/3981380_fotogaleriia_kogato_futbolut_nosi_radost_i_polojitelni/", "text": "Привържениците на бразилския \"Фламенго\" изживяха незабравима вечер, която любимият им отбор им подари. Червено-черните се класираха за финала в Копа Либертадорес след победа с 5:0 срещу друг бразилски отбор - \"Гремио\".", "date": "2019.10.24", "title": "Фотогалерия: Когато футболът носи радост и положителни послания"}
{"url": "https://www.dnevnik.bg/bulgaria/2019/10/24/3980963_sled_10_chasa_izslushvane_ivan_geshev_be_izbran_za/", "text": "Висшият съдебен съвет (ВСС) избра с 20 гласа \"за\" и 4 гласа \"против\" Иван Гешев за главен прокурор. Заседанието, изслушването и дебатите около кандидатурата продължиха 10 часа и на фона на продължаващи и в този момент протести срещу кандидатурата и демонстрация в защита на Гешев. От заседанието отсъстваше единствено Цветинка Пашкунова от съдийската колегия. \"Против\" гласуваха Лозан Панов, Олга Керелска, Красимир Шекерджиев и Атанаска Дишева. Предстои ВСС да изпрати протокол от заседанието си с резултата от гласуването и с предложение до държавния глава да назначи Иван Гешев за главен прокурор. Ако Румен Радев се възползва от правомощията си и не подпише указ за Гешев, това може да е еднократно и трябва да обяви подробни мотиви за отказа. В такъв случай процедурата се връща отново във ВСС. Ако съдебният съвет все пак го избере повторно, президентът е длъжен да го назначи с указ, който се обнародва в Държавен вестник. На пресконференция минути след гласуването, представляващият Висшия съдебен съвет (ВСС) Боян Магдалинчев обясни, че още утре решението на ВСС ще бъде изпратено до президента, но това не ангажира по никакъв начин държавния глава с конкретен срок за това да подпише или да не подпише указ. По думите на Магдалинчев, процедурата няма да започне от фазата на номинациите, а на етап гласуване. Такава бе процедурата и по избора на председателя на Върховния административен съд (ВАС) Георги Чолаков, за когото президентът също първоначално отказа да подпише указ, но след повторното гласуване и избор, го назначи. Главният прокурор Сотир  Цацаров преди време заяви ясно , че подкрепя кандидатурата на Гешев и би го подкрепил още веднъж, ако се наложи. \"Казвам ясно, че господин Гешев има моята подкрепа. Ще дам своя глас в подкрепа на господин Гешев, ще дам този глас и ако се налага, ще гласувам и втори път за господин Гешев\", заяви Цацаров. Думите му на практика показват, че ако Гешев не бъде избран в настоящата процедура, то той почти сигурно ще бъде номиниран и втори път. Мандатът на Сотир Цацаров изтича през януари 2020 г.", "date": "2019.10.24", "title": "Очаквано Иван Гешев беше избран за главен прокурор, четирима гласуваха \"против\""}
{"url": "https://www.dnevnik.bg/bulgaria/2019/10/24/3981522_maia_manolova_orletata_na_borisov_upravliavat/", "text": "Дневник\" покани кандидатите за кмет на София Йорданка Фандъкова, Мая Манолова, арх. Борислав Игнатов и Борис Бонев да отговорят на едни и същи въпроси за проблемите в града и възможните решения. Трета се отзова издигнатата от инициативен комитет Мая Манолова, която е подкрепена от БСП, АБВ, \"Движение\" 21, ДБГ, НДСВ, \"Път на младите\" и др.", "date": "2019.10.24", "title": "Мая Манолова: \"Орлетата на Борисов\" управляват задкулисно София"}
{"url": "https://www.dnevnik.bg/video/deniat_s_veselin_dremdjiev/2019/10/24/3981520_tatiana_doncheva_sofiia_e_shipka_i_ako_padne_tova_shte/", "text": "София е Шипка. Ако падне София, това ще удар в сърцето на ГЕРБ. Така лидерът на \"Движение 21\" Татяна Дончева коментира в сряда вечер предстоящите местни избори в предаването \"Денят с Веселин Дремджиев\" по по ТV+ и TV1. По думите това може да даде стимул на всички хора в провинцията, че няма от какво да се страхуват. \"ВИС и СИК в комбинация са пуснати в страната да въвеждат ред по региони, да събират гласове и да правят всичко необходимо. Мутрите трябва да бъдат изринати от властта веднага\", каза още Дончева. Повече гледайте във видеото.", "date": "2019.10.24", "title": "Татяна Дончева: София е Шипка и ако падне, това ще е удар в сърцето на ГЕРБ"}
{"url": "https://www.dnevnik.bg/politika/2019/10/24/3981542_geshev_sled_izbora_za_glaven_prokuror_izmoren_sum/", "text": "Изморен\". Така Иван Гешев отговори на въпрос да определи с една дума усещането си от целия ден и резултата от него. Това стана на кратка пресконференция веднага след продължилата над 10 часа процедура по изслушване и гласуване в четвъртък. На въпрос на \"Дневник\" към Гешев как ще коментира и как се чувства след като заради избора му, полицията е блокирала голям район около сградата на Висшия съдебен съвет и е струпала сериозно полицейско присъствие, той отново каза, че се чувства изморен, а останалото е от компетенциите на МВР и не знае какво се е случвало навън. Още от пресконференцията - вижте във видеото.", "date": "2019.10.24", "title": "Гешев след избора за главен прокурор: Изморен съм"}
{"url": "https://www.dnevnik.bg/sport/2019/10/24/3981537_gruba_greshka_spria_ustrema_na_ludogorec_v_liga_evropa/", "text": "Лудогорец\" записа първа загуба за сезона в Лига Европа. В отсъствието на голмайстора си Клаудиу Кешеру българският шампион допусна поражение с 0:1 от \"Еспаньол\". Единствения гол в мача вкара Виктор Кампусано. Той се разписа в началото на мача след груба грешка в защита на Рафаел Форстър. Поражението прекъсна впечатляващата серия на \"Лудогорец\", който беше непобеден в 21 поредни мача във всички турнири. Тимът на Станислав Генчев вече е втори в групата си с шест точки, като \"Еспаньол\" излезе начело със седем. Испанският отбор проведе отлично двубоя, като надигра тактически своя съперник. В голяма част от мача \"Лудогорец\" играеше без ясна идея как да противодейства на предизвикателството.      Първата част премина под превъзходството на \"Еспаньол\", който с висока преса не даваше възможности на \"Лудогорец\". Футболистите на българския шампион действаха припряно и изпитваха трудности в организирането на играта. \"Лудогорец\" изостана рано в резултата след грешка в защита. В 13-ата минута гостите спечелиха първа топка в центъра, като кълбото се насочи към наказателното поле. Форстър не се ориентира добре и беше надбяган от Кампусано, който се разписа с удар покрай Пламен Илиев. Малко след гола Вандерсон стреля опасно отдалеч, но не намери целта. Впоследствие играта продължи в удобно за \"Еспаньол\" темпо. Импулсът за \"Лудогорец\" дойде в края на първата част. Домакините наложиха натиск, като Стефан Баджи стреля с десния крак, но защитник на \"Еспаньол\" изчисти от голлинията.      \"Лудогорец\" продължи да търси гола във началото на второто полувреме, но устремът на тима бързо утихна. Най-добрата атака за домакините дойде в 71-ата минута. Тя завърши с пробив на Антон Недялков, чийто удар отблизо премина над вратата. В края капитанът на \"Еспаньол\" Хави Лопес беше изгонен за втори жълт картон.     ", "date": "2019.10.24", "title": "Груба грешка спря устрема на \"Лудогорец\" в Лига Европа"}
{"url": "https://www.dnevnik.bg/bulgaria/2019/10/24/3981545_policiiata_planira_da_razprusne_protestirashtite_na/", "text": "Полицията планира да разпръсне протестиращите на Орлов мост около 22 ч. Това е било съобщено на председателя на гражданско сдружение \"Боец\" Георги Георгиев, който е организатор на недоволството, което е насочено срещу избора на Иван Гешев за главен прокурор. Георгиев е бил привикан на разговор от полицаи, които охраняват района, за да му бъде съобщено, че протестиращите трябва да напуснат Орлов мост, за да може движението да бъде пуснато. Заради недоволството едно от ключовите кръстовища в София е блокирано от над 11 часа. Въпреки предупреждението, протестиращите отказват да напуснат, като дори призоваха още хора да се включат към недоволството им и да носят топли дрехи и напитки, като най-вероятно искат да останат през цялата нощ. Утре в 9 ч. пред сградата на Министерския съвет е планиран нов протест срещу днешния избор на Гешев за главен прокурор. Той беше гласуван за нов държавен обвинител след около 10-часово заседание във Висшия съдебен съвет. От сутринта пред сградата на ВСС се бяха събрали поддръжници на Гешев, които бяха водени от издателя на сайта \"Пик\" Недялко Недялков, както и от работещи в медията. Каква е реакцията на Недялков, когато говори с критик на Гешев вижте  тук. До сградата на ВСС не бяха допуснати протестиращите срещу избора му за главен прокурор, тъй като уведомлението с искането за протест на подкрепящите Гешев е било изпратено първо до общината. Именно заради това те блокираха Орлов мост. Повече за полицейската блокада около сградата на ВСС вижте  тук , а за протеста на възловото кръстовище в столицата -  тук .", "date": "2019.10.24", "title": "Полицията планира да разпръсне протестиращите на Орлов мост (видео на живо)"}
{"url": "https://www.dnevnik.bg/bulgaria/2019/10/24/3981532_ako_prezidentut_ne_potvurdi_izbora_na_glaven_prokuror/", "text": "Ако президентът не подпише указ за назначаването на  избрания нов главен прокурор , Висшият съдебен съвет (ВСС) ще прегласува кандидатурата на Иван Гешев, а няма да започва нова процедура. Това се разбра от думите на представляващия ВСС Боян Магдалинчев  на пресконференция  в четвъртък вечер веднага след избора на Гешев. По думите му, процедурата предвижда да се подложи отново на гласуване същата кандидатура. Прокурорската колегия на ВСС еднозначно обяви днес, че, ако се наложи, ще застане повторно зад Иван Гешев. Ако се има предвид - че изборът му стана с 20 гласа \"за\" срещу 4 \"против\" (отсъстваше един член на ВСС), както и изказванията на част от привържениците на Гешев в съвета - може да се предположи, че той отново ще събере достатъчно подкрепа, но може и да има промяна. Досега коментарите бяха, че ако Румен Радев не потвърди избора, ще има нова процедура и освен Гешев (за когото Сотир Цацаров веднъж вече каза, че ще номинира отново) може да има и други кандидати - липсата на конкуренция за поста беше критикувана от анализатори, а и от представители на магистратската общност. ВСС обаче смята да приложи начина, по който действа при избора на председателя на Върховния административен съд (ВАС) Георги Чолаков, за когото президентът също първоначално отказа да подпише указ, но след повторното гласуване и избор, го назначи. Радев има право само веднъж да върне избора. Не е ясно дали при прегласуване може да има нови номинации. Още утре решението на ВСС ще бъде изпратено до президента, но това каза още Магдалинчев. Въпросите бяха около добавянето на думата \"незабавно\" в решението на съвета, като Сотир Цацаров също уточни, че това е по закон и се има предвид как действа съвета, а не обвързва Радев кога да вземе своето решение. \"Аз не знам дали ще бъда главен прокурор, защото в цялост процедурата не е приключила. Благодаря на съдия Шекерджиев за аргументите му, не споделям неговото становище, но ще се опитам да го опровергая. Не уважавам мнението на един друг съдия, който прочете предварително написана реч. Надявам се това да си го е написал той\", коментира Гешев и намекна, че говори за Лозан Панов, но не произнесе името му. Двамата съдии гласуваха \"против\", а според Гешев \"четенето на бележки означава, че това е предварително подготвено и изслушването няма значение\". \"Аз смятам, че президентът ще изпълни в цялост правомощията си по Конституция по начина, по който прецени за правилно\", заяви още новоизбраният главен прокурор. Пресконференцията беше кратка, като след около 10 часа обсъждане, Гешев отговаряше лаконично или че вече е коментирал, или не може да коментира. Помолен да определи с една дума усещането си от целия ден и резултата от него, Гешев каза,  че е изморен . Той отказа да назове конкретно пред журналисти за кои политико-икономически кръгове говореше многократно по време на изслушването във ВСС: \"Знам, че очаквате имена. Аз знам кои са и те имат право на мнение и могат да твърдят каквото искат, но това не означава, че съм небезпристрастен. Просто констатирам. Обяснявам защо всичко това се случва\". На въпрос какво е мнението му за подкрепата пред сградата на ВСС, плакатите с надпис \"Гешев – шериф\" и музикалния съпровод (руска и народна музика) и за голямата полицейска блокада, той заяви, че няма представа кои са хората отвън: За мен единствената разграничителна линия е спазването на закона. Ако тази разграничителна линия съществува, всеки има право на мнение\". За засиленото полицейско присъствие Гешев обясни, че не знае дали и колко полицаи е имало пред сградата, дали действително \"Орлов мост\" е блокиран. \"Това дали е така или не е така, не мога да кажа, защото бях във ВСС. Въпросите, свързани с охраната на обществения ред, са от компетентност на изпълнителната власт и не мога да смесвам властите и компетенциите им. Това означава да се спазват законовите разпоредби, включително и правото на протест. Уважавам всяко мнение, а оценката за събитията ще си прави всеки непредубеден български гражданин. На въпрос как ще работи и как ще протича борбата с престъпността при такова медийно отношение, Гешев каза, че не може да коментира медийната политика, това е въпрос на журналистически стандарти и на етика. \"Аз ще се старая прокуратурата да е максимално открита към българското общество и към българските граждани\", заяви той. Животът продължава и след мандата. Ще живея – това ще правя\", заяви Сотир Цацаров на въпрос на \"Дневник\" как ще продължи професионалното си развитие след като освободи поста. Запис от пресконференцията във ВСС:", "date": "2019.10.24", "title": "Ако президентът не потвърди избора на главен прокурор, съдебният съвет щял да прегласува Гешев"}
{"url": "https://www.dnevnik.bg/photos/2019/10/24/3981467_fotogaleriia_svetovnite_snimki_na_denia_-_24_oktomvri/", "text": "Завързана бърнеста мечка, която е била спасена от доброволци в Непал.", "date": "2019.10.24", "title": "Фотогалерия: Световните снимки на деня - 24 октомври"}
