{"url": "http://www.dnevnik.bg/detski_dnevnik/2017/05/15/2970215_dnes_i_utre_shte_se_provedat_poslednite_testove_za/", "text": "Днес и утре ще се проведат последните изпити за национално външно оценяване за четвърти клас. В понеделник е тестът по \"Човекът и природата\", а във вторник - \"Човекът и обществото\".Резултатите от националните външни оценявания по всеки от предметите се измерват в точки и се вписват в удостоверението за завършен четвърти клас.С точките от изпита по математика може да се кандидатства в профилираните гимназии с профил \"Математически и природни науки\", като тежестта на резултата при балообразуването се определя от педагогическия съвет на конкретното училище. Изпитът бе в петък и на него се явиха 59 401 четвъртокласници.Целта на националните външни оценявания е да измерят индивидуалните постижения на учениците по различните предмети и да се определи необходимостта от подкрепа, както и да се осъществи мониторинг на образователния процес на различни равнища – училищно, регионално и национално, припомниха от просветното ведомство. ", "date": "2017.05.15", "title": "Днес и утре ще се проведат последните тестове за външно оценяване след 4 клас"}
{"url": "http://www.dnevnik.bg/sport/2017/05/15/2970988_grigor_dimitrov_se_vpuska_v_tursene_na_purva_pobeda/", "text": "Българският тенисист Григор Димитров се изправя тази вечер срещу Хуан Мартин дел Потро - един от най-неудобните му съперници. Двамата ще играят в първия кръг на турнира от сериите \"Мастърс\" в Рим.Срещата ще е на централния корт и ще започне не преди 20.30 часа.До момента Димитров и Дел Потро са играли четири пъти, като сребърният медалист от олимпийските игри в Рио 2016 има четири победи.Българинът допусна две загуби в по два сета през 2016 г. - в Щутгарт и в Стокхолм. Другите му две загуби са от 2013 г. Това ще е първият им мач на червени кортове.При евентуален успех десетият в схемата Димитров ще срещне във втория кръг Кайл Едмънд от Великобритания или португалеца Жоао Соуса. В тази част от схемата са Кей Нишикори и Новак Джокович.Хасковлията участва в Рим за пета поредна година. Миналия сезон той беше отстранен още на старта от Александър Зверев (1:6, 4:6). Най-добрият му резултат е класирането за полуфиналите през 2014 г., когато загуби от Рафаел Надал.Миналата седмица Димитров стигна осминафиналите в Мадрид, където . Впоследствие австриецът стигна финала, но .", "date": "2017.05.15", "title": "Григор Димитров се впуска в търсене на първа победа срещу Дел Потро"}
{"url": "http://www.dnevnik.bg/sviat/2017/05/15/2970379_kak_migranti_ot_blizkiia_iztok_namirat_dom_v/", "text": "Докато Европа и САЩ възпират мигрантите от Близкия изток и Африка, Китай приветства онези от тях, които имат пари, в Иу - селище, преживяващо разцвет и известно като \"Коледното градче\". От години Иу примамва сирийци, йеменци, либийци и иракчани, които разбират от бизнес.Въпреки че Китай няма закони, които признават правата на бежанците, страната предоставя визи на лица от държави, раздирани от конфликти, които могат да си позволят да живеят в страната и да си плащат езикови курсове или бизнес такси от собствения си джоб.Бързият възход на Иу като бизнес център от началото на миналото десетилетие насам се превърна в притегателна сила за мигранти, които искат да изградят наново живота си. Източното градче с население 1.2 милиона души, 285 километра южно от Шанхай, е известно с прякора \"Коледното градче\", защото произвежда 60% от коледната украса на света, както и куп други стоки от чорапи до пластмасови играчки и електроника.Според доклад на местните власти в Иу през 2016 г. градът е издал 9675 временни разрешения за пребиваване или със 17% повече от предишната година. От тях над 4000 са предоставени на чужди граждани от страни, обхванати от война като Йемен, Сирия и Афганистан.Иракчаните са най-голямата група, кандидатствала за пребиваване през 2016 г., а немалък брой молби са подадени и от Индия, Сирия, Афганистан, Пакистан, Египет, Мали и Южна Корея.\"Иу е много приветлив (за новодошлите) град,\" казва 38-годишният Аммар Албаадани за \"Томпсън Ройтерс\" в интервю в апартамента си в Иу. На пода в дома му са постлани арабски килими. \"Ние, арабите, първо дойдохме в Иу, за да правим бизнес и участвахме в икономическото развитие на града. Сега много от нас – йеменци, сирийци и иракчани – са заплашени от войни в собствените си страни. Трябва да дарим всички с малко топлина.\"Известен като \"най-големия в света малък пазар на суровини на едро,\" Иу промени живота на китайските работници, но откри и значителни възможности за чуждестранни мигранти.Заради приток на арабски предприемачи – повечето от които с краткосрочни бизнес визи – градът се превърна в оживено мултикултурно средище с много близкоизточни ресторанти и със своя собствена джамия.Същевременно китайските имиграционни правила са сред най-стриктните в света за чужденци, които искат да пребивават постоянно. Затова много от мигрантите в града се притесняват, че не знаят колко дълго ще могат да останат в новия си втори дом.Манар Абдулхусеин, на 38 години, преди половин десетилетие оставя зад себе си бомбардировки и нападения в иракската столица Багдад. Заедно с мъжа си, Алобайди Мохамед, тя управлява фабрика за дрехи и изнася за Ирак. За последните пет години заводът се е разширил – от един етаж на цели три.\"Имахме си фабрика в Ирак. После започна войната. Много хора ни призоваха да дойдем в Китай, за да продължим с работата си. Материалите ни бяха с произход Китай,\" казва Манар, която е приела китайско име – Лан Лан – за да се впише по-добре. Заради многото иракски мигранти в Иу има и иракско училище. Трудно е обаче да се планира бъдещето, тъй като не е сигурно дали те ще могат да останат, обяснява Манар.\"В Китай е много безопасно и се надявам, че децата ми могат да се установят, да завършат образованието си и да намерят работа. Дори обаче да останем тук по-дълго, няма да получим китайски паспорт,\" казва Манар, която също така преподава китайски на родителите в иракското училище.Аммар от Йемен за първи път идва в Китай преди 19 години като студент с държавна стипендия. Когато конфликтът в страната му се изостря преди три години, той решава да се установи в Иу. \"Споменът за последния път, когато напуснах страната си, е много лош. Беше 2014 г., бунтовниците хути бяха достигнали (столицата) Сана и тъкмо щяха да я окупират,\" каза Амар за \"Томпсън Ройтерс\" на добър китайски. \"Очаквах, че ситуацията ще се влоши, затова напуснах с тъга.\"Миналата година Аммар основава \"Културен клуб на пътя на коприната\", за да помогне на чуждите мигранти да се интегрират. Клубът организира дейности както за чужденци, така и за местни и е признат за легитимен от местното правителство. Докато говори, клубът му се кани да посрещне членовете за сбирка с китайски кнедли.\"Това е новогодишен фестивал и правим кнедли,\" казва той. \"много от нас нямат семейства тук и имат малко роднини. Затова се опитваме да караме хората да се чувстват така, сякаш са част от голямо семейство,\" казва той.Въпреки опитите на Амар да стане местен статусът му на пребиваващ е под въпрос. \"Живял съм повече години в Китай, отколкото в Йемен, но съм с йеменски паспорт. Наистина е трудно човек да получи разрешение за постоянно пребиваване.\"От 2015 г. Китай разхлаби строгите си имаграционни закони, за да привлече по-висококвалифицирани кадри, като започна от Шанхай - търговския център на страната.За да получат право на постоянно пребиваване, кандидатите трябва да са живели в Китай четири поредни години и да получават годишна заплата от 600 000 юана или около 87 000 долара и да плащат годишни данъци върху доходите в размер 120 000 юана (17 399 долара), според данни на държавния \"Шанхай морнинг пост\".Страната с население от 1.3 милиарда души е одобрила през 2016 г. едва 1576 китайски \"зелени карти\", които позволяват постоянно пребиваване. Броят е със 163% по-голям от предходната година, според държавния англоезичен вестник \"Чайна дейли\".\"Ако искаме да останем в Китай, ни трябват политики, които ще ни улеснят, особено в областта на визите и разрешенията за пребиваване, образованието на децата, социалното осигуряване и здравеопазването,\" каза Аммар. \"Мислил съм си за Европа, но тъй като сме били толкова дълго в Китай и сме свикнали с живота тук, е трудно за нас сега да се преместим на друг континент.\"Майк, 24-годишен актьор от Сирия, който използва професионалното си име, е новодошъл в Иу. През 2012 г., година след началото на войната в Сирия, Майк бяга от родния си Дамаск. Първо отива да учи в Малайзия и после стига до Иу, където изучава китайски две години в бизнес училището на страната. Там чужденците са 12.5% от всички ученици. \"Когато учех, работех и като актьор. Амбицията ми е да бъда актьор,\" казва Майк, който вече е играл роли на западняк в китайски сапунени опери и филми.Доходите му от актьорство обаче не му стигат, за да преживява. Сега той основава собствена компания за внос и износ и планира да кандидатства за бизнес виза с цел някой ден да получи постоянно жителство. \"Искам да си купя апартамент и да доведа родителите си да живеят с мен,\" казва той.Отбелязва, че е научил много за различните начини да работи в Китай, но крайната му цел е да се прибере у дома. \"Надяваме се, че в бъдеще... ще има мир в арабския свят. Тогава по Пътя на коприната ще има и нови посоки.\"", "date": "2017.05.15", "title": "Как мигранти от Близкия изток намират дом в китайското \"коледно градче\""}
{"url": "http://www.dnevnik.bg/bulgaria/2017/05/15/2970341_obvineniiat_za_ubiistvoto_na_mladej_v_borisovata/", "text": "Софийският градски съд (СГС) ще разглежда днес молба за изменение на мярката постоянен арест на Йоан Матев, 19-годишния младеж, който беше задържан за убийството на 15-годишния Георги Игнатов в Борисовата градина през юни 2015 г.Молбата е постъпила от адвоката на Матев и в нея е посочено, че той не желае да присъства на съдебното заседание, поради което и няма да бъде призован.В началото на март апелативните съдии наложиха най-тежката мярка за неотклонение на Матев - задържане под стража. Те приеха, че може да се направи обосновано предположение, че той е извършител на това, в което е обвинен. Освен това съдът прецени, че има опасност обвиняемият да се укрие и да извърши престъпление.Случаят нашумя отново, след като близо две години след престъплението МВР оповести, че има задържан за убийството на Георги Игнатов.  и бе намерен на пейка в Борисовата градина близо до метростанция \"Национален стадион Васил Левски\" с прободна рана от нож. От вътрешното министерство съобщиха тогава, че според тях двамата не са се познавали, а основната версия за мотива за убийството е грабеж.Повече за разказаното от вътрешното ведомство и прокуратурата четете ., че младо момче бяга от мястото на инцидента. Самоличността му обаче така и не беше установена дори и след като видеото се разпространи в медиите с призив, ако някой го разпознае, да сигнализира в МВР.Матев беше задържан едва преди няколко месеца. По време на убийството той е бил на 17 години. Сега е на 19 и е студент по право в Благоевград.По време на предишните заседания, в които съдът решаваше мярката за неотклонение на обвиняемия, се разбраха интересни факти около случая като този, че директорът, преподаватели и съученици на Матев са го разпознали на снимките, които полицията разпространи във всички училища в София след инцидента. Те обаче не са сигнализирали по-рано, без да стане известно с какви мотиви освен тези на учениците - че ги било страх.В крайна сметка близо две години по-късно една от съученичките на Матев се свързала с приятелката на жертвата и ѝ казала кое е момчето, което се вижда на записите от камерите. След това приятелката на Георги Игнатов е отишла в полицията и разследването се насочило към Матев. Основен свидетел на прокуратурата е братът на обвиняемия, който свидетелствал, че Йоан Матев му е споделил, че е намушкал човек в този ден - 2 юни 2015 г. Искал да вземе парите на жертвата, но без да иска, го е намушкал.Освен това братът на обвиняемия е дал информация на полицията, чрез която тя е открила нож, с който се предполага, че е извършено убийството. Той е бил намерен в шахта в близост до пейката, където бе открито тялото на жертвата. Не стана известно защо полицията не е проверила по-рано шахтите около мястото на инцидента.Беше назначена и ДНК експертиза на ножа, но по-късно прокуратурата отказа да дава повече информация на медиите по разследването и не се разбра какво е показала тя.Повече от предишните съдебни заседания четете  и .", "date": "2017.05.15", "title": "Обвиненият за убийството на младеж в Борисовата градина моли да излезе от ареста"}
{"url": "http://www.dnevnik.bg/sviat/2017/05/15/2970243_makron_shte_poseti_merkel_v_purviia_si_den_kato/", "text": "Новият френски президент Еманюел Макрон ще посети Берлин в първия ден след полагането си на клетва.Целта на визитата му е да подчертае връзката между Франция и Германия и да възобнови европейския проект, заяви негов сътрудник пред агенция \"Ройтерс\".\"Искаме да работим заедно в няколко важни области – сигурност, икономика, инвестиции и социална защита\", каза той.След срещата си с Меркел Макрон ще посети и френски войници, разположени в чужбина.Хиляди френски бойци са разположени в Западна Африка, за да се борят с ислямисти.Армията има бази в Мали и Чад, Обединените арабски емирства, Джибути и малки контингенти в Йордания и Северен Ирак.", "date": "2017.05.15", "title": "Макрон ще посети Меркел в първия си ден като президент"}
{"url": "http://www.dnevnik.bg/bulgaria/2017/05/15/2970959_novata_sedmica_zapochva_s_po-niski_temperaturi/", "text": "Новата седмица ще започне с понижение на температурите, облачността ще се увеличи. Краткотрайни валежи се очакват само на места в Северозападна България. Максималните температури ще бъдат между 22 и 24 градуса.Във вторник – 16 май – ще нахлуе по-студен въздух, ще има валежи на много места в страната. Гръмотевични бури се очакват в Западна България. Температурите ще бъдат между 17 и 23 градуса, за София около 17 градуса.", "date": "2017.05.15", "title": "Новата седмица започва с по-ниски температури"}
{"url": "http://www.dnevnik.bg/bulgaria/2017/05/15/2971035_ikonomicheskiiat_ministur_obvurza_skandala_s/", "text": "Министърът на икономиката Емил Караниколов заяви пред Би Ти Ви, че скандалът с приватизацията на Дипломатическия клуб в Бояна бил ход да се отклони вниманието от сделката за царските конюшни, която се извършвала по същото време. Той обаче не уточни какво има предвид, като само обясни, че приватизацията на Дипломатическия клуб е била извършена според закона.\"Всичко беше одобрено от надзорния съвет, без да има някой против. В продължение на един месец се говореше само дали има проблем или не\", каза Караниколов.Дипломатическият клуб в Бояна беше закупен в края на миналата година от трима младежи на възраст от 21 до 24 г. Те платиха 8.5 млн. лв., като парите по сделката бяха заем от необявена фирма, а проверка на сделката от данъчната администрация показа, че тя е изрядна. През февруари създадената през 2015 г. от трима младежи фирма за онлайн маркетинг с минимални обороти \"Ексклузив уеб дизайн\"  - фирма, която има достатъчно връзки с дългогодишния депутат от ДПС Делян Пеевски.През септември миналата година се разбра, че имотът, върху който се намират бившите царски конюшни, е  Веселин Пенев. Парцелът се намира на централното кръстовище на булевардите \"Васил Левски\" и \"Дондуков\". обяви, че като представител на фирмата \"Дивисима\" ООД през 2005 г. е сключил договор с един от собствениците на въпросния терен - Министерството на регионалното развитие и благоустройството, според който ведомството получава три етажа от негова офис сграда (където и сега се помещават КТ \"Подкрепа\" и Комисията за защита от дискриминация), а той - 16% от терена. При новата сделка той се сдоби с останалите 84% срещу сумата от 800 хил. лв. с ДДС.Икономическият министър отхвърли обвиненията, че е получил поста, тъй като е близък с Пеевски. По думите му той познава депутата от ДПС само от медиите, но самият Пеевски не познавал него.Караниколов допълни, че в последните години Международният панаир в Пловдив не попада в списъците с дружествата, които могат да се приватизират. И през тази и следващата година нямало да бъде включван.\"Постоянната приватизация е изчерпана като модел и затова спираме с този подход\", каза още Караниколов.", "date": "2017.05.15", "title": "Икономическият министър обвърза скандала с Дипломатическия клуб със сделката за царските конюшни"}
{"url": "http://www.dnevnik.bg/sviat/2017/05/15/2971022_severna_koreia_izvurshi_uspeshno_izpitanie_na/", "text": "Северна Корея е извършила успешно изпитание на нова балистична ракета със среден-голям обсег, способна да носи тежък ядрен заряд. Това съобщиха от Корейската централна телеграфна агенция, цитирани от БТА.Изстрелването е било извършено под ръководството на севернокорейския лидер Ким Чен-ун. То е било осъществено по такъв начин, че да не бъде застрашена сигурността на съседните държави. Ракетата е прелетяла 787 км и е достигнала височина от 2111 км.\"Пробното изстрелване имаше за цел да провери тактическите и технологичните особености на балистична ракета от нов тип, способна да носи голям тежък ядрен заряд\", съобщава корейската агенция.При изстрелването Ким Чен-ун е обвинил Вашингтон, че \"сплашва\" страните, които \"нямат ядрени оръжия\", и е предупредил САЩ да не подценяват факта, че са в обсега на Северна Корея за нанасяне на удар.\"Ако САЩ се опитват да предизвикат Северна Корея, те няма да избегнат най-голямата катастрофа в историята си\", заявил севернокорейският лидер.", "date": "2017.05.15", "title": "Северна Корея извърши успешно изпитание на балистична ракета със среден обсег"}
{"url": "http://www.dnevnik.bg/sport/2017/05/15/2971044_goldun_steit_napravi_zrelishten_obrat_i_povede_sreshtu/", "text": "\"Голдън стейт уориърс\" направи зрелищен обрат и поведе срещу \"Сан Антонио спърс\" във финала в Западната конференция на НБА. \"Воините\" заличиха изоставане от 23 точки от средата на третата част, за да стигнат до 113:111 в първия мач от серията.Най-голямата преднина за \"шпорите\" беше 25 точки във втората четвърт. Гостите поведоха още в началото на мача и започнаха да трупат аванс.В края на първата част \"Сан Антонио\" направи разликата двуцифрена и я съхрани такава до 69:78. Постепенно \"Голдън стейт\" започна да стопява изоставането си.Обратът дойде при 101:100 в средата на последната четвърт. Надлъгването продължи до края, като \"воините\" съумяха да спечелят.Звездите Стеф Къри и Кевин Дюрант направиха общо 74 точки. Гардът записа 40, към които добави три асистенции и седем борби. Той вкара важна тройка 1:48 минути преди края.Лидерът на \"Спърс\" Кауай Ленард напусна игрището в третата част, когато отново получи контузия в левия глезен. Тогава домакините направиха серия от 18:0 и се възползваха от отсъствието му, за да завършат обрата си.", "date": "2017.05.15", "title": "\"Голдън стейт\" направи зрелищен обрат и поведе срещу \"Сан Антонио\""}
{"url": "http://www.dnevnik.bg/politika/2017/05/15/2971047_viktor_lilov_e_izkljuchen_ot_deos/", "text": "Доскорошният председател на ДЕОС Виктор Лилов е бил изключен от партията. За това съобщи той през профила си във \"Фейсбук\" през уикенда, а в понеделник  беше разпространено и от партията. Партията вече има двама съпредседатели - Александър Петров и Иван Господинов, които са част и от нов управителен съвет.Решението за прекратяване на членството на Лилов е било взето от надзорния съвет от 9 май и потвърдено на общо събрание тази събота. Мотивите за това решение са:Надзорен съвет с мнозинство и особено мнение счита това за грубо нарушение на устава и проведените съгласно него първични избори, които не отредиха такова място за Виктор Лилов, пишат от ДЕОС.Оттам припомнят, че ДЕОС, която беше формирана малко след протестите през 2013 година, има \"детайлно разписани правила за вътрешни избори и единствената, която \"реди листи\" само и единствено като резултат от тези вътрешни избори\"..Така се проваля и работата на всички наши членове и симпатизанти ДЕОС да бъде уважаван и предвидим партньор и участник в българската политика\".На последните парламентарни избори ДЕОС се яви в коалиция със \"Зелените\" и \"Да, България\". Партията на Христо Иванов нямаше още съдебна регистрация и за да участва във вота трябваше да се яви в коалиция.\"Обръщаме внимание, че уставът ни предвижда право на всеки изключен да обжалва изключването си в двуседмичен срок пред общото ни събрание. Тъй като надзорният съвет изключи Виктор Лилов само няколко дни преди провеждането на насрочено 3 седмици преди това присъствено общо събрание, той упражни правото си и обжалва своето изключване пред него. След изтощителна дискусия участниците в общото ни събрание потвърдиха решението на надзорния съвет. С това изключването стана окончателно\", става известно още от позицията.От партията са публикували  от решението, с което Лилов е изключен на 9 май, но в него не са поместени двете особени мнения.\"С това действие потвърждаваме ценностите и принципите на либерализма – върховенство на правилата, които важат еднакво за всеки, независимо от заеманата позиция. Решението ни беше трудно, но принципите и ценностите, заради които създадохме ДЕОС, са по-важни от личностните амбиции или индивидуалните виждания. Пожелаваме успех на Виктор по неговия път и оставаме твърдо решени да работим по основните приоритети на ДЕОС – правоприлагане, устойчиво развитие и образование\", пишат от ДЕОС.\"Той бе и в резултат на блокиране на работата му заради непреодолими разногласия, неизпълнение на поставените цели и нежелание за поемане на отговорност от част от екипа, довели до оставките на двама от членовете на този орган, които са и двама от учредителите на ДЕОС от 2014 г. Останалите нови членове на управителния съвет са Михаил-Ернесто Михайлов, Таня Иванова и Филип Дудин. От надзорния съвет оставка е подала Светла Енчева, като на нейно място е избран Арян Ван Ирсел.Във \"Фейсбук\" Виктор Лилов написа в събота:Без да разкрива подробности от мотивите, Лилов пише, че: \"ДЕОС всъщност се уплаши да се превърне от затворен клуб в истинска политическа партия. В истинска либерална партия. Това е моята тъжна констатация. Тъжна не за собственото ми изключване, основано на недоказани \"намерения\" (невинен до доказване на противното не е принцип, прилаган в тази организация), а заради това, че отново общността, с която споделяме общи принципи, няма (за пореден път) адекватно политическо представителство.\" Според него няма критична маса не само от либерали, но и от демократи. Той пише, че явно е \"много наивен човек\".\"Оказва се, че няма как да направиш една партия либерална, ако в нея не членуват либерали. Да бъдеш либерал за мен е да превърнеш съпричастността, вярата в доброто, съчувствието, доверието и толерантността в свое кредо. Не може да си либерал, ако си убеден в това, че хората са лоши по природа.\"Аз очевидно няма как да вървя напред с подобна организация, дори и да не бях изключен. Това, че не съм част от едно затворено общество, всъщност ме направи свободен човек отново. Онези \"деоски\" принципи ми бяха запушили устата, а ако все пак нарушавах някой, цензурирахте това, което съм публикувал, или ме заплашвахте в \"деоските\" си чатове с \"неписаните си правила\", написа още Лилов.\"Радвам се, че вече нямам ангажимент с вас. Атмосферата беше тягостна и мрачна, като в първична партийна организация... или секта. Wishing you farewell to oblivion, DEOS\", пише още бившият председател.", "date": "2017.05.15", "title": "Виктор Лилов е изключен от ДЕОС"}
{"url": "http://www.dnevnik.bg/bulgaria/2017/05/15/2971050_zdravnata_kasa_vliza_na_proverka_v_bolnicata_zaradi/", "text": "Екип на здравната каса влиза днес на проверка в частната болница \"Бургасмед\". Той ще установява дали има системна практика за източване на средства от Националната здравноосигурителна каса след репортаж на предаването \"Господари на ефира\".Лечебното заведение беше обвинено за схема за източване на здравната каса, като беше показано как се издава епикриза на жена за операция на коляно, макар че такава интервенция не се е състояла. Пред скрита камера служител на болницата коментира, че така е трябвало да се напише в официалния медицински документ, \"за да получим паричките от касата\".От \"Бургасмед\" отговориха, че това не е опит за злоупотреба, а \"явна фактическа грешка\" на служител, който вече е получил дисциплинарно наказание. Според лекарите дори със сгрешена епикриза болницата нямало как да получи повече пари от здравната каса.Скандалът коства поста на новия зам.-министър на здравеопазването Стоил Апостолов, който само ден след назначението му беше уволнен от премиера Бойко Борисов. Причината – той е бил управител на \"Бургасмед\", когато е била издадена епикризата на жената. На негово място", "date": "2017.05.15", "title": "Здравната каса влиза на проверка в болницата, заради която беше уволнен зам.-министър"}
{"url": "http://www.dnevnik.bg/sport/2017/05/15/2971051_grigor_dimitrov_se_dobliji_na_krachka_ot_top_10/", "text": "Българският тенисист Григор Димитров се приближи на крачка от завръщане в челната десетка на световната ранглиста. Той се изкачи с едно място и вече е 11-и в класацията.Миналата седмица Димитров спечели нови точки от достигането си до осминафиналите на мастърса в Мадрид. Той имаше отлична възможност и за по-добро представяне, но .Вниманието му вече е насочено към турнира от същата категория в Рим. Там българинът започва с много труден мач срещу Хуан Мартин дел Потро, срещу когото е загубил всичките си четири срещи.Двубоят  и ще се играе на централния корт.В челната тройка на световната ранглиста промени не настъпиха. Водач е Анди Мъри, следван от Новак Джокович и Стан Вавринка. Шампионът от Мадрид Рафаел Надал продължи възхода си и се изкачи на четвъртото място, като изпревари Роджър Федерер.Тийм, който игра във финала в испанската столица, напредна с две позиции и вече е седми.", "date": "2017.05.15", "title": "Григор Димитров се доближи на крачка от топ 10"}
{"url": "http://www.dnevnik.bg/politika/2017/05/15/2971130_pravitelstvoto_naznachi_trima_zam-ministri_ot_kvotata/", "text": "Премиерът Бойко Борисов е подписал заповеди за назначаването още трима заместник-министри, които ще попълнят екипите на министерствата на здравеопазването, на регионалното развитие и благоустройството и на енергетиката. Всички те са от квотата на \"Обединени патриоти\" и Светлана Йорданова става третият зам.-министър на здравеопазването. От 2015 г. тя е секретар на Националния съвет по наркотични вещества към ведомството.За заместник-министър на регионалното развитие и благоустройството е назначен Павел Тенев. От 2003 г. той работи като ръководител на проекти в различни фирми в сферата на строителството.В Министерството на енергетиката за зам.-министър е назначен Красимир Първанов, който е бивш изпълнителен директор на Националната електрическа компания. В събота  с аргумента, че е \"човек с лоша репутация и коментирани зависимости в енергийните среди\". Те припомниха, че Първанов бе уволнен по време на първия кабинет на Борисов за превишаване на правомощия и подписване на ангажименти по строителството на АЕЦ \"Белене\".", "date": "2017.05.15", "title": "Правителството назначи трима зам.-министри от квотата на \"Обединени патриоти\""}
{"url": "http://www.dnevnik.bg/sviat/2017/05/15/2971168_kitai_prizova_sveta_da_se_obedini_kato_stado_guski/", "text": "Светът трябва да се обедини срещу протекционизма и да застане зад глобализацията и сътрудничеството, за да се справи с неравенството, войните и \"дълбоките\" промени от последните години, обяви китайският президент Си Цзинпин. Той се обърна към световни лидери на последния ден на международния форум \"Един пояс, един път\" в Пекин.\"Трябва да координираме политиките си и да отхвърлим практиките в стил \"разори съседа\",\" обяви Си пред световните лидери, имайки предвид въвеждането на протекционистки бариери и девалвирането на местната валута в дадена държава, които временно стабилизират икономиката ѝ, но се отразяват негативно на търговските партньори. Той подчерта, че във време на неравномерно развитие на държавите, войни, тероризъм и бежанци \"много държави търсят път напред... но никоя не може да се справи сама\".Думите му бяха препратка към политиките на американския президент Доналд Тръмп, който отстоява концепцията \"Америка на първо място\". \"Един път, един пояс\" също така подпомага амбициите на Китай за световно лидерство във време, когато Вашингтон говори за завой към протекционизма, пише \"Ройтерс\".Държавният глава обеща, че страната му първоначално ще инвестира 124 милиарда долара в проекта, който цели да подобри инфраструктурните връзки между Азия, Африка и Европа. Същевременно той призова участниците във форума да работят по сътрудничество между организации като Азиатско-тихоокеанското икономическо сътрудничество (АТИС) и Асоциацията на страните от Югоизточна Азия (АСЕАН), Африканския съюз и Европейския съюз.Целта на \"Един пояс, един път\" е да бъдат създадени транспортни, енергийни и търговски коридори между страните от Централна и Южна Азия и Европа за по-интензивно научно-техническо сътрудничество и по-задълбочено икономическо сътрудничество между страните чрез изграждане на нов . Инициативата е и отговор на Транстихоокеанското партньорство, което източноазиатските държави (без Китай) достигнаха със Съединените щати, но от което Тръмп впоследствие реши да се откаже.В края на миналата седмица висш китайски представител обяви, цитиран от ТАСС и БТА, че обемът на китайските инвестиции в чужбина през следващите пет години може да достигне 600-800 милиарда долара или над 130 милиарда долара всяка година, като повечето ще бъдат предназначени за проекта \"Един пояс, един път\". Досега президентът Си говореше за прогнозна стойност на инвестициите в проекта до 900 милиарда долара.Си настоява, че планът му е \"глобален\" и отворен за участието на всички държави във време, в което се наблюдава застой в международната търговия и инвестиции. В обръщението си към лидерите той го нарече \"проекта на века\", който \"ще увеличи великолепието на човешката цивилизация\", но и който изисква сътрудничеството на редица държави.\"Лебедоподобните гъски могат да летят далеч през ветрове и бури, защото се движат в стада и си помагат като отбор\", каза президентът, цитиран от \"Гардиън\". \"Посланието е ясно - най-добрият начин да се справим с предизвикателствата е да си сътрудничим.\"Критиците на китайския план казват, че той е просто прикрит опит да се стимулира китайската икономика, като част от индустриалното производство на страната се изнесе в по-слабо развити държави и част от тях се озоват в икономическата хватка на Пекин, отбелязва в. \"Гардиън\".Във форума се включиха лидерите на 29 държави и представители на други 80. Редом с руския президент  и турския му колега Реджеп Тайип Ердоган на събитието присъстват и филипинският държавен глава Родриго Дутерте, италианският премиер Паоло Джентилони и гръцкият му колега Алексис Ципрас. В неделя Путин и Си дори заедно откриха срещата на лидерите и през повечето време седяха един до друг.Въпреки амбициите на Китай да го превърне в  то не влезе в графика на западни лидери като американския президент Доналд Тръмп, германския канцлер Ангела Меркел и британския премиер Тереза Мей. Индия открито обяви, че се противопоставя на проекта, който водещ вестник в страната определи като \"колониален\". Причината е, че част от икономическия коридор преминава през региона Кашмир, за който Индия и Пакистан спорят от години.Макар че Пекин опитва да изобрази Новия път на коприната като плод на желание да сподели икономическото си развитие и да запълни инфраструктурни липси, много западни държави се боят от липсата на подробности и прозрачност на проекта. Те гледат с подозрение на политическите намерения на Китай, който все още отказва да премахне бариерите, които срещат чужди компании на пазара му.Един от проблемите за Европейския съюз например е достъпът на чужди компании до схемата. \"Европейската комисия, която има капацитета да преговаря от името на страните членки по въпроси, свързани с търговия, не получи възможността да преговаря по текста (на споразумението за инициативата)\", каза заместник-председателят на Европейската комисия Юрки Катайнен, цитиран от \"Ройтерс\". В интервю за агенцията той отбеляза, че самото събитие и общото осъзнаване на необходимостта от подобен проект е силно \"положителна\" стъпка.Той обаче настоя за спешно инвестиционно споразумение с Китай, което по думите му ще е най-лесният начин Пекин да спази обещанието си да превърне страната в отворена за света икономика. Среща на върха между блока и втората най-голяма световна икономика се готви за началото на юни в Брюксел, където споразумението се очаква да е във фокуса на преговорите.\"Хората в Европа искат просто реципрочност, нищо повече\", каза Катайнен. Позицията на ЕС намери отражение и в отказа на германския заместник-министър на икономиката Бригите Цюприс, която обяви, цитирана от \"Гардиън\", че Берлин няма да подпише общо комюнике след срещата, ако Пекин не може да гарантира свободни обществени поръчки за изпълнението на проекта.", "date": "2017.05.15", "title": "Китай призова света да се обедини като \"стадо гъски\" срещу протекционизма"}
{"url": "http://www.dnevnik.bg/sport/2017/05/15/2971233_hamiltun_ostana_ocharovan_ot_surevnovanieto_si_s_fetel/", "text": "Пилотът на \"Мерцедес\" Люис Хамилтън заяви, че Формула 1 се нуждае от съперничество като това между него и Себастиан Фетел. Според него това ще помогне да се подобри имиджът на спорта и ще върне интереса към надпреварата.Двамата пилоти водиха оспорвана битка до последно на пистата в Барселона, в която . Англичанинът спечели втората си победа от началото на сезона.\"Това беше най-оспорваната битка, за която мога да се сетя. Хареса ми, така трябва да изглежда спортът във всяко състезание. Да водя толкова близка борба с четирикратен световен шампион е страхотно\", каза Хамилтън.Първоначално той остана недоволен от една от маневрите на Фетел по време на състезанието, но обясни, че напрежение между двамата няма. Германецът затвори Хамилтън при влизането в първия завой, като не му остави достатъчно място да продължи движението си на пистата.\"Радвам се, че водихме битка, без да има поражения между нас. Казах му да бъде много внимателен. Респект към него, неговото поведение беше на ръба на позволеното, но нищо повече\", допълни Хамитън.Англичанинът намали изоставането си от Фетел на шест точки, като пилотът на \"Ферари\" е първи със 104. Следващото състезание е Гран при на Монако на 28 май.", "date": "2017.05.15", "title": "Хамилтън остана очарован от съревнованието си с Фетел"}
{"url": "http://www.dnevnik.bg/analizi/2017/05/15/2969141_podarukut_ot_frenskite_izbori/", "text": "След гласуването за Брекзит в Обединеното кралство и избирането на Доналд Тръмп за президент на САЩ имаше сериозни опасения (и радостни предусещания в редиците на евроскептиците), че надигащата се вълна на националпопулизма по света ще разруши Европейския съюз. Но след изборите в Австрия, в Холандия и най-вече след президентските избори във Франция, която е един от основните стълбове на съюза, се вижда, че вълната вече е изгубила своята мощ. Националпопулистите претърпяха поредно поражение. Изборът на Макрон за президент беше един чудесен подарък в навечерието на Деня на Европа.Националпопулизмът засега извоюва победи само в Обединеното кралство и в САЩ. Това беше доста шокиращо, защото именно британците и американците са тези, които създадоха съвременното либерално и отворено глобално общество. Но континентална Европа до момента остава обединена от една либерална просвещенска идеология, остава отворено демократично общество без вътрешни граници.Марин льо Пен каза по време на предизборния дебат, че французите могат да избират между две жени: между нея и Ангела Меркел. Но всъщност по-скоро французите можеха да избират между двама мъже: Еманюел Макрон и Владимир Путин. Льо Пен не крие симпатиите си към Путин, чиято подкрепа имат евроскептиците и националпопулистите. За щастие на Франция и за щастите на Европейския съюз Макрон победи. Льо Пен обещаваше излизане на Франция от еврозоната и референдум за \"Фрекзит\", което би означавало край за обединена Европа. Честито!Евроскептиците казват, че Европа боледува. Да, те са прави. Европа боледува и Льо Пен е едно от имената на болестта. Но едно е да се опиташ да излекуваш болния, друго – да искаш да го убиеш, за да не страда. Наистина много сили са се съюзили срещу единството на Европейския съюз, срещу либералните идеи на Просвещението, които Макрон защитаваше в кампанията си. Путин е само един от външните врагове на съюза. Националпопулизмът (в миналото известен повече като националсоциализъм) претърпя поражение във Франция въпреки опита отново да се използват хакнати мейли на Макрон за дискредититането му. Подобна хакерска атака имаше и на американските избори с цел дискредитиране на Хилъри Клинтън. Сочи се Русия като източник на хакерските атаки и в двата случая. Но в случая с Макрон, откъдето и да идваше атаката, номерът не мина.На френските избори поражение претърпяха системните партии. И социалистите, и консерваторите изгубиха. Битката беше между Льо Пен и Макрон, който на практика също е антисистемен кандидат, въпреки че е бил министър на икономиката и финансите. Макрон обещава да бъде реформатор, а реформите са повече от нужни и във Франция, и в целия ЕС, иначе националпопулизмът ще продължи своя възход, Льо Пен ще има голям шанс да спечели следващите избори, а съюзът – да се разпадне, разкъсван от националпопулизми. Хората искат промяна. За съжаление във време на дигитализация и роботизация на производството, когато има все по-малко нужда от работна ръка и е нужна постоянна преквалификация, е много трудно да се пребори безработицата. Също така фокусът върху икономиката и бизнеса в образованието и пренебрежението към хуманитарното образование, към знанията по литература, култура, национална и световна история, в крайна сметка води до интелектуална деградация на обществото като цяло. Задълбочаващото се социално неравенство - много бедни срещу много богати, е по-видимо в глобален мащаб, отколкото в самата Европа. Затворени общества на неинтегрирани малцинства, на имигранти или на групи от мнозинството с различни интереси, които четат различни новини и живеят в различни светове. Европа се нуждае не от връщане към затворените, воюващи помежду си национални държави, а от обща отбрана и сигурност. Има нужда от решаване на проблема по общата външна граница, а не от връщане на вътрешните национални граници.Надявам се, че младият Макрон наистина ще бъде един реформатор и за Франция, и за Европа. Но много зависи от това дали той ще има мнозинство след парламентарните избори през юни.Трайният мир и сътрудничеството между Франция и Германия са основата на обединена Европа. На Стария континент от Париж до Варшава и от Берлин до София вече 72 години има мир. Такъв траен мир е без прецедент в европейската история. В Европа има свобода и законност, има по-висок стандарт на живот и по-малко социално неравенство, отколкото във всяка друга част на света. Много са ми смешни враговете на ЕС (у нас те са най-често путинисти), когато започнат да оплакват съюза и да се опитват да убедят някого колко е лошо в него и колко е хубаво извън него. Затова ли бежанците се стремят именно към Европа, защото е бедна, несправедлива, покварена и окаяна? По-добре ли се живее в Русия или другаде на територията на бившия СССР, или където и да е по света, отколкото в Европа?В този смисъл трябва да се радваме на резултата от френските избори. Без Европейски съюз България най-вероятно отново ще стане бойно поле или разграден двор и поле на влияния за Турция и Русия. Или територия за общо ползване на двете бивши империи, контролирали в миналото България.У нас след последните избори се очертава политическа стабилност на фона на това, което става в съседните Македония и Турция. Нашите \"Обединени патриоти\" са разнородна група, сред която има и много евроскептици, и откровени путинофили. Но като цяло изглежда да има проевропейски и пронатовски консенсус сред нашия политически елит, включително сред патриотите. В този смисъл вярвам, че те като по-малък коалиционен партньор на ГЕРБ не са така опасни за европейското ни бъдеще, както би бил някой самостоятелно управляващ евроскептик от типа на Орбан или Льо Пен. Така че в България има стабилност и имаме основание за умерен оптимизъм или поне спокойствие в това турбулентно време навсякъде по света и особено около нас.Реформите трябва да доведат в крайна сметка обществото до по-голяма стабилност и просперитет, но докато се правят, държавата е вътрешно нестабилна – като къща, в която има ремонт. Реформите обикновено са непопулярни. Знаем какво става у нас например със здравеопазването – никой министър, който се опита да промени нещо, не може да се задържи дълго и без да създаде фронт срещу себе си. Да не говорим за съдебната реформа, която е най-важна и е трагично изоставаща у нас.Съмнявам се, че това парламентарно мнозинство, което има амбицията да бъде стабилно и да оцелее цял мандат, ще има волята да направи съдебна реформа. Дано да греша, но силно се съмнявам! Не можа да направи съдебната реформа и предишното мнозинство между реформатори и ГЕРБ, а за реформаторите тази реформа беше заявен приоритет. Но без съдебна реформа, без правов ред, макар и да имаме малък ръст всяка година, както е в момента, ще продължаваме да изоставаме от другите страни в Европейския съюз. Не Меркел и не Сорос или Ротшилд (двата образа на задокеанския враг за путинофилите), а задкулисието и корупцията, която създава и поддържа това задкулисие, изяждат стандарта на живот на мнозинството българи. (Макар че средната заплата вече мина 1000 лева, а при влизането ни в ЕС през 2007 е била едва 430 лева, все още тя е най-ниска в съюза). Без законов ред не можем да разчитаме нито на по-бърз икономически растеж и ръст на заплатите у нас, нито на сериозни чужди инвестиции, за да догоним други държави в съюза и да не оставаме в периферията. Затова оптимизмът, радостта от това, че Европейският съюз оцелява и има шанс да става все по-стабилен и проспериращ, оставя плах оптимизъм по отношение на България. Но европейското единство е без алтернатива за нас. Затова резултатът от френските избори беше подарък и за България.", "date": "2017.05.15", "title": "Подаръкът от френските избори"}
{"url": "http://www.dnevnik.bg/razvlechenie/2017/05/15/2971254_u2_sa_nai-tursenata_koncertna_grupa_na_liatoto/", "text": "Рок ветераните U2 са най-търсената концертна група на 2017 г., предаде \"Ройтерс\", цитирайки американската компания за продажба на билети StubHub. С предпродажбите на турнето си по повод 30-ата годишнина от албума Joshua Tree ирландците са надминали по приходи актуални звезди като Ед Шийрън и Лейди Гага, макар то да включва два пъти по-малко концерти.В класацията, която отчита продажби от май до септември, са още Tom Petty and The Heartbreakers, Metallica, Tool, Роджър Уотърс, Бруно Марс, Лейди Гага, Кендрик Ламар и Джъстин Бийбър.За разлика от повечето групи, които обикалят, за да представят новите си албуми, това лято Боно и компания припомнят хитовия си Joshua Tree от 1987 г. Турнето тръгна в петък, 12 май, от Канада и продължава следващата неделя в САЩ. Музикантите ще минат през щата Вашингтон, Калифорния, Тексас и Флорида, преди да дойдат в Европа. Тук са предвидени концерти в Лондон, Берлин, Рим, Париж, Брюксел и, разбира се, Дъблин.\"Стъбхъб\" не съобщават конкретния брой продадени билети, но твърдят, че U2 са продали 65% повече места от Ед Шийрън и 15% повече от миналогодишната номер 1 в класацията - певицата Адел. Ирландците свирят на огромни стадиони със средно 65 хил. места, добавя още \"Ройтерс\". Средната цена за билет на концерт на U2 е 264 долара, а на Ед Шийрън - 231 долара.", "date": "2017.05.15", "title": "U2 са най-търсената концертна група на лятото"}
{"url": "http://www.dnevnik.bg/bulgaria/2017/05/15/2971270_mitko_simeonov_e_noviiat_izpulnitelen_direktor_na/", "text": "Правителството назначи Митко Симеонов за изпълнителен директор на Агенцията за приватизация и следприватизационен контрол, съобщиха от правителствената пресслужба.Досега той беше заместник-директор в институцията. Неговият пряк ръководител Емил Караниколов обаче беше избран за министър на икономиката и така мястото беше овакантено.Като нов заместник-изпълнителен директор е назначен Петър Петров. Той е магистър по право, като от 2010 г. до 2013 г. е бил член на надзорния съвет на Агенцията за приватизация и следприватизационен контрол.", "date": "2017.05.15", "title": "Митко Симеонов е новият изпълнителен директор на Агенцията за приватизация"}
{"url": "http://www.dnevnik.bg/biznes/2017/05/15/2971253_s_poruchka_za_35_mln_leva_putnata_agenciia_tursi_koi/", "text": "Агенция \"Пътна инфраструктура\" (АПИ) е обявила търг за отпечатване и пакетиране на винетки за следващите четири години, . Поръчката е на стойност е 35 млн. лв. без ДДС, а договорът се сключва за периода от 2018 до 2022 г.Приблизителното общо количество винетни стикери, които се очаква да се отпечатат за този период, е 50 млн. Единственият критерий за оценка на офертите е цената.Сред изискванията за участниците са да имат минимален оборот от 10 млн. лв., изкаран от отпечатване на ценни книжа, както и да притежават валидни разрешения за достъп до класифицирана информация (РДКИ) с минимално ниво \"Поверително\". Крайният срок за подаване на оферти е 8 юни 2017 г.Предвид планираното въвеждане на тол-система за заплащане на преминаването по пътищата за камионите и автобусите и електронните винетки за леките коли, в обявлението за търга е уточнено, че договорът може да бъде прекратен с едномесечно предизвестие без неустойки.", "date": "2017.05.15", "title": "С поръчка за 35 млн. лева пътната агенция търси кой да печата винетките"}
{"url": "http://www.dnevnik.bg/sviat/2017/05/15/2971265_evropol_predupredi_za_vuzmojna_nova_vulna_na/", "text": "Мащабната хакерска атака от петък чрез програмата WannaCry може да се разрази с нова вълна днес, със завръщането на служителите на работните им места след почивните дни. Това предупреждение отправи Европейската полицейска служба Европол, цитирана от \"Ройтерс\".Хакерските нападения се извършват чрез програмата WannaCry, която кодира съдържанието на персонални компютри и сървъри и иска от собственика по 300 долара за всяка заразена машина. След 3 дни сумата се удвоява, а след седмица цялото съдържание безвъзвратно се унищожава. По данни на Европол . Според глобалната компания за киберсигурност Symantec възстановяването на щетите ще струва десетки милиони долари.БНР днес съобщи, че  на атаката, а по случая работят Държавната агенция \"Национална сигурност\" и Главната дирекция \"Борба с организираната престъпност\" (ГДБОП). От Министерството на вътрешните работи  информацията. Не е известно коя е институцията.Вчера  към бизнеса, институциите и гражданите как да се предпазят от атаките. от него четете .", "date": "2017.05.15", "title": "Европол предупреди за възможна нова вълна на хакерската атака с WannaCry днес"}
{"url": "http://www.dnevnik.bg/biznes/2017/05/15/2971260_kum_momenta_bulgariia_niama_kak_da_otkupi_akciite_na/", "text": "Министърът на енергетиката Теменужка Петкова заяви, че на този етап България няма как да участва в процедурата по откупуване на акциите на ЧЕЗ, съобщава \"Фокус\". Така тя изключи варианта страната да си върне контрола върху електроразпределителното дружество.В края на януари чешката енергийна група ЧЕЗ обяви, че обмисля да продаде българския си бизнес. Дни преди парламентарните избори председателят на БСП , ще направи всичко възможно държавата да купи активите на дружеството.Петкова обясни, че откупуването на активите на \"ЧЕЗ България\" от държавата е свързано с един сериозен финансов ресурс. Такъв в момента нямало.\"Не трябва да забравяме и нещо друго и то е свързано с това, което предстои да се извърши в електроенергийния сектор в България, а именно пълната либерализация на енергийния пазар. Да не забравяме това, че трите електроразпределителни дружества в България няма да имат монопол\", каза Петкова.Към момента на бизнеса на чешката компания ЧЕЗ в България. Това са базираната в Лондон, но с израелски собственик Elenilto, румънската Electrica, чешката Energo-pro, братя Атанас и Пламен Бобокови (собственици на \"Приста ойл груп\"), които са с водещ партньор турския инженерингов холдинг STFA Yatirim, собственикът на \"Минстрой\" Николай Вълканов, ТЕЦ \"Бобов дол\", който се контролира от Христо Ковачки, и търговецът на ток \"Фючър енерджи\" на Валентин Христов.Окончателният избор на купувач се очаква във втората половина на юни.", "date": "2017.05.15", "title": "Към момента България няма как да откупи акциите на ЧЕЗ, обяви Теменужка Петкова"}
{"url": "http://www.dnevnik.bg/sviat/2017/05/15/2971281_trump_e_pod_natisk_da_predade_vsichki_zapisi_na/", "text": "Високопоставени сенатори и от двете големи партии в САЩ призоваха президента Доналд Тръмп да изясни дали разговорите му с  на Федералното бюро за разследване (ФБР) са били записвани, както Тръмп сам намекна в петък, съобщава \"Ройтерс\". Те също настояха Белият дом да предаде въпросните записи, ако те съществуват, и да не ги унищожава, защото така би нарушил закона.\"Джеймс Коми да се надява, че няма \"записи\" на разговорите ни, преди да започне да изнася информация към медиите!\",  в петък, след като се появиха разнопосочни обяснения защо шефът на ФБР е бил уволнен \"Туитър\".Лидерът на демократите в Сената Чък Шумър каза в интервю за Си Ен Ен, че ако такива записи съществуват, \"трябва да бъдат предадени веднага. Ако няма такива записи, (президентът) трябва да се извини на Джеймс Коми и на американския народ, че ги е подвел\".Зад тази позиция застана и сенаторът от републиканците Линдзи Греъм. Пред телевизия Ен Би Си той настоя, че въпросът \"трябва да не изясни\" и ако записите съществуват, трябва да бъдат предоставени. Той нарече коментара на Тръмп \"неподходящ\" и призова държавния глава да позволи на разследването за руската намеса в президентските избори да продължи.Шумър обаче заплаши и че демократите в Сената може да бойкотират гласуването за новия шеф на ФБР, което се очаква по-късно тази седмица, докато не бъде назначен специален прокурор, който да разследва  в миналогодишните избори. \"Ако този специален прокурор (се назначи), хората ще си отдъхнат, защото ще има наистина независима личност, която ще наблюдава директора на ФБР\", каза Шумър.След решението на Тръмп да уволни Коми демократите предположиха, че с хода си президентът се опитва да осуети разследването, което ФБР води за възможни връзки между лица от предизборния щаб на президента и Москва. Самият Тръмп твърди, че Коми, който преди няколко месеца съобщи за разследването, е отрекъл президентът да е на прицел на ФБР. Според президента шефът на контраразузнаването е бил уволнен, защото не си вършел добре работата – твърдение, което .Възможно е наследникът на Коми във ФБР, което временно се ръководи от заместника му , да бъде обявен тази седмица, след като разговори на министерството на правосъдието с кандидатите започнаха в събота. Сред обсъжданите имена са това на Маккейб, както и на съдията от апелативния съд на Ню Йорк Майкъл Гарсия, републиканския сенатор Джон Комин и адвокат Алис Фишър.Номинацията на президента обаче ще се нуждае от одобрение в Сената. Демократите не биха могли да я блокират, защото нямат мнозинство, затова обмислят как да привлекат представители на републиканците в Сената на своя страна, обясни Шумър в интервюто за Си Ен Ен.Републиканците от своя страна отхвърлят призивите да се назначи  и казват, че той би се месил и в разследванията, които в момента се водят в Конгреса. Според сенатор Греъм разследването в момента е \"контраразузнавателно, а не наказателно, така че няма нужда от такъв прокурор\", но не е изключено да се появи по-късно.Междувременно според проучване на телевизия Ен Би Си и \"Уолстрийт джърнъл,\" публикувано в неделя и цитирано от \"Ройтерс\", 78% от американците смятат, че разследването за предполагаемата руска намеса в изборите трябва да се води или от независима комисия, или от специален прокурор. Едва петнайсет на сто от респондентите са заявили, че това е работа на Конгреса, а отговорилите с \"Нито една\" от двете възможности и \"Не съм сигурен\" са съответно три и четири процента.През април делът на отговорилите, че е необходима комисия или специален прокурор, е бил 73%, а в подкрепа на разследването на Конгреса са се обявили 16 на сто.Изследването сочи, че 29 на сто от американците подкрепят решението на Тръмп да уволни Коми, 38 на сто не го одобряват. Сред привържениците на републиканците обаче 58% застават зад действията на Тръмп и само 8% не ги одобряват, а останалите 33 процента са без мнение.", "date": "2017.05.15", "title": "Тръмп е под натиск да предаде \"всички записи\" на разговори с Коми"}
{"url": "http://www.dnevnik.bg/bulgaria/2017/05/15/2971291_sofiia_praid_nabira_chrez_dms_kampaniia_dareniia_za/", "text": "Организаторите на тазгодишния \"София прайд\" набират чрез DMS кампания средства за обезпечаването на съпътстващите шествието събития – арт седмица и филмов фестивал.Всеки желаещ може да дари 1 лев чрез есемес с текст DMS SOFIAPRIDE на единния дарителски номер 17 777. За абонати на Telenor, Mtel и VIVACOM цената на 1 SMS е 1 лв., за потребители на предплатени услуги 1 SMS е 1.20 лв. с ДДС, за абонаментни дарения стойността е 2 или 5 лв. месечно.\"София прайд\" се организира изцяло от доброволчески комитет и целият бюджет се набира чрез дарения – на организации и на отделни граждани. Имаме нужда да покрием разходите за техника, комуникационни материали, охрана и административни такси. Надяваме се, че чрез DMS кампанията ще успеем да съберем средства за тези нужди\", каза Радослав Стоянов от организационния комитет на \"София прайд\" в съобщение до медиите. Кампанията чрез DMS цели да улесни желаещите да помогнат на шествието за равни права, като дарения могат да се правят и чрез .Десетото издание на \"София прайд\" ще се проведе на 10 юни, като шествието ще тръгне в 18 часа от Паметника на съветската армия в столицата. Темата на прайда тази година е \"Да прогоним предразсъдъците\", като организаторите си поставят за цел да предизвикат по-широк обществен дебат за толерантността и преодоляването на предубежденията.", "date": "2017.05.15", "title": "\"София прайд\" набира чрез DMS кампания дарения за организацията си"}
{"url": "http://www.dnevnik.bg/sport/2017/05/15/2971229_severna_i_jujna_koreia_mogat_da_se_obediniat_v_obshta/", "text": "Южна Корея обмисля възможността за съвместна кандидатура с Китай, Япония и Северна Корея за домакинството на световното първенство по футбол през 2030 г. Това заяви президентът на местната футболна федерация Чун Мун Гу пред националната агенция Yonhap, цитирана от Insidethegames.biz.Според него има \"добра възможност\" това да се случи, ако четирите страни започнат разговори.\"Имаме някакви индикации, че може да се работи в тази посока. Ако се обсъдят подробно всички детайли, може да се получи. Ще бъде една добра възможност за всички нас да приемам световното по футбол през 2030 година\", каза той.По думите му Северна Корея би се включила в разговорите, ако преди това другите страни са постигнали споразумение. \"Ако Южна Корея, Япония и Китай решат да се кандидатират заедно, за останалите потенциални участници ще бъдат създадени много добри финансови условия. Ние имаме много привлекателен футболен пазар\", добави Чун Мун Гу.Той уточни, че в случай на неуспех ще опита страната му да спечели домакинство на азиатското първенство.Като фаворит за световното през 2030 г. се очертава евентуална съвместна кандидатура на Аржентина с Уругвай. С подобен ход би се чествала 100-годишнината на световните първенства по футбол, първото от които се провежда в Уругвай през 1930 г.Южна Корея беше домакин на световното през 2002 г. През 2022 г. надпреварата ще се проведе в Катар, което би намалило възможността организацията отново да бъде дадена на страни от Азия.", "date": "2017.05.15", "title": "Северна и Южна Корея могат да се обединят в обща кандидатура за световно по футбол"}
{"url": "http://www.dnevnik.bg/bulgaria/2017/05/15/2971278_durjavnata_i_slujebna_taina_da_ne_e_bezsrochna/", "text": "Правителството ще опита да сложи край на безсрочната държавна или служебна тайна. Това се прави с проект за промени в Правилника за прилагане на Закона за защита на класифицираната информация, публикуван за обществено обсъждане, информира в днешния си брой в. .От мотивите към предложението се разбира, че в момента съществува законова празнина при декласификацията на секретните материали. По закон с изтичането на съответния срок за секретност, с който е защитен даден документ, той трябва моментално да става явен. Заради празнотите в нормативната уредба обаче се стига до изискването да има специални, нарочни действия на служители, които да свалят съответния гриф за сигурност.Законът за защита на класифицираната информация (ЗЗКИ) определя конкретни срокове за защита на класифицираната информация. За информация, маркирана с гриф за сигурност \"Строго секретно\" например, срокът е 30 години, за \"Секретно\" - 15 години, за \"Поверително\" - 5 години, а за информация, класифицирана като служебна тайна, срокът е 6 месеца. Допуска се възможността за удължаване, но с не повече от първоначално определените срокове. След това информацията става явна.\"Не са допуснати никакви отклонения от това, като дори в случай на удължаване на установените в закона срокове за защита - ефект, който може да бъде постигнат само с решение на ДКСИ, когато националните интереси налагат това, удълженият срок не може да надвишава първоначално определения. Следователно безсрочна защита на класифицираната информация, създавана в България, не се допуска\", е записано в мотивите на законопроекта.Затова и се предлага в случаите на премахване на класификацията порадиПроектът се внася от премиера, но е изрично посочено, че е съвместно с председателите на Държавната комисия по сигурността на информацията (ДКСИ) и Държавната агенция \"Национална сигурност\" (ДАНС).Службите имат огромни по обем и брой секретни материали и трябват огромни усилия за тяхното декласифициране. Самите те не се ориентират кога трябва да свалят гриф за секретност или евентуално да удължат срока. Според авторите на промените това може да доведе до нерегламентиран достъп например до документи с удължен срок за секретност, включително и чрез искания за достъп до обществена информация. Затова измененията предвиждат ясни регистри и строг ред на документооборота.", "date": "2017.05.15", "title": "Държавната и служебна тайна да не е безсрочна, предлага кабинетът"}
{"url": "http://www.dnevnik.bg/bulgaria/2017/05/15/2971226_da_bulgariia_iska_speshna_proverka_na_elektronnata/", "text": "Незабавен независим одит на софтуера за електронно гласуване за следващ състав на Висшия съдебен съвет (ВСС), или спешна законодателна промяна за отпадане на възможността за дистанционен вот. Към това призовава политическа партия \"Да, България\" не само Висшия съдебен съвет, а и всички парламентарни партии.На специална пресконференция, посветена на предстоящите избори в третата власт - съдебната, председателят на формацията Христо Иванов и софтуерния инженер и специалист по електронно гласуване и управление Божидар Божанов разказаха за слабостите, които са установили в софтуера. Те са ползвали оскъдната по думите им информация от публикуваните данни от кадровия орган на Темида.Публичната информация за системата за електронен вот е доста оскъдна, но от известното може да се разбере, че е реализирана по наивен начин и не спазва международните стандарти, коментира Божанов. И обясни - когато един магистрат подаде своя глас, системата го отчита към човека за когото е гласувал. Това обаче оставя възможност за изменението му преди обявяването на вота. Тя може да бъде извършена лесно от хакери.По думите му числата могат да се подменят така, че да не се разбере за намесата. Даде пример и с електронната система за гласуване в Естония. При нея има електронна бюлетина, която е криптирана и има всички инструменти за защита тайната на вота.В системата на ВСС не може да се направи проверка след вота как е гласувано, а в Естония това е възможно. Според него ВСС може да използва световните примери, които са ни познати и до които има свободен достъп, а не да се почва от нула и да няма сигурност.\"- коментира още софтуерният специалист.Той припомни, че ВСС е  Разказа и за проверката на системата, назначена от съвета, която определи като проформа. Тя е извършена от двама специалисти от , но единият от тях е заявил, че не му е предоставена цялата информация за софтуера, заяви Божанов. Призова и към спешен одит и отваряне на кода, за да се види дали реално се отчита гласуването и има ли възможност за промяната му, защото след тези избори ще започне да функционира орган през следващите пет години.Към продължителността на мандата внимание обърна и председателят на \"Да, България\" Христо Иванов, който изтъкна, че той е по-дълъг от този на парламента. Следващият съдебен съвет ще избира и следващия главен прокурор.Затова по думите на Иванов е важно кои ще формират новия ВС/С и къде ще отидат сегашните му членове. От това ще зависи съдебната реформа, коментира отново той. \"Цацаров и мнозинството, което го подкрепя в съвета, заедно с групировката на Пеевски искат ако не целия, то по-голямата част от пая. Според мен искат целия\", заяви Иванов.Припомни, че този ВСС бе избран след делегатски събрания, където един делегат упражняваше правото на глас на петима свои колеги. \"Целта на прекия глас е да се намали влиянието на съдебната номенклатура - на тези, които смятат, че могат да са шефове на магистратите\", обясни Иванов.\"Съдебната номенклатура да поръчва музиката - това е борбата при тези избори за ВСС\".С последните изменения на Закона за съдебната власт бе въведено електронното гласуване, но като изключение. Някои съдебни шефове опитват да заобиколят факта, че всеки магистрат би трябвало да вземе свое решение, коментира бившият правосъден министър. Той оприличи свикването на събрания на съдии по райони за определяне на общ кандидат на района, когото да подкрепят за ВСС, като събиране на хората по квартали в деня за размисъл пред парламентарни избори.\"Това е парадокс за демокрацията у нас\", отбеляза Иванов. Допълни, че в този контекст ролята на софтуера е изключително важна, а той бил много строго охранявана тайна. Той цитира и Сталин, чийто думи:са относими към незащитения софтуер, тъй като съдебната номенклатура ги брои.Той припомни и тригодишната си битка със съдебния съвет, след като бе установено, че системата за случайно разпределение на дела дава възможност за незабележима намеса. Част от съдебната номенклатура се възползва обилно от нея, за да разпределя дела на тези, които ще ги решат правилно. \"Казвам го, защото ако има възможност за влияние на вота, то тя ще се използва\", подчерта Иванов.както ЦИК не приложи машинното гласуване на парламентарните избори, след като има алтернативен начин на вот. Ако ВСС не реши това, Народното събрания може да направи бърза законова промяна и да махне възможност за електронно гласуване, обясни Иванов. Той се обърна и към магистратите да не позволяват, заради инерция, гласът им да бъде използван. \"Но това не е само до техния глас, а за нашето право на независим административен орган\", отбеляза той.Мандатът на ВСС изтича през октомври тази година. Началото на шестте поредни съботи, в които ще се проведат изборите за новия състав съвета от професионалната квота на магистратите бе поставен този уикенд.Повече за номинираните за съдийската и прокурорската колегия четете .", "date": "2017.05.15", "title": "\"Да, България\" иска спешна проверка на електронната система за избор на съдебния съвет или отмяната й"}
{"url": "http://www.dnevnik.bg/sviat/2017/05/15/2971324_kogato_si_podeliha_osmanskata_imperiia/", "text": "През май 1916 година британският дипломат Марк Сайкс и френският му колега Франсоа Жорж-Пико сключват тайно споразумение, останало в историята като пакта \"Сайкс - Пико\". Но дали наистина този пакт е бил заговор на европейците срещу арабите, както твърди пропагандата на ? Мнозина араби са убедени, че е точно така. Германско-сирийският политолог Басам Тиби си спомня, че още на млади години интензивно се е занимавал с пакта: \"В рамките на целия гимназиален курс темата за пакта \"Сайкс - Пико\" и раните, нанесени от него, беше централна в часовете по история. От тези рани страдат не само сирийците, но и всички останали араби\", казва политологът.С тайната договореност между Сайкс и Пико англичаните и французите си поделят голяма част от Османската империя още преди окончателно да са постигнали победа в Първата световна война - поделят си я, без да дадат думата на хората, които живеят в този регион. Французите получават териториите, простиращи се от днешния турски югоизток, през Северен Ирак и Сирия, та чак до Ливан. За британците остават земите в Южен и Централен Ирак. Останалата част от територията - днес там се намират Сирия и Йордания, Западен Ирак и североизточната част от Арабския полуостров - по замисъл трябва да се влее в едно ново арабско кралство под британско-френско попечителство.В цялата история нелицеприятна роля играят и германците, които чрез демарш в Близкия изток искат да отслабят враговете си в Първата световна война. В тази война Германия е съюзник на Османската империя. С помощта на истанбулския халиф, който е висшата религиозна инстанция за мюсюлманите сунити, германците призовават всички араби на свещена война (джихад) срещу британците. В отговор британците сключват съюз с Хусейн бен Али, който е \"пазител\" на светите места Мека и Медина в днешна Саудитска Арабия и в тази си функция е вторият по важност религиозен авторитет след халифа.През октомври 1915 година главният британски комисар на Египет Хенри Макмахън отправя примамливо предложение към Хусейн бен Али - ако арабите подкрепят британците, в отплата Бен Али ще получи възможността да си направи собствено арабско царство: \"Великобритания е готова да признае и да спазва независимостта на арабите в рамките на предложените от Бен Али граници.\"Сделката е сключена. Начело на арабите застава синът на бен Али, Файсал бен Хусейн. Заедно с британския агент Томас Едуард Лорънс, известен още като Лорънс Арабски, Файсал бен Хусейн наистина успява да изтласка османците.След края на Първата световна война \"новият ред\" в региона се обсъжда на Парижката мирна конференция. Файсал настойчиво се застъпва за правата на арабите. \"Вярвам, че великите сили ще поставят благополучието на арабското население над своите тесни материални интереси\", казва той.Файсал обаче греши. Франция и Великобритания не се отказват от тайното разделение на териториите, уговорено между Сайкс и Пико. Те допускат създаването на арабски държави, но единствено при условие че могат да ги контролират. Както съвсем ясно го казва тогавашният британски външен министър лорд Джордж Кързън, британските интереси просто трябва да бъдат скрити зад една \"арабска фасада\". Според него новите държави трябва \"да се управляват и администрират под британско ръководство, да се контролират от истински мохамеданин и по възможност от арабски екип\".Парижката мирна конференция взима решения със сериозни последици: тъкмо тя създава държавите Сирия и Ирак. С мандат от Обществото на народите през 1922 година е потвърдено раждането и на трета държава - Ливан. Пак с мандат на Обществото на народите през същата 1922 година е решено да се изгради \"национално отечество за еврейския народ\" - именно това е зародишът на бъдещ Израел. \"Уверявам ви, че ние, арабите, не изпитваме никаква етническа или религиозна враждебност към евреите, каквато за съжаление е разпространена на много други места по света\", заявява Файсал в Париж. Но в сблъсъка с една доста сложна действителност тези добри намерения скоро се провалят.Само година по-късно Великобритания откъсва Транс-Йордания от Палестина и така поставя основите на днешното кралство Йордания. А още в края на 19 век британците са взели под своя закрила малкото емирство Кувейт, което след Първата световна война обявяват за независима държава.В крайна сметка този \"нов ред\" в Близкия изток се оказва хранителна среда за многобройни войни и конфликти, които продължават до ден днешен. Ето само част от тях: напреженията между палестинци и израелци, които понякога стигат до война; ливанската гражданска война от 1975 - 1990; войната в Персийския залив, след като през август 1990 година Саддам Хюсеин окупира Кувейт; военните сблъсъци в кюрдските региони на Турция, в Ирак и по-късно в Сирия; и накрая - фаталната инвазия на САЩ през 2003 година. Поредицата от грешки в хода на тази операция и след нея създаде в крайна сметка най-опасното - религиозен военен фронт, който пък доведе до възникването на \"Ислямска държава\". Малко по-късно ИД се намеси и в гражданската война в Сирия.В обобщение: всички тези трагедии не бива изцяло да се приписват на \"новия ред\", възникнал преди век. Тогава обаче бяха положени основите на една сбъркана регионална конструкция, която и до днес подхранва напреженията и войните в Близкия изток.", "date": "2017.05.15", "title": "Когато си поделиха Османската империя"}
{"url": "http://www.dnevnik.bg/sport/2017/05/15/2971310_robi_kiin_sushto_idva_v_bulgariia_za_blagotvoritelnoto/", "text": "Бившият ирландски национал Роби Кийн ще участва в благотворителното шоу на Димитър Бербатов и Луиш Фиго в София на 14 юни.\"С него се разбирахме телепатично. Забавлявахме се в мачовете и вкарвахме гол след гол. Капитан за пример на терена и извън него. Беше истинско удоволствие да играем заедно в \"Тотнъм\", написа Бербатов при представянето на поредния футболист, който ще играе на \"Васил Левски\".\"Той е единственият играч в историята на световния футбол, вкарвал за националния си отбор цели 19 последователни години - бележи за Ирландия от 1998 до 2016 г. Невероятно постижение, достойно за \"Гинес\", добавя българинът.Той припомня, че Кийн е рекордьор и по участия и голове за страната си – 146 мача и 68 гола. \"С тези попадения е сред най-резултатните европейски национали в историята редом с Герд Мюлер. А пред тях са само Ференц Пушкаш, Шандор Кочиш и Мирослав Клозе.\"Благотворителният двубой е на 14 юни на \"Васил Левски\". В отбора на Бербатов са Христо Стоичков, Красимир Балъков, Стилиян Петров, Мартин Петров, както и бившите играчи на \"Манчестър юнайтед\" Райън Гигс, Пол Скоулс, Неманя Видич, Патрис Евра и Едвин ван дер Сар.", "date": "2017.05.15", "title": "Роби Кийн също идва в България за благотворителното шоу на Бербатов и Фиго"}
{"url": "http://www.dnevnik.bg/razvlechenie/2017/05/15/2971318_djim_parsuns_ot_teoriia_za_golemiia_vzriv_se_omuji/", "text": "Звездата на ситкома  Джим Парсънс се омъжи за дългогодишния си приятел Тод Спиуак, съобщава британският в. \"Телеграф\".Парсънс, който играе ролята на неумелия в общуването теоретичен физик Шелдън Купър, пазеше грижливо в тайна личния си живот. Връзката между двамата датира от 2003 г., но той я обяви публично едва през 2012 г. Оттогава той говори по-открито за .44-годишният  е най-високоплатеният телевизионен актьор в момента. Според сп. \"Форбс\" в годината между юни 2015 г. и юни 2016 г. той е спечелил 25.5 млн. долара.За ролята си на Шелдън Купър Парсънс печели два пъти \"Еми\" (през 2010 г. и 2011 г.) и \"Златен глобус\".\"Теория за Големия взрив\" е в десетия си сезон и тримата главни актьори – Парсънс, и Джони Галеки, доскоро печелеха по 1 млн. долара на епизод. Тази година обаче те се съгласиха заплатите им да намалеят със 100 000 долара на епизод, за да може да бъдат вдигнати тези на поддържащите актриси Маим Биалик и Мелиса Раух.Интересен факт е, че Биалик, която играе доктор по невронаука в сериала, в истинския живот има докторат по същата тема.", "date": "2017.05.15", "title": "Джим Парсънс от \"Теория за Големия взрив\" се омъжи"}
{"url": "http://www.dnevnik.bg/sviat/2017/05/15/2971298_pravitelstvata_imat_vina_za_hakerskite_ataki_obiavi/", "text": "Правителствата по света трябва да приемат  от петък като сигнал, че е време да променят начина, по който трупат данни за уязвимости в софтуера, от които хакерите впоследствие се възползват, каза шефът на \"Майкрософт\", цитиран от Би Би Си.Компанията по-рано обяви, че  се е възползвала от дефект в \"Уиндоус\", идентифициран и откраднат от американското разузнаване. (Повече са използвания вирус четете .)Междувременно от европейската полицейска служба Европол , че е възможна нова атака чрез програмата WannaCry със завръщането на служители на работните им места след почивните дни.В изявление, публикувано на сайта на \"Майкрософт\", президентът на компанията Брад Смит критикува начина, по който правителствата съхраняват информация за уязвимости. \"Виждали сме как данни, складирани от ЦРУ, се появяват на платформата \"Уикилийкс\" и сега уязвимостите, откраднати от Националната агенция за сигурност, са засегнали потребители по целия свят\", каза Смит.\"Еквивалентен сценарий с конвенционални оръжия би бил някой да задигне част от ракетите \"Томахоук\" на американската армия.\"", "date": "2017.05.15", "title": "Правителствата имат вина за хакерските атаки, обяви \"Майкрософт\""}
{"url": "http://www.dnevnik.bg/biznes/2017/05/15/2971305_bezraboticata_prez_april_e_76/", "text": "Безработицата през април се понижи с 0.4 процентни пункта спрямо март и е вече 7.6%, сочи статистиката на агенцията по заетост. В сравнение със същия период миналата година показателят се свива с 1.7%.Броят на регистрираните безработни в бюрата по труда е 249 464 души. През април работа са започнали общо 25 243 души, от които 21 697 на първичния пазар на труда.Най-много свободни работни места в бюрата по труда са заявени от преработващата промишленост - 5129. В хотелиерството и ресторантьорството се търсят 5121 души, в търговията 3385, а в селското, горското и рибното стопанство - 1477.Най-търсените в бюрата по труда през април са професиите, свързани с предоставяне на персонални услуги. Сред тях са сервитьори, бармани, камериери, администратори в хотели, спасители, охранители и отговорници на търговски обекти. Следват операторите на машини в преработвателната промишленост като шивачи, кроячи, гладачи, както и квалифицирани работници в промишлеността - заварчици, шлосери, стругари, общи работници в строителството, продавачи и касиери в търговията, шофьори, монтажници, общи работници в промишлеността.От специалистите с висше образование най-търсени са учителите и преподавателите, следвани от инженерите, медиците и стопанските специалисти.", "date": "2017.05.15", "title": "Безработицата през април е 7.6%"}
{"url": "http://www.dnevnik.bg/sviat/2017/05/15/2970963_s_kostjum_za_450_evro_makron_zadade_ton_za_sdurjan_stil/", "text": "На церемониите по встъпване в длъжност новият президент на Франция носеше костюм, който струва само 450 евро. Това бе изтълкувано като послание, че Еманюел Макрон задава тон за по-сдържан стил и раздяла с епохата на \"бляскавите политици\".Показателен е дори фактът, че екипът на президента разкри пред медиите не само цената на неговия костюм, но и това, че синият костюм на съпругата му Брижит е взет назаем от модната къща \"Люи Вюитон\".\"Ройтерс\" припомня, че Франсоа Фийон, за когото в началото на кампанията се смяташе с голяма вероятност, че ще наследи Франсоа Оланд, попадна в поредица скандали за финансите му, сред които и този, че е получил като подарък от богат бизнесмен два шити по поръчка костюма на стойност 13 000 евро.\n    Неговият съпартиец и бивш държавен глава Никола Саркози бе кръстен от медиите \"президент блинк-блинк\" заради демонстративно бляскавия начин на живот, който водеше. Оланд, който го наследи, включително с обещанието да бъде \"нормален президент\", бе критикуван, че е плащал почти 10 000 евро на месец само на фризьора си.От десетилетия насам церемонията за встъпване в длъжност на новия президент е повод да се демонстрира и подкрепа за френските автопроизводители. Държавният глава прави своеобразна декларация чрез колата (или колите), които използва.До Елисейския дворец Макрон пътува с новата версия на \"Рено Еспас\" (Renault Espace), после се отправи по \"Шан-з-Елизе\" към Триумфалната арка и Вечния огън на гроба на Незнайния воин с военен джип VLRA, а накрая поздравяваше множеството от DS7 Citroen Crossback, който бе . Франсоа Оланд напусна резиденцията на държавния глава в DS5 Hybrid.Медиите обърнаха внимание, че новият президент скъса с традицията в този ден да пътува само с цивилни коли и премина с \"команден автомобил\" в маскировъчни цветове, какъвто президентът обикновено използва само за военния парад на националния празник 14 юли.Макрон има слабост към \"Рено\", а компанията му предостави новия си ван, преди да го пусне на френския пазар. Същото важи и за DS7 Crossback - новият президентския автомобил, който излиза на местния пазар през януари 2018 г.Шарл дьо Гол, Жак Ширак и Франсоа Оланд са използвали \"Ситроен\" за церемониално преминаване по прочутия парижки булевард. През 2007 г. Никола Саркози пътува с \"Пежо 607\", Велире Жискар Д'Естен предпочете да измине пеша пътя до Триумфалната арка.", "date": "2017.05.15", "title": "С костюм за 450 евро Макрон зададе тон за сдържан стил"}
{"url": "http://www.dnevnik.bg/sport/2017/05/15/2971362_bulgarski_paraplanerist_stana_svetoven_shampion_po/", "text": "Българският парапланерист Цветан Цолов стана световен шампион по целно кацане във Вльора, Албания. Той се представи много силно и заслужи златото в надпреварата, организирана от Международната федерация за въздушни спортове (FAI). През всичките девет кръга Цолов беше начело в състезанието, в което участваха 147 пилоти от 28 държави.Целта в дисциплината е след полета си участниците да се приземят възможно най-близо до центъра на финалната \"мишена\". Всеки участник има право да зачеркне най-слабия си опит, а останалите точки се сумират и се оформя крайният резултат.Цолов допусна една грешка, която изключи от резултатите си. Втори се нареди европейският шампион Матиас Слуга от Словения, а бронза взе Хайпин Чен от Китай.При отборите китайците спечелиха титлата, следвани от Сърбия и Чехия. Нунапат Фухон от Тайланд стана шампион при жените, а в тройката влязоха още чехкинята Маркета Томашкова и Рика Вуаянти от Индонезия.", "date": "2017.05.15", "title": "Български парапланерист стана световен шампион по целно кацане"}
{"url": "http://www.dnevnik.bg/sviat/2017/05/15/2971300_avstriia_se_zaputi_kum_predsrochni_izbori/", "text": "Австрия се запъти към предсрочни избори, след като управляващата широка коалиция се разпадна.Младшият партньор в нея, Австрийската народна партия (АНП), бе оглавена от 30-годишния външен министър Себастиан Курц след оставката на предишния ръководител – вицеканцлера Райнхолд Митерлернер.Курц призова за предсрочни избори, а канцлерът и лидер на социалдемократите  призна, че не би могъл да ги предотврати. Керн призова на пресконференция днес всички големи партии да преговарят за евентуалните дати.Канцлерът проведе среща на затворени врата с президента Александър ван дер Белен и е говорил с Курц по телефона. \"Зелените\" и Партията на свободата вече заявиха, че ще подкрепят предсрочните избори.Предсрочни избори биха дали предимство на крайнодясната Партия на свободата. Тя води в допитванията, а преди месеци кандидатът ѝ за президент стигна до балотаж.Проучвания обаче показват, че консерваторите може да се изкачат от трето на първо място, ако младият Курц – отявлен противник на имиграцията и критик на Турция, се справи с управлението ѝ.Предишният лидер на АНП  с обяснението, че не може да се справи с вътрешнопартийните конфликти. Наследникът му е звезда в австрийската политика и е смятан за най-добрия шанс за възраждане на консерваторите.Когато става външен министър на Австрия, Себастиан Курц е на 27 години - най-младият външен министър в Европейския съюз. По-малко от четири години по-късно неговата партия го избра за лидер, предаде ДПА.Още преди върховото ниво на  той предупреди да не се следва политика на отворените граници.Курц стана известен като един от на турския президент Реджеп Тайип Ердоган, призовавайки за спиране на преговорите за присъединяване на Турция към Европейския съюз.Курц се интересува от политика от много млад. Той е роден във Виена и започва партийна дейност, когато е на 16 години. След като беше избран за лидер, Курц каза, че висши служители на партията са се съгласили да му позволят да избере всички министри в евентуално свое правителство, посочва \"Асошиейтед прес\".Той заяви след закрито заседание, че е било постигнато съгласие поне за следващите избори участието в надпреварата да се води под друго име. Вместо под името \"Австрийска народна партия\". Курц и другите кандидати ще участват в предизборната надпревара като \"Листа Себастиан Курц - новата АНП\".Той планира да включи в изборните списъци хора извън партията по примера на новия френски президент Еманюел Макрон. \"Решихме да започнем движение\", каза той пред репортери. \"Ще разчитаме на доказани сили в АНП, но същевременно ще включим нови хора\", заяви Курц.", "date": "2017.05.15", "title": "Австрия се запъти към предсрочни избори"}
{"url": "http://www.dnevnik.bg/sviat/2017/05/15/2971375_bania_luka_shte_stroi_pametnik_na_melaniia_trump/", "text": "Паметник на първата дама на САЩ  още следващия месец ще се появи в град Баня Лука в Босна и Херцеговина, съобщава електронното издание \"Сараево таймс\".Гипсова статуя на родената в Югославия  в пълен ръст ще се появи срещу сградата на обувния завод \"Бема\" около 20 юни. Инициативата за паметника е на техническия директор на предприятието и депутат Маринко Умичевич.Вече са избрани дрехите и обувките (модел на \"Бема\"), с които  ще бъде изобразена. Статуята ще бъде направена от скулптора Стево Селак, който е известен с паметниците си на Доналд Тръмп и руския президент Владимир Путин.По този начин той се надява да привлече внимание към града и да допринесе за подобряването на отношенията между Вашингтон и Сараево.Ние се надяваме в бъдеще да получим от САЩ дружба вместо онези бомби, които сръбският народ получи от Бил Клинтън, заявил директорът на завода, цитиран от \"Нюзуик\". е родена през 1970 г. в Словения, която тогава влизаше в състава на Югославия. Обувният завод \"Бема\" изпрати на  обувки по случай встъпването в длъжност на Доналд Тръмп, припомнят ТАСС и БТА.", "date": "2017.05.15", "title": "Баня Лука ще строи паметник на Мелания Тръмп"}
{"url": "http://www.dnevnik.bg/bulgaria/2017/05/15/2971370_po_noja_ot_ubiistvoto_na_momche_v_borisovata_gradina/", "text": "По основното доказателство на прокуратурата по делото за убийството на 15-годишния Георги Игнатов в Борисовата градина от лятото на 2015 година - ножът, с който се предполага, че е извършено убийството, няма биологични следи.По този начин не може да се установи с категоричност, че обвиняемият Йоан Матев го е използвал. Това се разбра по време на заседанието в Софийския градски съд, на което се разглежда искането на обвиняемия да бъде В съда стана известно още, че според съдебномедицинската експертиза \"механо-генезата на възникване на уврежданията по гръдния кош и фланелката добре отговарят да са получени в резултат от прободно-порезно нараняване с иззетия нож\". Това според защитата на обвиняемия разколебава предположението, че ножът е използван за пробождането на убития и че убийството е извършено от Матев. Пред журналистите той се аргументира със сравнение с оценките в училище, където може да се получи \"добър\", но може да се получи и \"много добър\" и \"отличен\". Съдът обаче не се съгласи с аргументите му, повече четете от линка най-долу в статията.Адвокатът Светослав Гюров разказа и пред журналисти още, че братът на обвиняемия все още не е разпитан пред съдия. Това по думите му е странно, след като е основен свидетел на прокуратурата. Защитата обясни, че не братът не е бил разпитван, защото в тези случаи трябва да бъде извикан и обвиняемият, което до момента не е правено.Според прокурора експертизата е категорична, че с този нож е извършено престъплението и че той е използван от Матев. Затова и от държавното обвинение поискаха Матев да остане в ареста, докато тече разследването.Съдът ще се произнесе с решение в 15 часа.За решението на съда четете .", "date": "2017.05.15", "title": "По ножа от убийството на момче в Борисовата градина няма ДНК"}
{"url": "http://www.dnevnik.bg/sviat/2017/05/15/2971365_trump_vse_oshte_obmislia_premestvane_na_amerikanskoto/", "text": "Президентът на САЩ Доналд Тръмп преценява дали евентуално преместване на американското посолство в Израел от Тел Авив в Ерусалим би помогнало или навредило на изгледите за постигане на израелско-палестинско мирно споразумение, каза държавният секретар на САЩ , цитиран от \"Асошиейтед прес\".Откакто стана президент, Тръмп отстъпва от  да премести посолството като жест към Израел и казва, че все още проучва въпроса. Но Тилърсън пряко обвърза обмислянето на въпроса от Тръмп със стремежа му за \"Президентът внимателно се опитва да разбере как подобно решение би се отразило върху мирния процес\", каза  по телевизия Ен Би Си.Според него решението на Тръмп ще се основава на информация от всички страни, включително за това \"дали  за полезно за мирната инициатива\".В петък Тръмп заминава на като президент, което включва посещения в Саудитска Арабия, Израел и палестинските територии.Статутът на Ерусалим е един от най-емоционално натоварените въпроси в , като и двете страни имат претенции към него.Президентите на САЩ - както републиканци, така и демократи - многократно са се отказвали от прилагането на американски закон, изискващ посолството да бъде преместено в Ерусалим. Последният отказ, подписан от предишния президент Барак Обама, изтича на 1 юни. Очаква се Тръмп да удължи отказа с шест месеца, докато все още обмисля въпроса. /БТА", "date": "2017.05.15", "title": "Тръмп все още обмисля преместване на американското посолство в Ерусалим"}
{"url": "http://www.dnevnik.bg/bulgaria/2017/05/15/2971349_vzimaneto_na_resheniia_e_efektivno_pri_pozitivna/", "text": "Всеки ден се изправяме пред редица ситуации, в които трябва да направим избор. Понякога обаче съмнението, перфекционизмът или разсеяността могат да застанат на пътя ни и да превърнат вземането на решение в истински кошмар.Затова не анализирайте прекалено, особено за ежедневни и малко значими неща, съветват експертите. Колкото повече го мислите, толкова по-несигурни ще се чувствате. Автоматизирайте някои от решенията си. Ако имате определен дневен режим, който да спазвате, ще ви се налага да правите по-малко избори и да не губите времето си излишно. Останете с позитивна нагласа за резултата. Дори и да вземете неправилното решение, няма да настъпи краят на света.И все пак, ако решението се отнася до кариерна промяна или смяна на работното място, не прибързвайте, а обмислете внимателно възможностите. А някои от тях може и да са сред топ обявите за работа на . търси  търси  търси  обявява  търси  търси  търси търси търси: търси търси: търси търси ", "date": "2017.05.15", "title": "Взимането на решения е ефективно при позитивна нагласа за резултата"}
{"url": "http://www.dnevnik.bg/sviat/2017/05/15/2971427_kakvo_se_sluchi_s_braziliia_godina_sled_impiichmunta/", "text": "Измина една година от импийчмънта на бразилския президент . Ако наследникът ѝ Мишел Темер се е надявал да успокои Бразилия след битките, които разделиха страната миналата година, последните дни доказаха, че той все още е далеч от тази цел., който ще управлява само две години и половина, е съсредоточил вниманието си върху прокарването на икономически реформи, които го правят крайно непопулярен. Особено като се има предвид, че те се правят през период на дълбока рецесия - най-тежката в историята на страната.И така, дали Бразилия е на път да одобри важни реформи и веднага след това да избере правителство, което обещава да ги отмени? Бъдещето на най-голямата икономика в Латинска Америка далеч не е сигурно.Бразилия на  често изглежда като две различни страни. В едната, където рекордните 13.5 милиона души са безработни, настроението е мрачно. Според проучване на общественото мнение трима на всеки четирима бразилци не одобряват сегашното правителство.Пазарните играчи обаче говорят за друга страна. Бразилската фондова борса е в голям подем, откакто . Инфлацията и лихвените проценти падат рязко и много анализатори прогнозират, че рецесията вече е отминала, въпреки че икономическият растеж вероятно все още няма да е особено висок тази година.Правителството твърди, че рецесията е била причинена от разширяващата се пропаст между разходите и приходите. Президентът Темер предлага да ремонтира икономиката, като ребалансира бюджета, започвайки от скъпо струващата пенсионна система.В края на април обаче хиляди излязоха по улиците срещу неговия план - първата обща стачка в Бразилия от повече от две десетилетия.В големи градове като Рио де Жанейро и Сао Пауло се стигна до сцени на насилие. Според едно проучване 71% от бразилците са против промени в пенсионното законодателство, съгласно които хората ще работят повече и ще внасят повече пари в държавната пенсионна система.Само няколко дни след протестите обаче правителството прокара спокойно реформата през една от комисиите в Конгреса, като че ли нищо не се е случило.\"Майката на всички реформи\" по всяка вероятност ще бъде гласувана от долната камара на законодателния орган на пленарно заседание по-късно този месец. Представители на правителството и много анализатори прогнозират, че Темер може да издейства приемането на реформата най-рано през септември.През първата му година на поста поредицата победи на бразилския президент в Конгреса е впечатляваща. Особено когато бъде направено сравнение с неговата предшественичка Дилма Русеф, която не съумя да си осигури гласовете дори на една трета от депутатите, за да избегне процедурата по импийчмънт.Миналата година Темер одобри промяна в конституцията, налагайки таван на разходите, замразяващ в реални измерения националния бюджет за период от 20 години.А броени часове преди общата стачка Конгресът прие без притеснения трудовите реформи на държавния глава, които улесняват наемането и съкращаването на работна ръка и отслабват позициите на профсъюзите.Това, че един президент успява да получи своето в Конгреса, не означава непременно, че той е популярен. Темер често казва, че силата му идва от липсата на привърженици.Повечето хора, които индиректно гласуваха за него на изборите през 2014 година, когато той бе кандидатът за вицепрезидент на Дилма Русеф, сега го презират заради това, което приемат за предателство.Колкото и да е странно, това го поставя в удобната позиция да не трябва да се опитва да се хареса на избирателите. \"Популярността ще дойде по-късно. Моят план е реформите да бъдат одобрени, страната да се върне на верния път. Това е единствената ми цел\", каза Темер в реакция на проучванията на общественото мнение. Неотдавна той обеща да се оттегли от политиката след 2018 година. По ирония на съдбата успехът на Темер в одобряването на непопулярните реформи може да се окаже пагубен за самия него.Проучванията на общественото мнение в последно време навеждат на мисълта, че бившият президент Л, известен като Лула, се очертава като най-силния претендент на президентските избори догодина, които ще са първата възможност за бразилците да кажат своята дума за националната политика след импийчмънта миналата година.Лула обвинява своя някогашен съюзник, че е бил \"мозъкът\" на държавен преврат срещу Русеф. Главната причина за преврата според Лула е била прокарването на реформите, които \"отменят исторически права на работниците и принуждават хората да работят по-дълго\".Тази логика, изглежда, се харесва на част от електората. През последните няколко седмици с напредването на реформите през Конгреса подкрепата за Лула в проучванията също се увеличи.Той обаче може дори да не бъде допуснат да се кандидатира за президент и да отиде в затвора преди изборите догодина, тъй като са му повдигнати пет различни обвинения в корупция. Лула се яви в съда по-рано тази седмица.След две дълги години на разследвания, широкомащабното разследване за корупция в държавния най-накрая ще стигне своята кулминация тази година.След скандала малцина политици в Бразилия запазиха реномето си. С изключение на Лула на практика всички добре познати политици от водещите партии са с много нисък рейтинг в проучванията.Това може да остави вратата отворена за някои новобранци като крайнодесния депутат Жаир Болсонаро и кмета на Сао Пауло и бивш водещ на телевизионното предаване \"Стажантът\" Жоао Дория.Картината на този етап обаче е прекалено неясна, за да бъдат давани каквито и да било прогнози. Начинът, по който се финансират предизборните кампании, освен това бе подобрен от 2014 г. и ролята на частните пари бе намалена драстично.Мнозина са на мнение, че сагата с импийчмънта миналата година е затворила една объркваща глава от историята на Бразилия. Сега, ретроспективно погледнато, изглежда, че тя е отворила най-непредсказуемата глава.Никой не може да предскаже бъдещето на Бразилия. Избирателите ще го решат догодина. /БТА", "date": "2017.05.15", "title": "Какво се случи с Бразилия година след импийчмънта на Русеф"}
{"url": "http://www.dnevnik.bg/zdrave/2017/05/15/2971423_kontaktut_koja_do_koja_e_po-dobur_ot_kuvyoza_za/", "text": "Ползата от контакта на новородените с кожата на майката и баща веднага след раждането е доказана за дългосрочното здраве на бебето, както и за създаването на връзката с родителите. При преждевременно родени деца той има и терапевтична функция, която помага на бебето да се развие.Това изтъкват от фондация \"Нашите недоносени деца\", по чиято инициатива за пръв път в България днес се отбелязва Световният ден на кенгуру-грижата (15 май). Целта на кампанията и в България и по света е да популяризира практиката в родилните оделения да се отделя време за този близък конткат с новородените, дори и когато са родени преждевременно. Това е най-ефективният начин за включване на майките и бащите на недоносените в грижите за техните бебета, казват от фондацията., коментира д-р Бояна Петкова, медицински експерт във фондация \"Нашите недоносени деца\".Световната здравна организация и други международни професионални организации препоръчват прилагането на метода \"кожа до кожа\" като една от добрите практики в стабилизирането на недоносените бебета. В България обаче тя не е популярна и наложена практика в неонатологичните отделения и с това се бори фондация \"Нашите недоносени деца\" като организира информационни кампании за специалистите.В инициативата за първото отбелязване на Световния ден на кенгуру-грижата са се включили СБАЛДБ \"Проф. Иван Митев\", СБАЛАГ \"Майчин Дом\", МБАЛ I-ва Градска болница в София; МБАЛ \"Д-р Иван Селимински\", Сливен, МБАЛ Пловдив, МБАЛ \"Д-р Атанас Дафовски\", Кърджали, МБАЛ \"Д-р Стоян Черкезов\", Велико Търново, УМБАЛ \"Проф д-р Ст. Киркович\", Стара Загора, Дом за медико-социални грижи - Плевен, УМБАЛ Русе, МБАЛ \"Д-р Стамен Илиев\", Монтана, МБАЛ Търговище и МБАЛ Шумен.На днешния ден в рамките на кампанията в тези болници за около 1 час е осигурен достъп на родителите на недоносени бебета, за да практикуват контакта \"кожа до кожа\" с техните новородени деца. Десетки са майките на преждевременно родените бебета, които са заявили желание да се възползват от тази възможност.", "date": "2017.05.15", "title": "Контактът \"кожа до кожа\" е по-добър от кувьоза за недоносените бебета, казват специалисти"}
{"url": "http://www.dnevnik.bg/gradska_sreda/2017/05/15/2971348_stolichnata_obshtina_obiavi_poruchka_za_88_mln_lv_za/", "text": "Центърът за градска мобилност на Столичната община обяви обществена поръчка за 88 млн. лв. , се вижда от сайта на Агенцията за обществени поръчки. Крайният срок за подаване на оферти е 13 юли, а системата трябва да бъде въведена в експлоатация до 2020 г.Новата система предвижда замяната на хартиените с електронни карти, които ще се продават и в специален онлайн портал, нов начин за таксуване, видеонаблюдение във всички превозни средства в градския транспорт. Има два варианта, по които ще се таксуват пътниците - на изминато разстояние или за време, като предстои Столичният общински съвет да избере един от тях.Предвидената стойност на цялата система е 78 млн. лв., като още 10 млн. лв. са за иновативни канали за плащане, които биха могли да се появят в бъдеще. Общата сума от 88 млн. лв. ще бъде изплащана на избрания изпълнител в продължение на 10 години.В поръчката влизат купуване на 1300 броя устройства за продажба на превозни документи, 4300 валидатора за наземния градски транспорт и 433 за метрото. Офертите ще бъдат оценявани със 70 точки за техническото предложение и 30 точки за цената. Сред основните изисквания към кандидатите са да имат изпълнени поне 3 подобни системи за последните 10 години и генериран оборот от поне 30 млн. лв.", "date": "2017.05.15", "title": "Столичната община обяви поръчка за 88 млн. лв. за нова система за таксуване в градския транспорт"}
{"url": "http://www.dnevnik.bg/bulgaria/2017/05/15/2971391_nad_70_obshtinski_apartamenta_sa_prodadeni_vuv_varna/", "text": "Само за две години – 2015 и 2016, община Варна е продала на цени, над три пъти по-ниски от пазарните, 76 апартамента от фонда си за настаняване на граждани с установени жилищни нужди. Това показва справка, изготвена от администрацията, която \"Дневник\" получи неофициално.Продадените апартаменти се намират основно в кварталите \"Владислав Варненчик\", \"Младост\" и \"Възраждане\". Осемнадесет от продадените жилища се намират в с. \"Каменар\", където живее голяма ромска общност, а две са в близките до централната част на Варна квартали \"Левски\" и \"Трошево\".Справката показва също, че продадените жилища са с различна квадратура, като най-малките са около 40 кв.м, а най-големите - около 100 кв.м. Средните цени, на които са извършвани сделките, са около 508 лв. на кв.м, или около 254 евро.В същото време бърз преглед на цените в сайтовете на големите агенции за търговия с недвижими имоти във Варна показва, че пазарът на имотите в посочените райони на града се движи на поне три пъти по-високи стойности.Според действащите в момента общински наредби право да купи жилището, в което е живял не по-малко от пет години като крайно нуждаещ се, има всеки наемател, отговарящ на няколко условия. Основното сред тях е той да няма друго жилище, недвижим имот или идеална част от тях в страната и да няма задължения към община Варна. Действащият регламент позволява продажбите да стават \"на цени, не по-ниски от данъчните оценки на имотите\".Темата за начините, по които местната администрация се разпорежда с жилищните си имоти, влезе в полезрението на медите през миналата седмица. Повод станаха разкрития за .В по-голямата част от апартаментите там са регистрирани служители в различни общински структури. В други (по неизвестни критерии) са настанени работещи в МВР, следователи и прокурори. Седем жилища са отредени за артисти, художници и лекари с принос към качеството на обществения живот във Варна.Сред най-любопитните случи на настанени в общински ведомствени жилища на бул. \"Цар Освободител\" №88 е този с Невена Клюнкова. Тя е началник-отдел \"Човешки ресурси и вътрешен административен контрол\" в общината и обитава апартамент от 104 кв.м. За него плаща месечен наем от 92 лв. Но проверка на \"Дневник\" показа, че \"социалният\" размер на този наем може би не е оправдан.Така например според отзив, публикуван в сайта на туристическа компания, през февруари м.г. те са избрали за почивката си петзвезден хотелски комплекс на брега на о. Мавриций в Индийския океан. В текста е отбелязано дори името на хотела - Intercontinental Resort Mauritius.\"Пиша настоящето писмо\" да изкажа благодарност за прекрасната емоция, която ни създадохте, гласи отзивът, подписан с имената на Клюнкова. Всичко беше на нивото, което очаквахме – хотела и плажа бяха прекрасни. Храната беше на добро ниво и много разнообразна\". (В цитата е запазен оригиналният правопис на отзива).Според офертите, публикувани на сайта на въпросната туристическа компания, почивка на о. Мавриций със седем нощувки струва от 3378 лв. до 4469 лв. на човек.До началото на март 2014 г. в общински имот на бул. \"Цар Освободител\" №88, вх.1, ет. 6 ап. 19 е живяла и Виолета Бошнакова. За нея няма данни да е член на местната администрация или професионален кадър с изключително значение за обществения живот във Варна. Поради изтичането на договора й, но и като отговаряща на всички изисквания в съответните общински наредби, с решение от 8 април 2014 г. на комисия, назначена от кмета на варненския район \"Приморски\", Бошнакова и членовете на домакинството й са получили нова заповед за настаняване в същия апартамент. Това би трябвало да означава, че тя е \"с установенижилищни нужди\".Но според данни в Регистъра на центровете за професионално обучение на същия адрес се намира школа, представлявана от... Виолета Бошнакова. Тя организира курсове по оперативно счетоводство, икономика, мениджмънт, компютърни технологии и др.. Центърът за професионално обучение е дейност на дружеството \"Европа 1997\", чийто едноличен собственик е 71-годишната Станка Бошнакова.Миналата седмица се оказа, че . Той е настанен във ведомствено жилище от 110 кв.м, за което плаща 87 лв. месечен наем. Формално той има право да живее там като високопоставен член на местната администрация без друго жилище във Варна. Проверка в Имотния регистър обаче показа, че семейството му има добри възможности да поддържа високо качество на живот и да плаща наем на пазарни цени.Публикация в блога на журналиста Борис Касиков и последвал репортаж на \"Нова телевзия\" показаха, че в началото на февруари т.г. с решение на Общинския съвет във Варна ведомственият апартамент, в който е настанен Пейчев, е бил прехвърлен във фонда, предназначен за граждани с установени жилищни нужди. Така то вече е можело да бъде продадено на цените, споменати в началото на текста.Според обясненията на Пейчев прехвърлянето на апартамента му е станало заради грешка на чиновник в общинския съвет и то трябва да бъде отменено по време на първата предстояща сесия на съвета през май.", "date": "2017.05.15", "title": "Над 70 общински апартамента са продадени във Варна на цени, три пъти под пазарните"}
{"url": "http://www.dnevnik.bg/sport/2017/05/15/2971463_sestri_stoevi_se_nadiavat_na_medal_ot_svetovnoto_po/", "text": "Българските бадминтонистки Габриела и Стефани Стоеви се надяват на силно представяне на световното първенство, като гледат към медалите. Наскоро двойката спечели сребро от европейското в Дания.\"Заминаваме за Канада и САЩ. Това ще е подготовка за световното, което е най-голямата ни цел. Надяваме се на много добър резултат. Ако можем да влезем в медалите, ще е най-големият ни успех\", каза Габриела Стоева пред БНТ.Световното първенство ще се проведе от 21 до 27 август в Глазгоу.Българките смятат, че азиатските състезателки, които доминират в спорта, вече гледат по различен начин към тях. \"За азиатците ние сме най-голямата изненада. Ние, първо, идваме от България - страна, където бадминтонът не е много развит. Мисля, че много им объркваме схемите. Тази година бихме една от най-добрите китайски двойки на German Open. Гледат ни много изкъсо вече, не ни подценяват и играят на 200 процента срещу нас\", заяви Стефани Стоева.Двете посочиха, че разчитат много на силната си игра в защита, където според Габриела Стоева \"са бетон\".\"За нас е много ценно (сребърното отличие от европейското), защото се борим за този медал от две години. Всеки път падаме в четвъртфиналите и не успяваме да влезем във фазата с медалите. Но тази година си казахме, че това е нашата година. Вече от полуфинала играта ни беше коренно различна. Бяхме много спокойни, защото знаехме, че сме си гарантирали медал\", заяви Стефани Стоева.", "date": "2017.05.15", "title": "Сестри Стоеви се надяват на медал от световното по бадминтон"}
{"url": "http://www.dnevnik.bg/bulgaria/2017/05/15/2971446_predsedateliat_na_vurhovniia_kasacionen_sud_poiska/", "text": "Председателят на Върховния касационен съд Лозан Панов е изпратил писмо до президента Румен Радев с искане да упражни конституционното си правомощие и да сформира специална комисия, която да разследва срещата в ЦУМ между главния прокурор Сотир Цацаров, бизнесмена и издател Сашо Дончев и бившия член на ръководството на БСП Георги Гергов.За това съобщават от пресцентъра на Върховния касационен съд. Досега Радев не е коментирал срещата.Миналата седмица стана известно, че инспекторатът към Висшия съдебен съвет също е започнал проверка, но по сигнал. Преди няколко седмици Висшият съдебен съвет оказа да проверява случая, а тезата на главния прокурор е, че той не е нарушил закона, защото участниците в срещата не били нито криминално проявени, нито обвиняеми.В писмото до Радев, Лозан Панов пише, че отказът на Цацаров, който според Конституцията \"е върховният гарант за осъществяването на надзора за спазването на законите в Република България\", да отговря пред членовете на съдебния съвет във връзка с нерегламентираната му среща, \"хвърля основателни съмнения за наличието на правова държава\".и които имат политически позиции в навечерието на изборите е грубо погазване на закона\".Според Панов фактът, че след срещата има много неотговорени въпроси е породило у \"критично малкото български граждани, които все още вярват на българската съдебна власт\", усещането, че дейността на \"прокуратурата за възбуждане на наказателно преследване и осъществяване на надзор за законностПанов смята, че с действията на Цацаров пораждат основателни съмнения, не само за дефицит, но и за липса на правова държава, а това щяло да доведе до делегитимиране на държавното обвинение.\"Нещо повече. След обявяването на срещата от единия от участниците, последвалите действия от страна на прокуратурата и неустановената истина за състоялия се разговор водят до възникването на основателни съмнения в обществото за съществуване на опасност оплакалият се от злоупотреба с власт гражданин да стане обект на репресивен реваншизъм\", пише още Панов.Според него на фона на това подкопано доверие, твърдението, че съдебната власт \"е независима и не можем да се месим\" изглежда напълно неоснователно. Председателят на ВКС смята, че \"в рамките на правомощията на президента Конституцията му възлага правото и задължението да упражнява и извънконституционна намеса при определени ситуации\".Ако това събитие бъде оставено без правни последици, това би довело до дълбоко накърняване на доверието на българските граждани в съдебната система, а навън, пред нашите партньори в Европейския съюз, страната ни е заплашена от имиджова катастрофа с дългосрочни последици\", пише в писмото си Панов.Президента Румен Радев така и не отговори на искане на Съюза на издателите за среща. Повод беше срещата в ЦУМ, а от организацията се надяваха да обсъдят с държавния глава \"въпросите на свободата на словото и оцеляването на независимите информационни канали\". Радев заяви, че", "date": "2017.05.15", "title": "Председателят на Върховния касационен съд поиска президентът да разследва Цацаров заради срещата в ЦУМ"}
{"url": "http://www.dnevnik.bg/bulgaria/2017/05/15/2971465_mvr_suvetva_abiturientite_ako_niamate_knijka_ne/", "text": "В навечерието на абитуриентските балове МВР разпространи препоръки, насочени към безопасността на завършващите и предотвратяване на инциденти по време на традиционно шумните празненства.От \"Пътна полиция\" напомнят, че правилата за движение се запазват и по време на празници и че както в предходни години, видеокамери ще документират поведението на абитуриентите и на техните шофьори. По време на баловете миналата година пътните полицаи са установили повече от 700 нарушения. Най-честите са неизползване на обезопасителен колан, неправилен превоз на пътници, шофиране от неправоспособни водачи или под въздействие на алкохол. Може би и затова сред съветите на МВР са: \"Ако не сте правоспособен водач, не демонстрирайте шофьорските си \"умения\" точно на бала\" или: \"Навреме си осигурете трезвен и опитен водач\".От тази година са в сила изменения и допълнения в Закона за движението по пътищата и голяма част от тях се отнасят за управлението на моторни превозни средства от неправоспособни водачи и от водачи под въздействието на алкохол или наркотични вещества. Санкциите са сериозни и за собствениците на превозните средства, които са им ги предоставили.Не позволявайте рисковото поведение на приятели да ви постави в опасност от пътен или друг вид инцидент по време на абитуриентския бал. Най-рисковото поведение на возещите абитуриенти е свързано с управление с превишена скорост и извършване на опасни маневри с автомобили; отнемане на предимство; преминаване при червен сигнал на светофара; неправилно превозване на пътници, показващи се от прозорците и люковете на автомобилите или седнали върху рамките на вратите; возене на повече пътници от броя от местата за сядане; управление от неправоспособни водачи и/или употребили алкохол и/или наркотични вещества; подаване на неразрешени светлинни и звукови сигнали и агресивно поведение към останалите участници в движението, главно към пешеходците.Помнете, че червеният сигнал на светофара не дава предимство на празнуващите! Еуфорията не е оправдание за извършване на необмислени и рискови действия. Комбинацията от емоции и еуфория е лош съветник и води до загуба на чувството за предпазливост, до безкритичност и опасна агресивност. Самоконтролът в такива моменти не пречи на приповдигнатото настроение, но оставя повече спомени от преживените емоции.Навреме си осигурете трезвен и опитен водач на празничната кола. Изпитият алкохол подвежда към \"смели\" решения, а крайният резултат е нежелан.Това може да е родител или друг близък. Не се качвайте в кола с шофьор, който е употребил алкохол – вие сте в центъра на вниманието и имате право да поискате от останалите да не рискуват празникът да се провали. При нужда потърсете съдействие и от родителите или други близки.Ако все още нямате шофьорска книжка, но имате известни познания, не ги демонстрирайте точно на бала. Емоциите в този момент може да се окажат лош съветник. Рискът от попадане в пътен инцидент в подобна ситуация е много по-голям.Бъдете внимателни и не се примирявайте с нарушенията на обществения ред, които може да застрашат и сигурността на движението по пътищата. Винаги може да се обадите на телефон 112 и да потърсите помощ. Подсигурете се и с телефонните номера на близки, които биха се отзовали на молба за помощ.Родители, за сигурността на своите абитуриенти предложете им истински да се забавляват на бала, а вие или друг да поеме ангажимента да шофирате. Дори да са правоспособни водачи, за предпочитане е абитуриентите да не сядат зад волана, когато са в особено емоционално състояние и лесно може да допуснат грешки. Ако все пак за деня на бала или за следващите празнични дни предоставите на своя абитуриент семейния автомобил, поговорете с него за опасностите на пътя. Доброжелателно го предупредете: да не си позволява алкохол, да не кара рисково и да не се влияе от опасни спонтанни предложения за извънредни пътувания от страна на пийналата компания.", "date": "2017.05.15", "title": "МВР съветва абитуриентите: Ако нямате книжка, не демонстрирайте шофьорски умения точно на бала"}
{"url": "http://www.dnevnik.bg/video/2017/05/15/2971466_video_zvezden_vzriv_na_1000_godini_produljava_da/", "text": "Американската аеро-космическа агенция (NASA) комбинира данните от 5 телескопа, за да сглоби изображение на останките от избухването на супернова звезда в съзвeдието Бик, която е известна като Ракообразна мъглявина.Тя се намира на 6500 светлинни години от Земята и е резултат от избухване на супернова през 1054 г., разказва агенцията.Видеото започва с изображение, съставено от снимки в \"почти целия електромагнитен спектър\".За подробния образ на бившата звезда са използвани данни от радиотелескопа \"Карл Лански\" в Южно Мексико, орбиталния телескоп \"Хъбъл\", космическия телескоп \"Спитцър\", рентгеновата обсерватория \"Чандра\" и европейската орбитална рентгенова обсерватория XMM-Newton.Ракообразната мъглявина с линеен диаметър 10 светлинни години е открита от двама астрономи - от Джон Бивайс през 1731 г. и (независимо от него) от Шарл Месиe през 1758 г. Името е дадено през 1840 г. от Уилямс Парсънс.", "date": "2017.05.15", "title": "Видео: Звезден взрив на 1000 години продължава да очарова"}
{"url": "http://www.dnevnik.bg/bulgaria/2017/05/15/2971492_lozan_panov_kum_prezidenta_radev_kato_arbitur_mejdu/", "text": "Уважаеми господин Радев,Съгласно разпоредбата на чл. 92, ал. 1 от Конституцията на Република България президентът е държавен глава, който в качеството си на висш едноличен държавен орган олицетворява единството на нацията и представлява държавата в международните отношения. Правомощията му са уредени в чл. 98 – 101 от основния закон. При реализирането на някои от тях президентът осъществява и регулативни функции по отношение на другите държавни органи.Авторитетната намеса на президента може да има съществено политическо значение – Решение №25 от 21.XII.1995 г. на Конституционния съд на Република България по конституционно дело №27/95 г., Държавен вестник, бр. 6/96 г.По този повод се обръщам към Вас с молба да упражните конституционно установените Ви правомощия на държавен глава и да сформирате специална комисия, която да разследва случая със станалата публично известна със закъснение среща на главния прокурор с член на ръководен орган на партия и бизнесмен Георги Гергов и издателя на вестник \"Сега\" и бизнесмен Сашо Дончев.Съгласно Конституцията и Закона за съдебната власт главният прокурор притежава изключителни правомощия в сферата на наказателното производство и надзора за законност, като осъществява надзор за законност и методическо ръководство върху дейността на всички прокурори.В централизираната система на прокуратурата всички административни ръководители в прокуратурата са подчинени и се отчитат пред главния прокурор (чл. 136, ал. 4 ЗСВ).Когато имаме нерегламентирани контакти на главен прокурор с бизнесмени, спрямо които се извършват предварителни прокурорски проверки и които имат политически позиции в навечерието на изборите, е грубо погазване на закона.Дори и у критично малкото български граждани, които все още вярват на българската съдебна власт, се породи усещането, че дейността на прокуратурата за възбуждане на наказателно преследване и осъществяване на надзор за законност се обуславя не от предвидените основания в закона, а от лични контакти, непрозрачно влияние и корупционни практики. Действията на главния прокурор пораждат основателни съмнения за дефицит, а защо не и за липса на правова държава. Без съмнение е, че това ще доведе до делегитимиране на една ключова държавна институция, каквато е прокуратурата.Нещо повече. След обявяването на срещата от единия от участниците, последвалите действия от страна на прокуратурата и неустановената истина за състоялия се разговор водят до възникването на основателни съмнения в обществото за съществуване на опасност оплакалият се от злоупотреба с власт гражданин да стане обект на репресивен реваншизъм. Именно Една такава стъпка не би могла да противоречи на принципа на разделение на властите и на принципа за независимостта на съдебната власт (чл. 8 и чл. 117, ал. 2 от Конституцията). Едно друго разбиране почива на твърде стеснителното тълкуване на конституционния текст, без да държи сметка, че разпоредбата на чл. 92, ал. 1 от Конституцията гласи: \"Президентът е държавен глава. Той олицетворява единството на нацията...\". Подобно твърдение би принизило конституционния статус на българския държавен глава и би противоречало на Конституцията. В рамките на правомощията на президента Конституцията му възлага правото и задължението да упражнява и извънконституционна намеса при определени ситуации.,тъй като в настоящата ситуация Вие бихте могли да предотвратите девалвацията на доверието към цялата институционална система на държавата. Ако това събитие бъде оставено без правни последици, това би довело до дълбоко накърняване на доверието на българските граждани в съдебната система, а навън, пред нашите партньори в Европейския съюз, страната ни е заплашена от имиджова катастрофа с дългосрочни последици.В една такава ситуация Вашата намеса е повече от наложителна. Принципът за разделение на властите според мотивите на Решение №6 от 22.04.1994 г. по к.д. №4 от 1993 г. на Конституционния съд е \"метод за оптимално функциониране на върховната държавна власт и средство за предотвратяване на евентуален произвол от страна на другите държавни органи, което рефлектира върху правата на гражданите\".Конструкцията на чл. 92, ал. 1 от КРБ следва исторически установена световна практика, че към конституционния ред на една република принадлежи изборен държавен глава.Неговият авторитет и компетенции олицетворяват съществуването и единството на държавата и тази негова позиция оправдава той да има функцията по балансиране на политически процеси. В правната теория това положение е известно като \"активeн арбитраж\" у държавния глава, оприличаван на \"четвърта власт\". Конституцията на Република България, без изрично да визира \"арбитража\", който президентът на Републиката има като умиротворител и като балансьор сред трите власти, съдържа това разбиране, но изразено с думите: \"олицетворява единството на нацията\" посредством предоставените му функции в трите разделени власти.Приветствам действията на Инспектората към ВСС да започне проверка по казуса, но за съжаление проверката и доказването на фактите, свързани с данни за извършаването на престъпление от страна на главния прокурор, не са в правомощията на главния инспектор. Компетентен орган за това е Прокуратурата на Република България. Няма да коментирам действията на ВСС, свързани с казуса на главния прокурор, защото има събития, които са толкова абсурдни, че човек не бива да ги коментира.Резултатите от една обективна проверка от напълно независим орган, който стои равноотдалечен от трите власти, каквато е президентската институция, биха били достатъчно основателен повод, ако има данни за извършено престъпление, за сезиране на Прокуратурата и последващи стъпки за охраняване на досъдебното производство от евентуални репресии върху разследващите магистрати от страна на главния прокурор.И накрая бих искал да добавя, че стойността на предоставените на президента правомощия се проявява в единството с характера на самия президент.При един президент, притежаващ воля и характер, \"слабите\" правомощия могат да се изпълнят с истинска мощ. Следователно личността на президента неизбежно преминава в предоставените му правомощия, за да им придаде собствените си качества. Известно е, че силата на президентските правомощия е не толкова в самите тях, колкото в морално-политическия и волеви характер на онзи, който ги осъществява.В момент когато институционалното доверие в страната е пред пълен срив, а имиджът на държавата ни е на път да катастрофира, Вие като най-висшестоящия и обективен арбитър бихте могли да предотвратите тези негативни последици. Никой от тези, които са поели кръста да участват в управлението на страната, не бива да забравя, че историята ще бъде безпощадна към всички, които отказват да бранят достиженията на демокрацията и правовата държава. Дълбоко вярвам, че с Вас бихме могли да работим заедно за връщането на доверието в институциите.Дълбоко вярвам и в това, че занапред ще инициирате онези законодателни промени в Конституцията, които да гарантират върховенството на правото и въведат онзи механизъм за контрол на главния прокурор, който занапред да ограничи възможностите за произвол от негова страна.Молбата ми към Вас ще завърша с една мисъл на великия Уинстън Чърчил: \"Отговорността е цената на величието.\" В очакване на Вашия отговор, господин президент, оставам с уважение.", "date": "2017.05.15", "title": "Лозан Панов към президента Радев: Като \"арбитър\" между властите проверете срещата в ЦУМ (пълен текст)"}
{"url": "http://www.dnevnik.bg/bulgaria/2017/05/15/2971481_ministurut_na_otbranata_iska_uduljavane_na_obuchenieto/", "text": "Министърът на отбраната Красимир Каракачанов публикува за обсъждане  проект на постановление на Министерския съвет за изменение и допълнение на Правилника за прилагане на Закона за резерва и въоръжените сили на Република България. Документът е приет на 6 юли 2012 г., а предлаганите редакции целят подобряване на възможностите и реда за приемане на българските граждани в доброволния резерв, усъвършенстват се регламентите за присвояване на военно звание при подписване на договор за служба в доброволния резерв и разширяване на възможностите за повишаване в звание на резервисти и запасни.Сред най-сериозните новости е възможността на служба в доброволния резерв да се постъпва без конкурс, като ще се оптимизира и процедурата по прием. Предвижда се обаче увеличаване на продължителността на началната военна подготовка за доброволния резерв, като тя ще е колкото тази на преминаващите през начална военна подготовка.Редакциите изчистват и взаимоотношенията между военните и работодателя на приетитe на служба в резерва. Създава се и възможност резервистите да заместват отсъстващ военнослужещ и да бъдат назначавани за временно изпълнение на задълженията на вакантна длъжност за военнослужещ и в други военни формирования, а не само в тези, където са назначени на длъжност за резервисти.Новите текстове подобряват и процедурата за присвояване на звания по резерва на български граждани без военна подготовка, които са подписали договор за служба в доброволния резерв и са завършили начална военна подготовка. Регламентира се и присвояване на военно звание \"лейтенант\" на българските граждани, придобили квалификация \"Офицер от резерва\". Освен това се дава по-широка възможност за повишаване във военни звания на резервисти и запасни.", "date": "2017.05.15", "title": "Министърът на отбраната иска удължаване на обучението за резервистите"}
{"url": "http://www.dnevnik.bg/pr_sfera/2017/05/15/2971502_tupperware_obiaviava_vtoro_po_red_sustezanie_kulinarni/", "text": "За нас в Tupperware готвенето е страст. Това е един от начините да съживим духа на марката и мотото ни \"Увереността Ви отива\". За да споделим тази идея, миналата година създадохме наш собствен вътрешнофирмен кулинарен конкурс на европейско ниво - \"Кулинарни звезди\". Повече от 30 000 кулинари от цяла Европа участваха в конкурса и 22 бяха избрани за победители.За повече информация .", "date": "2017.05.15", "title": "Tupperware обявява второ по ред състезание \" Кулинарни звезди\""}
{"url": "http://www.dnevnik.bg/sviat/2017/05/15/2971501_rusiia_ne_priema_razrastvaneto_na_kluba_na_iadrenite/", "text": "Русия счита за неприемливи ядрените и ракетните изпитания на Северна Корея и призовава международната общност да се върне към преговорите с Пхенян, обяви президентът на страната Владимир Путин. Коментарите му дойдоха след ракетното изпитание на  в понеделник сутринта.\"Нашата позиция е известна и на партньорите ни, и в света, и в  в частност. Ние сме против и считаме за контрапродуктивни, вредни и опасни (тестовете на Пхенян)\", каза Путин пред журналисти на посещение в , попитан за действията на Корейската народно-демократична република. \"Искам да потвърдя, че сме категорично против разширяването на клуба на ядрените държави, в това число с държави на Корейския полуостров\", обясни държавният глава, цитиран от \"Интерфакс\".\"Не считаме за приемливи нито ядрените, нито ракетните изпитания, нужно е да се върнем към диалога с КНДР, да се прекратят заплахите им и да се намери начин за мирно разрешаване на тези проблеми\", отбеляза той.По-рано в понеделник севернокорейските власти съобщиха, че  на балистична ракета със среден обсег. Корейската централна телеграфна агенция обясни, че пробното изстрелване е имало за цел \"да провери тактическите и технологичните особености на балистична ракета от нов тип, способна да носи голям тежък ядрен заряд\". Тя цитира и севернокорейския лидер Ким Чен-ун, който според нея е обвинил Вашингтон при изстрелването, че \"\" страните, които \"нямат ядрени оръжия.", "date": "2017.05.15", "title": "Русия не приема разрастването на клуба на ядрените държави, обяви Путин"}
{"url": "http://www.dnevnik.bg/bulgaria/2017/05/15/2971519_obvineniiat_za_ubiistvoto_v_borisovata_gradina_ostava/", "text": "Софийският градски съд (СГС) остави в ареста Йоан Матев, който е обвинен в убийството на Георги Игнатов, намерен мъртъв на пейка в Борисовата градина на 2 юни 2015 година. Решението не е окончателно и подлежи на обжалване в три дневен срок.След заседанието адвокатът на обвиняемия - Станислав Гюров, заяви пред журналистите, че не са обсъждали въпроса за обжалване на решението, но най-вероятно ще го направят. В този случай апелативните магистрати ще разгледат казуса на 23 май.Мотивите на съда да остави Матев в ареста са - обоснованото предположение, че именно Матев е извършителят, не е разколебано; има опасност обвиняемият да се укрие или да извърши престъпление.Матев е в ареста от близо два месеца, а на днешното заседание, че по основното доказателство на прокуратурата по делото - ножът, с който се предполага, че е извършено убийството, няма биологични следи. По тази причина не може да се направи категоричен извод, че Матев е извършил престъплението, както и че с този нож е намушкана жертвата.Това бе и основната теза на адвоката му - експертизата почива на предположения и не е категорична, каквато по своя характер по принцип може да бъде. Съдия Петър Стоицев обясни, че това прави експертизата косвено доказателство. Разгледана заедно с другите доказателства по делото обаче не разколебава предположението за авторство на деянието.Съдията посочи и повечето доказателства в разследването до момента, които обосновават оставането в ареста на обвиняемия. Два разговора от телефона на Георги Игнатов до приятелката му - единия в 11 часа 43 минути и 1 секунда, а втория в 11 часа 43 минути и 32 секунди, в който той съобщава, че е намушкан и има нужда от помощ се разбира кога точно е извършено престъплението. Запис от охранителна камера от паркинг, който е срещу сградата на БНР, се вижда момче, което влиза в обхвата ѝ в 11 часа 43 минути и 33 секунди. Комплексна съдебна експертиза по делото показа, че като се отчете посоката на движение на момчето и скоростта му то следва да се е намирало до пейката в минутите на убийството.Освен това ученици, треньори и преподаватели са разпознали Йоан Матев на записа от камерата, което са заявили в разпити пред разследващите. Те са го познали по множество признаци - височина, телосложение, походка, особен начин на придвижване, дрехите, раницата му и др.Друго доказателство са данните от мобилния оператор, ползван от обвиняемия. Техническа експертиза е показала, че в 11 часа и 42 минути ползваната от него мобилна клетка е засечена около пейката, където бе намерено тялото на 15-годишното момче.Същият ден Йоан Матев е разказал пред брат си Марсел Матев, че е намушкал момче в Борисовата градина, на което е искал само да вземе парите. Разказал му и че е хвърлил ножа в близката шахта. Съдията обясни още, че Марсел Матев е бил разпитан по всички процедурни правила като му е било съобщено, че може да не разказва за неща, които биха уличили него или негови близки в извършване на престъпление.След повече от година и половина след убийството при оглед полицията открива ножа в посочената от брата на обвиняемия шахта.Все още остава неизвестно, защо полицията не е проверила шахтите в близост до инцидента още през 2015 г.Намереният нож отговарял на описания от Марсел Матев - назъбен в горната част с черна захватка. Той разказал на разследващите и че брат му е купил ножа от непознат по-рано през годината, а в деня на убийството - 2 юни, Марсел е видял, че брат му го носи в себе си.В множество показания на съученици на обвиняемия са разказали, че са го видели този ден да влиза в тоалетната на училището, където си съблякъл дрехите и се е миел. Освен това изглеждал силно притеснен. От определението на съдията се разбра отново, че след деня на убийството обвиняемият е променил външния си вид и е изтрил снимките си в социалната мрежа \"Фейсбук\". По тази причина и съдът прие, че той може да се укрие или да извърши престъпление ако сега го освободи от ареста.Съдия Петър Стоицев отбеляза, че доказателствата са косвени, но разгледани в съвкупност са достатъчни да се изведе на този етап обосновано предположение, че обвиняемият е извършил престъплението. Съдията заяви още, че е обясним фактът, че по ножа не са открити биологични следи, защото е престоял в шахтата повече от година и половина.Повече за аргументите на защитата за промяна на наложената най-тежка мярка за неотклонение и тези на прокуратурата четете . ", "date": "2017.05.15", "title": "Обвиненият за убийството в Борисовата градина остава в ареста"}
{"url": "http://www.dnevnik.bg/politika/2017/05/15/2971569_angel_popov_e_naznachen_za_zam-ministur_na_transporta/", "text": "Ангел Попов е назначен за заместник-министър в Министерството на транспорта, информационните технологии и съобщенията (МТИТС), съобщи правителствената информационна служба. Попов става третият заместник на министър Ивайло Московски..В съобщението за назначаването му се посочва единствено, че той е заемал ръководни длъжности в различни фирми с дейност по транспорта и логистиката, както и че е завършил Техническия университет в София с квалификация \"Машинен инженер\".В края на миналата седмица вицепремиерът и съпредседател на \"Обединени Патриоти\" Валери Симеонов (НФСБ) съобщи, че , излъчени от ръководената от него партия. По-рано днес правителството , предложени от коалиционния партньор \"Обединени патриоти\".", "date": "2017.05.15", "title": "Ангел Попов е назначен за зам.-министър на транспорта"}
{"url": "http://www.dnevnik.bg/zelen/2017/05/15/2971580_bulgariia_vpisva_chetiri_biosferni_rezervata_po/", "text": "България ще впише биосферните резервати \"Сребърна\", \"Червената стена\", \"Узунбуджак\" и Национален парк \"Централен Балкан\" по изискванията на ЮНЕСКО, съобщиха от Министерството на околната среда и водите. Министър Нено Димов е подписал декларацията с номинациите, която се изпраща на Секретариата на ЮНЕСКО. В границите на новите биосферни резервати попадат седем от резерватите от стар тип, включени в мрежата през 1977 г.България е уведомена, че Консултативният съвет на програмата \"Човекът и биосферата\" към ЮНЕСКО е разгледал българските номинации и е препоръчал да бъдат одобрени на 29-ата сесия на Междуправителствения комитет по програмата през юни 2017 г. Препоръката е биосферните резервати от старо поколение у нас, за които общините не са изразили съгласие за обявяване за резервати от съвременен тип, да бъдат заличени от световната мрежа по служебен път. Членството към световната мрежа на биосферните резервати е международно признание за съответната територия, управлявана по целесъобразен и устойчив начин, съгласно националното законодателство и в съответствие с общоприетите принципи за добро управление, уточняват от МОСВ.Програмата \"Човекът и биосферата\" към ЮНЕСКО започва рабoта през 1976 г. Целта й е да бъде създадена световна мрежа от биосферни резервати, в която да бъдат съхранени образци от неповлияни от човешката дейност природни екосистеми. България се присъединява към програмата през 1977 г., като включва в мрежата 16 стриктни резервата, с което се превръща в една от страните с най-представителните мрежи от биосферни резервати в Европа.През 1995 г. са приети Севилската стратегия и Законова рамка за биосферните резервати. Съгласно нея биосферните резервати следва да стимулират и устойчивото развитие на местните общности. Затова следва да бъдат обособени освен зони за строга защита и \"буферни\" зони, както и \"преходни\" зони, в които се поощрява прилагането на устойчиви практики, гарантиращи икономическо развитие на съответните региони, и опазване на природата в тях.На национално ниво програмата \"Човекът и биосферата\" се управлява от Национален комитет, в който участват представители на БАН, държавни институции, НПО и др. Съставът на националния комитет е определен с решение на управителния съвет на БАН от 2014 г.", "date": "2017.05.15", "title": "България вписва четири биосферни резервата по изискванията на ЮНЕСКО"}
{"url": "http://www.dnevnik.bg/bulgaria/2017/05/15/2971543_mvr_otchete_samo_edna_hakerska_ataka_s_wannacry_kum/", "text": "Само един сигнал за атака с новия криптовирус WannaCry е регистриран към 15 часа днес в сектор \"Киберпрестъпност\" към Главната дирекция \"Борба с организираната престъпност\" (ГДБОП), съобщиха от МВР. Атаката е била насочена към областна административна структура.Вирусът е бил неутрализиран навреме и не е нанесъл вреди, се казва в съобщението. От МВР уверяват, чена правителствени организации, частни фирми или отделни граждани. Не са регистрирани и други сигнали за засегнати компютърни конфигурации.на същия компютърен вирус с подобрена функционалност и още по-големи мащаби на атака, предупреждават експертите по киберсигурност. Те съветват потребителите да инсталират на компютрите си публикуваните от производителя обновявания за операционната система Windows, да се снабдят с надежден антивирусен софтуер и да бъдат внимателни при работа с електронни съобщения и прикачени към тях файлове.Вълната от хакерските нападения с програмата WannaCry от петък вечерта засегна . Според глобалната компания за киберсигурност Symantec възстановяването на щетите ще струва десетки милиони долари. WannaCry кодира съдържанието на персонални компютри и сървъри и иска от собственика по 300 долара за всяка заразена машина. След 3 дни сумата се удвоява, а след седмица цялото съдържание безвъзвратно се унищожава.Повече за вируса и как да се предпазите от него четете .", "date": "2017.05.15", "title": "МВР отчете само една хакерска атака с WannaCry към българска институция"}
{"url": "http://www.dnevnik.bg/bulgaria/2017/05/15/2971521_pechatnicata_na_bnb_veche_ima_pravo_da_pechata/", "text": "Съвместното дружество \"Обертюр Фидюсиер\" АД – София, с акционери Печатницата на БНБ и Oberthur Fiduciaire SAS – Франция, получи акредитация от Европейската централна банка за отпечатване на банкноти евро, съобщи Българската народна банка. Това дава право на съвместното дружество да участва в търгове, провеждани от централните банки на страните от еврозоната, за производство на евро банкноти.Съвместното дружество беше създадено през ноември 2013 г. и въпреки краткия период оттогава е успяло успешно да премине трите компонента на акредитация от Европейската централна банка: за сигурност, технологичен капацитет, и условия на труд и опазване на околната среда. За този период броят на работещите в дружеството се увеличи от 57 на 225 и се състои изцяло от български ръководен персонал, специалисти и работници, се посочва в съобщението. В него се уточнява, че обемът на произведените банкноти за международния пазар за същия период е нараснал от 60 милиона на 1 милиард.Дружеството е включено в списъка на големите данъкоплатци в страната.", "date": "2017.05.15", "title": "Печатницата на БНБ вече има право да печата евробанкноти"}
{"url": "http://www.dnevnik.bg/evropa/2017/05/15/2971472_makron_izbra_konservatora_eduar_filip_za_premier_na/", "text": "Досегашният кмет на град Хавър Едуар Филип ще е новият премиер на Франция, съобщиха френските медии и \"Ройтерс\".Изборът, направен от встъпилия в длъжност в неделя президент , е безпрецедентен, защото за пръв път шефът на правителството се избира от партия, различна от тази на държавния глава. В хода на предизборната си кампания Макрон обяви, че ще сложи край на политиката по оста ляво - дясно, ръководила Франция в продължение на десетилетия.\"Изборът на Едуар Филип е ясен сигнал, че Макрон се надява да привлече и други млади модернизатори от \"Републиканците\" (партията на Филип) към своята нова центристка партия \"Република, напред\" за парламентарните избори през юни, отбелязва телевизия \"Франс 24\".Филип, на 46 години, е депутат и кмет на Хавър. Израства в Руан, в семейство на учители, по-скоро свързано с лявата част на политическия спектър, и в студентските си години (след бакалавъра, който завършва в Бон, Германия) става част от социалистическата партия. Две години по-късно започва да се сближава с десницата.След като завършва и престижното за френските политици висше училище ЕНА, става съветник на кмета на Хавър, преди сам да поеме поста градоначалник през 2010 г.Филип, който е прекарал няколко години в частния сектор (първо в адвокатска кантора, а после - в енергийния концерн \"Арева\"), се смята за близък до бившия премиер (1995-1997 г.) , а през 2007 г. влиза за кратко в кабинета на Жюпе, който по това време е министър на околната среда. В момента Жюпе се смята за лидера на умереното крило в десницата, а Филип беше част от неуспешния му опит да получи президентската номинация на първичните избори миналата година. Впоследствие Филип се дистанцира от Франсоа Фийон, кандидата за президент на републиканците тази година, след като съобщенията за фиктивна работа на съпругата му, за която тя е получавала пари, намаляват шансовете му в надпреварата.Някои негови колеги го определят като \"чист центрист\", други - като \"въплъщение на хуманистично ориентираната десница\".Филип, баща на три деца, има зад гърба си и два романа, единият от които е на политическа тематика.", "date": "2017.05.15", "title": "Макрон избра консерватора Едуар Филип за премиер на Франция"}
{"url": "http://www.dnevnik.bg/video/2017/05/15/2971626_video_kakvo_opitva_da_postigne_kim_s_novata_raketa/", "text": "Сверна Корея е извършила успешно изпитание на нова балистична ракета със среден-голям обсег. Изстрелването е било извършено по такъв начин, че да не бъде застрашена сигурността на съседните държави. Ракетата е прелетяла 787 км и е достигнала височина от 2111 км.Пхенян обяви, че целта е да провери дали ракетата може да носи \"голяма и тежка ядрена бойна глава\", с което увеличава натиска над САЩ и съюзниците им в района. Експерти казват, че със старта изолираният режим прави крачка към сдобиване с междуконтинентална балистична ракета, но Южна Корея и САЩ отхвърлят подобни претенции.", "date": "2017.05.15", "title": "Видео: Какво опитва да постигне Ким с новата ракета"}
{"url": "http://www.dnevnik.bg/sviat/2017/05/15/2971563_kmetut_na_teheran_se_ottegli_ot_prezidentskiia_vot_i/", "text": "Кметът консерватор на Техеран Мохамад Багер Калибаф днес оттегли кандидатурата си за президент на Иран и призова да се гласува за твърдолинейния духовник Ебрахим Раиси - основен съперник на сегашния държавен глава Хасан Рохани, , предадоха \"Франс прес\" и БТА.\"Важното на този етап е да се бранят интересите на народа, на страната и на революцията, както и единството на революционните сили\", отбеляза Калибаф в комюнике, разпространено от иранските медии. \"Призовавам всичките си привърженици да подкрепят моя брат Ебрахим Раиси. Надявам се това решение да е началото на икономическа еволюция в полза на онеправданите и бедните\", се казва в комюникето.След оттеглянето на Калибаф с умерения президент Рохани ще си съперничат двама консервативни кандидати: Раиси и малко известният на сънародниците си Мостафа Мирсалим, който според сондажите няма особени шансове в надпреварата. Решението на популярния кмет на Техеран, който беше трети по популярност според правените досега сондажи, на практика превръща изборите в дуел между Рохани и Раиси. Ходът му дава повече шансове на консерватора, сочен от някои за бъдещ наследник на духовния водач на Иран Али Хаменей, да победи сегашния държавен глава в петък.Миналата седмица \"Ройтерс\" съобщи, позовавайки се на източници, близки до иранските хардлайнери (), че според консерваторите Калибаф ненужно отклонява гласове, които иначе дават шансове на Раиси, и е по-добре той да се оттегли.Очаква се кандидатът реформатор и първи вицепрезидент на Иран Есхак Джахангири също да се оттегли от надпреварата и да призове иранците да подкрепят настоящия президент. Друг кандидат реформатор, Мостафа Хашемитаба, вече прикани избирателите да гласуват за Рохани.Рохани е прагматик, който направи стъпки, за да прекрати международната изолация на Иран и ще трябва да си съперничи главно с твърдолинейни консерватори на изборите. Той заяви пред поддръжниците си, че му трябва силен мандат, за да либерализира иранското общество и да постигне освобождаването на опозиционни лидери.Видният ирански опозиционер Махди Каруби, който е под домашен арест от 2011 г., ще подкрепи Рохани в борбата му за втори мандат, каза за \"Ройтерс\" семейството му. Осемдесетгодишният Каруби заедно с друг реформатор, Мирхосейн Мусави, участваха в изборите през юни 2009 г. и се превърнаха във водачи за иранците, организирали масови протести след фалшифицирания според тях вот, осигурил втори мандат на тогавашния президента Махмуд Ахмадинеджад.\"Баща ми вярва в реформата, постигната чрез изборните урни. Той вярва, че хората трябва да участват в изборите, за да се преборят срещу онези, които искат да превърнат Ислямската република в ислямска държава \", заяви синът на Каруби по телефона за \"Ройтерс\".", "date": "2017.05.15", "title": "Кметът на Техеран се оттегли от президентския вот и подкрепи хардлайнера"}
{"url": "http://www.dnevnik.bg/bulgaria/2017/05/15/2971614_universitetite_shte_podgotviat_strategii_za_razvitie/", "text": "Всеки университет ще трябва да подготви стратегия за своето развитие в следващите 20-30 години. Това е поискал образователният министър Красимир Вълчев на среща с с представители на Съвета на ректорите, съобщиха от просветното ведомство.Вълчев е заявил, че ще продължава преструктурирането на финансирането на висшето образование и приема на студенти, както и политиката на по-тясно обвързване на финансираните от държавата специалности с пазара на труда. При финансирането на университетите обаче ще се отчита и регионалната значимост на част от професионалните им направления.Ректорите са предложили всички сега действащи закони в областта на висшето образование да бъдат обединени в един. В момента образованието и науката се управляват от четири нормативни акта, които на моменти си противоречат, съобщиха от ведомството. Днес Вълчев се е срещал с председателя на Българската академия на науките академик Юлиян Ревалски, с когото са обсъдили Националната стратегия за развитие на научните изследвания. Тя ще бъде внесена за обсъждане в Министерския съвет, за да бъде предложена на Народното събрание.", "date": "2017.05.15", "title": "Университетите ще подготвят стратегии за развитие за следващите 20-30 години"}
{"url": "http://www.dnevnik.bg/bulgaria/2017/05/15/2970327_sled_reshenie_na_vas_sobstvenicite_na_skladovete/", "text": "Върховният административен съд (ВАС) е отхвърлил жалбата на собствениците на изгорелите тютюневи складове \"Кудоглу\" -  \"Р.И.П.А.\" ООД, с която се искаше спирането на предварителното изпълнение на заповедта за укрепването им. Това съобщиха пред \"Дневник\" от пресцентъра на съда.Със заповед от 1.09.2016 г. собствениците на паметниците на културата, които изгоряха при пожар миналия август, са задължени от община Пловдив да ги укрепят. Въпреки че неведнъж декларира желанието си да уважи културното наследство на града, \"Р.И.П.А.\" обжалва тази заповед,  на предварителното й изпълнение. С решението на втората инстанция - ВАС - делото се връща в Пловдив, за да бъде разгледано по същество.Пловдивския сайт \"Под тепето\" съобщи миналата седмица, че пред склада \"Кудоглу\" е поставена информационна табела. Според нея аварийното укрепване е започнало на 24 април и ще продължи три месеца. Изпълнител на дейностите е дружеството \"Енерджи Ка\", което се управлява от Рикардо Каральо - един от собствениците на \"Р.И.П.А.\", показва справка в Търговския регистър. Съгласно заповедта на общината всички укрепителни дейности по складовете трябва да бъдат завършени до 1 септември 2017 г.Дружеството на бившия почетен консул на Италия в Пловдив Пиетро Луиджи Гиа е собственик на три от най-ценните сгради в Тютюневото градче, които миналата година изгоряха в съмнителен пожар. Впоследствие стана известно, че преди време искал да ги събори и \"преизгради\" в административна сграда, но проектът не бил одобрен от Националния институт за недвижимо културно наследство. \"Моят клиент има средствата и желанието да сътрудничи на общината, за да спаси колкото е възможно от сградата, но не е съгласен с формалния начин, по който това му е наложено. Това все пак е частна собственост\" - така адвокатът на дружеството Франк Диймър обясни пред \"Дневник\" причините да обжалват заповедта.", "date": "2017.05.15", "title": "След решение на ВАС собствениците на складовете \"Кудоглу\" започнаха укрепването им"}
{"url": "http://www.dnevnik.bg/bulgaria/2017/05/15/2971632_nad_polovinata_bulgari_iskat_silna_rusiia_za_edna/", "text": "Над половината от българите считат, че Източна Европа се нуждае от \"силна Русия, която да противостои на Запада\", сочи проучване на \"Пю рисърч център\" (Pew Research Center) за религиозните и политическите нагласи в региона.Освен , изследването обхваща и отношението към демокрацията, миналото и разпадналия се Съветски съюз и сътрудничеството със Запада.Над четвърт век след края на комунистическите режими в страните от Източна Европа проруските настроения са силни дори в страните, които не са били част от Варшавския договор, но в които православието има сериозна роля на православието, сочи изследването, обхванало 25 хиляди души в 18 държави, сред тях бивши членки на Източния блок, бивши югославски републики и Гърция.Православието остава важен геополитически фактор в региона, отбелязва \"Пю рисърч\". \"Политическата и религиозната карта на Източна Европа се е прекроявала много пъти, но Русия, независимо дали като империя или като СССР, винаги е играла важна роля в определянето на политическите и културните граници,\" се казва в доклада.Православните в редица държави се отнасят предимно положително към идеята за Русия, която може да противостои на Запада. Това се отнася и за граждани на страни членки на ЕС като България и Румъния (по 52%) и Гърция (70 на сто). Идеята за нуждата от \"силна Русия\" се отхвърля най-видимо в Украйна, където само 22% са отговорили утвърдително.Сред самите руснаци близо 85% са заявили, че страната им предлага достойна алтернатива на Запада. В католическите страни между 30 и 50 на сто са отговорили утвърдително.С изключение на Украйна във всички държави мнозинството респонденти са заявили, че смятат за историческа мисия и дори задължение на Русия да защитава събратята си по вяра. В България този отговор са дали 56% от запитаните, в Сърбия – 74%, а в Армения – 78%. С подобна роля за родината си са съгласни 72% от руснаците, но едва 54 на сто чувстват \"лична отговорност\" да помагат да единоверците в чужбина.България е единствената държава, в която по-малко от половината респонденти смятат, че \"тясното сътрудничество със САЩ и другите западни партньори\" е в интерес на страната им. Това схващане се споделя повече от запитаните в държави с католическо мнозинство (Хърватия, Унгария, Полша и Латвия), отколкото в православните. В Русия делът на изповядващите схващането, че сътрудничеството със САЩ и Запада е в интерес на страната им, е 55%. По-голям, отколкото в България, е и в съседи като Сърбия (61%) и Румъния (82%).Българите се оказват силно разделени относно ценността на демокрацията като \"предпочитана пред другите форми на управление\" - 38 на сто смятат, че е такава, но други 34% биха предпочели \"недемократично\" управление. Толкова близки резултати между подкрепящите \"демократичното\" и \"недемократичното\" управление има само в Беларус, Украйна и Латвия, където разликата между двете групи респонденти е в порядъка на 4 до 7%.Същевременно една трета от българите смятат, че Йосиф Сталин е изиграл \"много или предимно положителна\" роля в историята. Процент по-малко – 32 на сто – смятат същото за последния съветски лидер Михаил Горбачов. На Сталин се гледа по-положително само в Грузия, Русия, Армения и Молдова.", "date": "2017.05.15", "title": "Над половината българи искат \"силна Русия\", за една трета Сталин е положителна личност"}
{"url": "http://www.dnevnik.bg/sport/2017/05/15/2971602_plamen_konstantinov_vse_oshte_ima_talantlivi/", "text": "Селекционерът на националния отбор по волейбол Пламен Константинов заяви, че България продължава да създава талантливи играчи.\"Все още имаме състезатели на добро ниво, млади момчета. Като количество не е както преди, но все още има талантливи момчета, които успяват да отидат по добри отбори и да израстват. Според мен това е по-важното\", каза той.Според него е абсурд отсега да се прави прогноза за европейското първенство. Преди дни .\"Всичко може да се случи дотогава. Единственото ми желание е да са здрави и мотивирани (играчите). Да имат достатъчно желание и да намерим начин, така че да са мотивирани, да имат желанието да изградим добър колектив. Това ни трябва\", добави той.Константинов присъства на подписването на договор с \"Лидл\". Компанията стана официален спонсор на мъжкия национален отбор под мотото \"Свеж партньор, здрав отбор\".\"Надявам се по време на предстоящите мачове залите да са пълни, включително и със семейства с деца, защото именно спортът възпитава у подрастващото поколение дисциплина и любов към движението. Подкрепата на волейболния спорт е естествено продължение на политиката на \"Лидл\" за насърчаване на пълноценния начин живот\", каза главният изпълнителен директор на \"Лидл България\" Милена Драгийска.Президентът на волейболната федерация Данчо Лазаров си пожела партньорството с компанията да се продължи и през 2018 г. за световното, което ще се проведе в България и Италия.", "date": "2017.05.15", "title": "Пламен Константинов: Все още има талантливи волейболисти, макар да са по-малко отпреди"}
{"url": "http://www.dnevnik.bg/sviat/2017/05/15/2971643_italianskata_policiia_razbi_mafiotski_klan_upravliaval/", "text": "Италианската организирана престъпност се е внедрила в един от най-големите приемни центрове за мигранти в Европа, присвоявайки държавни средства, предназначени за новопристигналите. Мафията е използвала католическа благотворителна организация за прикритие.Това съобщи италианската прокуратура, цитирана от агенция \"Ройтерс\". Полицията арестува 68 души при акции рано тази сутрин в най-южната част на страната, включително свещеник - ръководител на католическата асоциация \"Мизерикордия\", която управлява центъра за имигранти \"Сант'Ана Кара\" в град Изола Капо Рицуто, област Калабрия.Полицията е запорирала вещи и имоти на стойност 84 млн. евро. 200 000 евро са били открити в къщата на човек, декларирал 800 евро доходи за изминалата година.Обвиненията към арестуваните включват участие в мафиотска структура, изнудване, злоупотреба с държавни средства и измама, се казва в съобщение на полицията в град Катандзаро.Председателката на антимафиотската комисия в италианския парламент Рози Бинди приветства действията на органите на реда. \"Центърът \"Кара\" се бе превърнал в печатница за пари за организираната престъпност благодарение на съучастието на онези, които го управляват\", каза тя.По данни на полицията мнозина от арестуваните са от . Полицията подозира, че кланът е печелил обществени поръчки за кетъринг за мигрантите и в центъра в Изола Капо Рицуто, и на остров , който е на предната линия на мигрантската криза.\"Ако е трябвало петстотин да получат обяд, на място са пристигали 250 порции. Останалите хора е трябвало да ядат или вечерта, или на следващия ден\", заяви прокурор Никола Гратери, цитиран от агенция \"Ройтерс\". \"В същото време управителят на \"Мизерикордия\", свещеникът и приятелите му, са надебелели, купили са си скъпи коли, апартаменти и яхти\".От базираната във Флоренция асоциация \"Мизерикордия\" коментираха, че имат вяра на съдебната система и ще поставят мигрантския център под специално ръководство.Центърът в Изола Капо Рицуто има място за над 1200, което го прави един от най-големите в страната. Държавата му отпуска около 16 милиона евро годишно за настаняването и изхранването на хората.", "date": "2017.05.15", "title": "Италианската полиция разби мафиотски клан, управлявал център за мигранти"}
{"url": "http://www.dnevnik.bg/politika/2017/05/15/2971639_prezidentut_shte_otgovori_na_lozan_panov_s_pismo/", "text": "Президентът Румен Радев ще отговори с писмо на председателя на Върховния касационен съд Лозан Панов, който по-рано днес поиска от Радев .\"Предстои държавният глава да отговори на писмото на Лозан Панов\", коментираха пред \"Дневник\" от \"Дондуков\" 2. Най-вероятно това също ще стане с писмо.Досега Радев не е коментирал срещата.Миналата седмица стана известно, че инспекторатът към Висшия съдебен съвет също е започнал проверка, но по сигнал. Преди няколко седмици Висшият съдебен съвет отказа да проверява случая, а тезата на главния прокурор е, че той не е нарушил закона, защото участниците в срещата не били нито криминално проявени, нито обвиняеми.Президентът не отговори на искане на Съюза на издателите за среща по повод срещата в ЦУМ. От организацията обявиха, че се надяваха да обсъдят с държавния глава \"въпросите на свободата на словото и оцеляването на независимите информационни канали\". Радев заяви, че", "date": "2017.05.15", "title": "Президентът ще отговори на Лозан Панов с писмо"}
{"url": "http://www.dnevnik.bg/sviat/2017/05/15/2971656_marin_lyo_pen_se_zavurna_nachelo_na_nacionalniia_front/", "text": "Марин льо Пен се върна на поста председател на \"Националния фронт\". Между първия тур и балотажа на президентските избори тя  от ръководството на партията в опит да привлече повече умерени гласоподаватели.Въпреки това Льо Пен понесе  от Еманюел Макрон.В нощта на втория тур тя обяви, че ще реформира \"Фронта\" и ще смени името му преди парламентарните избори през юни.Това вероятно ще бъде поредния ход, с който Льо Пен опитва да дистанцира партията от екстремисткия имидж, създаден от основателя – баща ѝ .Льо Пен все още не е съобщила дали ще се кандидатира за депутат, пише агенция \"Ройтерс\". ще покажат на каква подкрепа за реформите си може да разчита новия президент. Той има нужда от мнозинство, за да управлява ефективно.Политическото движение на Макрон \"Напред!\" бе създадено миналата година по това време и все още не се е явявало на избори. \"Фронтът\" на Льо Пен има двама депутати и двама сенатори, както и 22 евродепутати.", "date": "2017.05.15", "title": "Марин льо Пен се завърна начело на \"Националния фронт\""}
{"url": "http://www.dnevnik.bg/bulgaria/2017/05/15/2971649_lozan_panov_poiska_ot_cacarov_proverka_za_tvurdeniia/", "text": "Председателят на Върховния касационен съд Лозан Панов поиска от главния прокурор Сотир Цацаров да извърши проверка по твърденията на адвокат Ирена Савова, че във ВКС има корупция. Това се разбира от съобщение на пресцентъра на съда.Адвокат Савова твърди, че \"колеги\" са ѝ предлагали \"приятелска помощ\" за решаването на дело във Върховния касационен съд (ВКС), срещу процент от материалния интерес. Изявлението на защитника е пред в. \"Труд\" и съвпадна с поредната кампания срещу Панов. Савова твърди, че тя отказала и в отговор получила определение по водения от нея процес, с което случаят не се допуска до последна инстанция.Става въпрос за гражданско дело, по което страна е самата адвокатка. Тя спори с МБАЛ \"Хасково\" АД за това дали болницата ѝ дължи 516 769,10 лв. за процесуално представителство по заведено от лечебното заведение гражданско дело, разкриват от ВКС. На две инстанции искът е признат за основателен до размер на 26 531,46 лв, след което през 2016 година Савова се обръща и към третата инстанция, като определението е от 24 март.\"Съдебният състав на ВКС се е произнесъл в рамките на компетентността си по реда на чл. 288 от ГПК, която не позволява преценка по съществото на спора (в това производство не могат да се обсъждат правилността на фактическите и правни изводи на въззивния съд), като съдът е преценял само дали са налице изчерпателно посочените в закона основания за допустимост. При изготвянето на акта си съдебният състав се е ръководил единствено от приетите за установени факти по делото, закона, вътрешното си убеждение, съобразно установените етични стандарти, без да дава основание за съмнение в неговата безпристрастност\", заявяват от върховния съд.На 24 април 2017 г. във ВКС адвокат Савова внася искане за допълване на постановеното определение. И с писмо от същата дата до председателя Лозан Панов настоява молбата ѝ за допълване на определението да бъде разпределена на друг състав с оглед избягване на съмнения в безпристрастността на състава.Адвокатката обосновава искането с писмото, което е получила по имейла с определението на ВКС и с придружителния текст: \"Адв. Савова, отхвърлихте топ оферта, сега четете и ревете\". То е изпратено от адрес  на 24 март 2017 г. в 18.57 ч.Лозан Панов е отговорил на адвокат Савова, че официалните адреси на електронните пощи на Върховния касационен съд са посочени на интернет страницата на съда, където се публикуват и постановените съдебни актове със заличени данни. Домейнът на ВКС е vks.bg и съдът няма електронна поща в mail.bg и имейлът, от който е получила писмото не е на съда. В отговора си той посочил, че по същество мотивите, изложени в молбата ѝ, са за отвод на съдебния състав. \"Основанията за отвод са регламентирани в чл. 22 от ГПК, от който е видно, че преценката дали следва да се самоотведе от разглеждането на определено дело принадлежи на съответния съдия, като председателят на ВКС не разполага с нормативноустановена компетентност да се намесва в нея\", е написал Лозан Панов на Ирена Савова.Освен това от съда са направили справка в деловодната си система, която е установила, че определението по делото на Савова е публикувано на сайта на ВКС на 24 март в 10.02 ч. Документът е със заличени лични данни, какъвто е и полученият от адвокат Савова на електронната ѝ поща същия ден в 18.57 ч. Така всеки е имал достъп до определението и би могъл да го изпрати на Савова.\"Както и самата адв. Савова би трябвало да знае като юрист, председателят на Върховния касационен съд не е орган, който има правомощия и механизми да извършва разследване за това кой и с какви мотиви изпраща на граждани копирани от страницата на съда актове със заличени лични данни чрез електронна поща, която не е на ВКС\", заявяват още от съда.На 4 май 2017 г. адвокат Савова прави искане за отвод на съдебния състав по делото. И с о върховните съдии Жива Декова, Илияна Папазова и Майя Русева се отвеждат от по-нататъшни процесуални действия по делото. В акта си те заявяват следното: \"Постъпилата молба с вх. № 4973 от 04.05.2017 г. от касатора Ирена Иванова Савова, придружена от копие от изпратеното до нея по електронна поща писмо, съдържащо набеждаващи внушения, че изпращачът на същото е от ВКС, изричното заявление на молителката, че се съмнява в безпристрастността на съдебния състав, както и последвалата медийна кампания, са единствената причина членовете на настоящия съдебен състав да се отведат от разглеждане и произнасяне по постъпилата молба с вх. № 4535 от 24.04.2017 г. с искане за допълване на постановеното определение по чл. 288 ГПК. Считаме поведението на касатора за недопустимо и далеч надхвърлящо етичните стандартни, още повече че самият касатор е адвокат. Доколкото същото пряко засяга нашата чест, уврежда доброто ни име и накърнява авторитета на институцията, така предприетите действия от страна на касатора, които лично ни злепоставят и предизвикват възмущение, биха могли да повлияят на безпристрастността ни. С оглед на това и предвид дългогодишния ни навик да се чувстваме предимно съдии, за да гарантираме на молителката обективност, се отвеждаме от извършване на по-нататъшни процесуални действия по делото\".", "date": "2017.05.15", "title": "Лозан Панов поиска от Цацаров проверка за твърдения на адвокат за корупция"}
{"url": "http://www.dnevnik.bg/bulgaria/2017/05/15/2971420_sudut_otnovo_ne_uvaji_iskaneto_na_cenko_chokov_i_toi/", "text": "Специализираният наказателен съд реши да остави в ареста кмета на врачанското село Галиче Ценко Чоков, съобщи Би Ти Ви. За пореден път той искаше мярката му да бъде променена и да бъде пуснат на свобода, но съдът прецени, че има опасност да извърши престъпление.Според адвоката на Чоков - Илиан Василев, много от свидетелите твърдят, че върху тях е оказван натиск от страна на близки до Веселин Тушинов, който е граждански ищец и частен обвинител по делото. Точно заради това кметът на Галиче трябвало да бъде пуснат с по-лека мярка. \"Не Ценко Чоков манипулира свидетели, а Тушинов\", заяви Василев, въпреки че на предното заседание голяма част от свидетелите се отказаха от показанията си срещу кмета на Галиче.В този дух бяха и показанията на Тушинов на предишно заседание - свидетели променят показанията си и вече не сочат Чоков като лидер на организирана престъпна група заради раздадени им пари. Офертата към самия него била 12 хил. лв.Делото бе отложено по същество, заради отсъствието по болест на единия от адвокатите в процеса.В началото на месеца общинската избирателна комисия в Бяла Слатина реши, въпреки че Централната избирателна комисия поиска той да бъде отстранен.Следващото заседание по делото ще бъде на 13 юни.", "date": "2017.05.15", "title": "Съдът отново не уважи искането на Ценко Чоков и той остава в ареста"}
{"url": "http://www.dnevnik.bg/bulgaria/2017/05/15/2971657_chastnite_sudebni_izpulniteli_obviniha_maia_manolova_v/", "text": "\"Запорирането на социални плащания като обезщетения и помощи е чисто законодателен пропуск, а не умишлено действие от страна съдебните изпълнители. Проблемът е в нормативната уредба\".Това заявиха днес от Камарата на частните съдебни изпълнители (КЧСИ), информира сайтът defakto.bg.Преди време омбудсманът Мая Манолова поведе \"война\" с частните съдебни изпълнители, след множество жалби на граждани до нея. В края на април тя обяви, че е готова с предложения за законодателни промени.Поводът за съобщението до медиите станаха два внесени в новия парламент проекта за промени в Гражданския процесуален кодекс – от БСП и от \"Воля\". В голяма част от текстовете те се припокриват, повтаряйки идеите на националния омбудсман Мая Манолова. В проекта на БСП се прави опит и за решение на дългогодишния проблем със запорите по банкови сметки, за които отдавна предупреждават и самите частни изпълнители.\"По закон ЧСИ трябва да запорира сметките на длъжника, за да удовлетвори неговия кредитор. Заради банковата тайна обаче той няма никаква информация какъв е произходът на парите по сметката му – дали средства са социална помощ, пенсия, трудово възнаграждение или други, попадащи в графата изцяло или частично \"несеквестируеми вземания\".Гражданите трябва да знаят, че законът изисква налагането на запор да изпреварва уведомяването им за образуваното изпълнително производство, тъй като длъжникът би могъл да изтегли парите си от банката и кредиторът да не може да се удовлетвори.Ако се стигне обаче до запор на \"защитени\" средства като социални помощи и пенсии, длъжникът трябва по най-бързия начин да информира съдебния изпълнител, за да вдигне запора\", посочват в съобщението си.От Камарата на частните изпълнители напомнят, че преди 4 години са предложили банките, които заедно с длъжника са единствените наясно с произхода на сумите да не запорират тези суми като уведомяват за това съдебния изпълнител. Проектотекстът заедно с други предложения е бил внесен от предишното правителство в миналия парламент. Те са били изпратени и на омбудсмана Мая Манолова.\"КЧСИ категорично възразява ЧСИ умишлено и популистки да бъдат обвинявани за проблеми, за които те не само че нямат никаква вина, но точно обратното – от години работят за тяхното нормативно отстраняване\", завършват съобщението си от КЧСИ.", "date": "2017.05.15", "title": "Частните съдебни изпълнители обвиниха Мая Манолова в популизъм"}
{"url": "http://www.dnevnik.bg/sport/2017/05/15/2971669_sharapova_zapochna_turnira_v_rim_s_ubeditelna_pobeda/", "text": "Бившата №1 Мария Шарапова започна с убедителна победа участието си в турнира от категория \"Премиер\" в Рим. Руската тенисистка, която изтърпя 15-месечно наказание за употреба на мелдоний, надигра американката Кристина Макхейл с 6:4, 6:2 след 95 минути игра.Носителката на пет титли от Големия шлем записа пета победа от пет мача срещу 25-годишната представителка на САЩ и пета в седмия й двубой след завръщането й на корта през април.Шарапова изпитваше доста проблеми със сервиса си в първия сет и допусна три пробива в първите си четири подавания. Макейл, която заема 58-ото място в ранглистата, също беше много колеблива на начален удар и след три реализирани пробива авансът й беше само 4:3.Шарапова, която е трикратна шампионка в Рим, отново показа железните си нерви в напрегнатите ситуации, веднага направи нов рибрейк и до края на сета не даде нито един гейм на съперничката.Във втория сет Шарапова заигра още по-стабилно, сервисът й заработи по-добре и това доведе до бърз край на двубоя. Рускинята се възползва при три от петте си шанса за пробив, загуби само осем точки в сервис геймовете си и позволи на Макхейл да вземе два гейма.Шарапова записа шеста поредна победа в Рим. Тя не участва през миналата година, а през 2015 г. спечели третата си титла в италианската столица след 2011 и 2012 г.Във втория кръг на тазгодишната надпревара рускинята ще се изправи срещу полуфиналистката от Australian Open Миряна Лучич-Барони.Победителката от този мач ще играе в четвъртфиналите със световната №1 Анжелик Кербер, сънародничката й Андреа Петкович или Анет Контавейт от Естония.", "date": "2017.05.15", "title": "Шарапова започна турнира в Рим с убедителна победа"}
{"url": "http://www.dnevnik.bg/zelen/2017/05/15/2971685_plovdiv_asenovgrad_i_vraca_zapochvat_proekti_za/", "text": "Министърът на околната среда и водите Нено Димов подписа първите три договора за безвъзмездно финансиране за актуализация на общинските програми за качество на атмосферния въздух с общините Пловдив, Асеновград и Враца, съобщи пресслужбата на ведомството.Проектите се финансират по оперативната програма \"Околна среда 2014-2020\" и са на обща стойност 355 хил. лв.На церемонията министърът припомни, чезаради мръсния въздух и отбеляза, че подписването на днешните договори е стъпка в решаването на този въпрос и пример за останалите общини.Оперативна програма \"Околна среда\" има отделени 3 млн. лв. за общини в България, които да разработят общинските си програми за качеството на атмосферния въздух. Други 115 млн. лв. по програмата са предвидени за конкретни мерки, които да доведат до намаляването на фините прахови частици и за подобряване качеството на въздуха за българските граждани, допълни Димов.Проектът на Пловдив е за близо 94 хил. лв., на община Асеновград - за 145 хил. лв., а на Враца - 116 хил. лв.", "date": "2017.05.15", "title": "Пловдив, Асеновград и Враца започват проекти за пречистване на въздуха"}
{"url": "http://www.dnevnik.bg/sport/2017/05/15/2971634_btk_e_finansirala_levski_sus_zaem_ot_64_mln_lv_prez/", "text": "Българската телекомуникационна компания (БТК) е финансирала футболния \"Левски\" със заем от 6.4 милиона лева, съобщи икономическият журналист Мирослав Иванов в блога си . Информацията е от консолидирания тримесечен  за периода януари - март 2017 г.Заемът е бил отпуснат по договор от 9 юни 2015 г. Това е броени дни преди бившият мажоритарен собственик на \"Левски\" Тодор Батков да обяви оттеглянето си от клуба и да прехвърли контролния пакет акции на Иво Тонев, близкия до Делян Пеевски адвокат Александър Ангелов и пловдивския бизнесмен Николай Иванов.В края на юли същата година новите мажоритарни собственици . Тогава Тонев заяви, че сините ще получат 6.5 милиона лева, а контрактът е за три години.Размерът с представения тогава спонсорски договор съвпада с обявения сега договор за кредит. Заемът е официално признат едва сега, защото БТК е започнала да разглежда \"Левски\" в групата си от свързани лица и дава по-подробна информация за разплащанията си с футболния клуб. През ноември 2015 г. \"Левски\" обяви, че увеличава капитала си 30.7 над 43.7 милиона лева, за да може БТК да стане четвърти главен акционер с инвестиция от 13 милиона.Това обаче така и не се случи, а след като през 2016 г. в един и същ ден Спас Русев пое контрола върху БТК и \"Левски\", от думите му стана ясно, че такъв вариант на практика не е съществувал.Според отчета на БТК за първото тримесечие на 2017 г. кредитът, отпуснат на \"Левски\" през 2015 г., е бил погасен.През февруари тази година ръководството на \"Левски\" обяви рекламен договор с \"Виваком\", по силата на който . Договорът е на стойност 12 милиона лева, седем от които платими веднага. Благодарение на тази сделка изпълнителният директор по финансовата част Красимир Иванов отчете, че дълговете на клуба са спаднали на 18 млн. лв.  беше посочено, че е погасен заем от 6.6 млн. лв. (с лихвите), получен през 2016 г. ", "date": "2017.05.15", "title": "БТК е финансирала \"Левски\" със заем от 6.4 млн. лв. през 2015 г."}
{"url": "http://www.dnevnik.bg/bulgaria/2017/05/15/2971703_za_cecka_cacheva_e_tujno_problemite_na_sudebnata/", "text": "Министърът на правосъдиетоЦецка Цачева заяви, че не би си позволила да се меси в независимата съдебна власт и определи като тъжен опита Брюксел да бъде ангажиран с проблемите й. Тя коментира, цитирана от БНР, , адресирано до нея като министър, до Европейската комисия и до инспектората на съвета, за нерегламентираната среща на главния прокурор Сотир Цацаров с бизнесмените Сашо Дончев и Георги Гергов в офиса на Гергов.\"Становището има за цел да стимулира провеждане на професионална и обществена дискусия и установяване на етични стандарти, както и подпомагане на съответните държавни институции при осъществяване на техните правомощия. Следването на прозрачни и справедливи процедури за проверка на почтеността на магистратите при наличието на основателни съмнения, е гаранция за поддържането на доверието в правосъдието\", написа Калпакчиев, който очаква становището му да послужи на министър Цачева и на прокурорската колегия, които имат правомощия, да поискат проверка и процедура за предсрочно отстраняване на главния прокурор. Калпакчиев се обърна към министъра и Европейската комисия след като Висшият съдебен съвет отказа да се занимава с казуса, самият главен прокурор обяви, че не смята, че е направил нещо лошо, а Инспекторатът към ВСС започна  с изричното уточнение, че фактите и данните от проверяваното няма да бъдат огласени.Цачева определи като тъжно изнасянето на проблемите в Брюксел, вместо те да бъдат решавани във Висшия съдебен съвет. ", "date": "2017.05.15", "title": "За Цецка Цачева е тъжно проблемите на съдебната система да се изнасят в Брюксел"}
{"url": "http://www.dnevnik.bg/sviat/2017/05/15/2971693_italianskite_vlasti_poeha_kontrola_nad_4_ofisa_na_lidl/", "text": "Италианската полиция арестува 15 души и държавата пое контрола над 4 мениджмънт офиса на \"Лидл\" в Ломбардия и Сицилия като част от антимафиотска операция, съобщи агенция \"Ройтерс\".Четирите офиса управляват близо 200 магазина и действия срещу тях са предприети заради разследване за връзки с организираната престъпност, съобщи в свое изявление полицията.От \"Лидл Италия\" заявиха, че компанията е невинна, че самата тя не е обект на разследването и че е предложила съдействие на властите.Макар че сицилианската Коза ностра отслабна в последните години, днешните арести са поредния пример за това, че престъпни групировки разпростират дейността си от юг към по-богатия Север, коментира \"Ройтерс\".В случая на \"Лидл\" властите подозират, че мафиотите са използвали влиянието си, за да получат договори за логистика или снабдяване на нови магазини.\"В този случай мениджъри в \"Лидл Италия\", които са ръководили сключването на договори, са били под постоянен натиск да гарантират, че проектите са били отдавани на компаниите, контролирани от свързаните лица\", пише в заповедта, издадена от съд в Милано. Така те са нанесли \"сериозни щети на авоарите на компанията-възложител\".", "date": "2017.05.15", "title": "Италианските власти поеха контрола над 4 офиса на \"Лидл Италия\" заради връзки с мафията"}
{"url": "http://www.dnevnik.bg/zelen/2017/05/15/2971668_video_malaiziiskite_vlasti_zaloviha_330_redki/", "text": "Малайзийските власти спасиха 330 застрашени костенурки, залавяйки пратката с животните при влизането ѝ в страната, съобщи митничарите на летището в Куала Лумпур.Костенурките са били записани като \"камъни\" в товарителницата и струват близо 1.2 млн. малайзийски рингити (близо 500 000 лева).Те са били пратени от Мадагаскар, а адресът на получателя в Малайзия се е оказал фалшив.Костенурките са били от видовете \"ъглеста\" и \"индийска звездна\" - и двата застрашени от изчезване. Малайзия често е транзитен пункт за трафика за застрашени видове.", "date": "2017.05.15", "title": "Видео: Малайзийските власти заловиха 330 редки костенурки в куфар"}
{"url": "http://www.dnevnik.bg/sport/2017/05/15/2971702_teodor_salparov_se_gotvi_da_stane_igraesht_sporten/", "text": "Теодор Салпаров най-вероятно ще стане играещ спортен директор на волейболния шампион \"Лукойл Нефтохимик\". Между двете страни текат финални преговори и се очаква в близките дни да бъде подписан договор.В началото на този месец, когато се завърна в България след последния си мач за руския хегемон \"Зенит\", 34-годишният национал обяви намеренията си за съвместен проект с шефа на \"Лукойл\" Валентин Златев и спортния директор на бургаския волейболен отбор Сашо Везенков.\"Искам с моя опит, с видяното в \"Зенит\", да помогна на клуба, в който ще бъда. По всяка вероятност това ще е \"Нефтохимик\". Но засега е още на приказки, нищо подписано няма\", заяви Салпаров пред Би Ти Ви.Той изрази намерение да помогне освен в спортно-технически план и чисто организационно. \"И да направим резултати, които досега тимът не е имал. Това ми е идеята\", добави либерото.Салпаров каза още, че очаква да срещне доста проблеми в българския волейбол, като на първо място изтъкна финансирането.В същото време той ще се завърне в националния отбор след пауза от две години. ", "date": "2017.05.15", "title": "Теодор Салпаров се готви да стане играещ спортен директор на \"Лукойл Нефтохимик\""}
{"url": "http://www.dnevnik.bg/bulgaria/2017/05/15/2971701_london_uveri_che_bulgarite_shte_zapaziat_pravata_si/", "text": "Българските граждани ще запазят правата си във Великобритания след излизането на страната от Евросъюза. В това е уверил българския министър на външните работи Екатерина Захариева нейният британски колега Борис Джонсън, съобщи БТА.Британският министър е посочил в разговора си със Захариева, че като кмет на Лондон е отчел колко много талант и принос имат българските граждани за икономиката и културата на неговата страна.Двамата са разговаряли в рамките на Съвета на ЕС по външни работи.Захариева отбеляза, цитирана от БТА, че по време на българското председателство на Съвета на ЕС догодина преговорите по напускането на Великобритания ще бъдат в решителна фаза. България подкрепя подхода на ЕК - първо да се постигне съгласие по досегашните взаимоотношения с Лондон, а след това да се уредят бъдещите отношения. Много е важно всички да останем обединени и преговорите да се водят на ниво ЕК, коментира Захариева.Тя добави, че днес със своите колеги са обсъдили стратегията на ЕС за обща отбранителна политика. Позицията на България е, че стратегията и засиленото сътрудничество в отбраната ще бъдат важни не като преповтаряне на НАТО, а като начин за подобряване на способностите на ЕС в тази област. Убедени сме, че съвсем скоро ще се постигне съгласие за създаването на общите органи (на европейската отбрана). Най-важното е да се скъси пътят от приемането на политическото решение за мисия до действията на място, поясни Захариева.Българският вицепремиер допълни, че е много важно да се развиват способности за борба с тероризма, за дерадикализация, срещу трафика на хора и хибридните войни. Не мисля, че трябва да изчакаме създаването на европейския фонд за отбрана, трябва да изпълняваме нашата отбранителна стратегия, утвърдена от Народното събрание за развитието на Българската армия и нашите отбранителни способности, посочи в отговор на въпрос вицепремиерът.", "date": "2017.05.15", "title": "Лондон увери, че българите ще запазят правата си след Брекзит"}
{"url": "http://www.dnevnik.bg/sport/2017/05/15/2971715_botev_napravi_goliama_krachka_kum_sledvashtiia_etap_v/", "text": "\"Ботев\" спечели убедителна домакинска победа с 3:0 срещу \"Берое\" в първия полуфинален плейоф във втората осмица на Първа лига. Омар Косоко, Фернандо Виана и Антонио Вутов донесоха комфортен аванс на пловдивчани преди реванша на 19 май в Стара Загора.Победителят от този сблъсък ще играе срещу \"Пирин\" или \"Верея\" в битка за седмото място в крайното класиране, което праща на бараж за участие в квалификациите на Лига Европа.Косоко откри резултата със страхотен гол в 14-ата минута. Той овладя дълго подаване, справи се с последния противников бранител и от границата на наказателното поле технично прехвърли вратаря Душан Перниш.В добавеното време на първото полувреме \"Ботев\" нанесе втори удар. Топката беше отнета в половината на \"Берое\", а Цветомир Панов проби по десния фланг и центрира за Виана, който отблизо насочи топката във вратата.В 81-ата минута пловдивчани за трети път наказаха неорганизираната игра на старозагорци в защита след бърза атака. Лъчезар Балтанов догони далечна топка на дясното крило и към далечната греда за Вутов, който от ъгъла на вратарското поле прати топката в далечния ъгъл с шут от воле.", "date": "2017.05.15", "title": "\"Ботев\" направи голяма крачка към следващия етап в плейофите за Лига Европа"}
{"url": "http://www.dnevnik.bg/sviat/2017/05/15/2971709_sasht_obviniha_siriia_che_s_krematorium_prikriva/", "text": "САЩ разполагат с доказателства, че режимът на Башар ал Асад е построил крематориум в голям затворнически комплекс край столицата, който може да бъде използван за унищожаване на тела с цел прикриване на масови убийства.Затворът Седная край Дамаск е място, за което множество източници са съобщавали през годините на гражданската война, че властите извършват масови екзекуции на противници на Асад. През февруари организацията \"Амнести интернешънъл\" съобщи, че средно между 20 и 50 души са обесвани всяка седмица в комплекса. За четирите години, изминали от превръщането на конфликта във война, тук вероятно са екзекутирани между 5000 и 13 000 души, се казва още в доклада.Стюарт Джоунс, помощник държавен секретар за Близкия изток, съобщи на брифинг, че \"достоверни източници смятат, че много от телата са заровени в масови гробове, но сега вярваме, че сирийският режим е изградил крематориум в затворническия комплекс Седная, благодарение на който може да се унищожават тленните останки на затворници без да остават много доказателства.\"След това той добави, че САЩ неведнъж открито и официално са обвинявали Асад в нанасяне на въздушни удари, химически атаки, убийства без съд и присъда, умишлено докарване до гладна смърт и други мерки срещу цивилни и неговите опоненти. \"Тези жестокости са извършени с безусловната подкрепа на Русия и Иран. Режимът трябва да прекрати всички нападения срещу цивилни и опозиционните сили, а Русия трябва да поеме отговорност да накара Дамаск да спази това.\"Изявлението, съпроводено със сателитни снимки на затвора, бе направено в навечерието на новия кръг от опити за мирни преговори за Сирия, които започват във вторник в Женева. Джоунс коментира още, че лично той не е оптимист за реализирането на споразумението между Русия, Турция и Иран за \"зони за намаляване на конфликта\" в Сирия. Той присъства на тези преговори в Астана, които бяха напуснати със скандал от сирийската опозиция.Миналата седмица и Асад се изказа пренебрежително към преговорите в Женева, които нарече \"среща само за пред медиите\". В интервю за белоруски телевизионен канал той каза, че \"на всички срещи в Женева така и не е постигнато нещо съществено\".С подкрепата на Москва и Техеран сирийският лидер настоява да се обсъжда \"тероризмът\" - термин, под който той поставя всичките си опоненти. Опозицията, от своя страна, иска на първо място да се говори за премахването на Асад от власт като ключово условие да се започне прекратяване на войната, навлязла в седмата си година.Посредникът от името на ООН Стафан де Мистура каза в понеделник, че би трябвало да има някакъв напредък заради споразумението за намаляване на насилието, заради новия формат на срещите и заради ангажирането на САЩ и дипломатическите маневри, които вървят зад кулисите. Разговорите, които трябва да продължат до събота, ще са в по-делови вид, \"дори залите ще са по-малки\", срещите ще са по-интерактивни и проактивни и ще се провеждат по-често, добави Де Мистура.", "date": "2017.05.15", "title": "САЩ обвиниха Сирия, че с крематориум прикрива масови убийства"}
{"url": "http://www.dnevnik.bg/citat_na_deniia/2017/05/15/2971721_citat_na_denia_borisov_iska_kato_vojd_na_plemeto_tutsi/", "text": "Зам.-председателят на Движение България на гражданите Димитър Делчев пред Би Ти Ви.Той заяви, че движението, чийто председател е Меглена Кунева, е алтернатива на сегашното управление на лидера на ГЕРБ и премиер Бойко Борисов. Двамата бяха съответно вицепремиер и премиер в правителството \"Борисов 2\".По думите на Делчев \"голямата игра\" на сегашното управление е ГЕРБ да прокарат мажоритарните избори с помощта на телевизионния водещ Слави Трифонов.\"Слави Трифонов много удобно им вдига топката. Прави реклама на себе си, а г-н Борисов получава това, което истински иска. Интересите и на двамата съвпадат уникално. Натискът за мажоритарни избори върши работа единствено и само на ГЕРБ\", каза Делчев.След седмица протести на Трифонов и екипа му пред сградата на Народното събрание миналата седмица ГЕРБ внесе законопроект за въвеждане на мажоритарни избори.", "date": "2017.05.15", "title": "Цитат на деня: Борисов иска като вожд на племето тутси да изяде всички останали"}
{"url": "http://www.dnevnik.bg/sport/2017/05/15/2971710_grigor_dimitrov_ne_uspia_da_prechupi_del_potro_i_ot/", "text": "Поставеният под №10 Григор Димитров отпадна в първия кръг на турнира от сериите \"Мастърс 1000\" в Рим след загуба от Хуан Мартин дел Потро. Българският тенисист допусна обрат и записа пета загуба от пет мача с аржентинеца след 6:3, 2:6, 3:6.Двубоят продължи два часа и осем минути, а решаващи за изхода на двубоя се оказаха седмия и осмия гейм. Димитров пропусна две възможности да пробие за 4:3, а след това не успя да удържи подаването си и това доведе до срив в играта му, от който Дел Потро се възползва, за да спечели последните три гейма от двубоя.Димитров отпада в първия кръг в Рим за втора поредна година, след като през 2016 г. беше спрян oт Александър Зверев. 25-годишният българин допусна седма загуба в последните си десет мача и осма в 26-те му двубоя през този сезон.Димитров и Дел Потро изиграха много оспорван и равностоен мач, в който ключово се оказа предимството на началния удар. Българинът сервираше отлично в първия сет, но не успя да задържи това ниво, докато аржентинецът беше изключително стабилен на сервис през целия двубой.Световният №11 завърши с четири аса, два от които в първия сет, и цели седем двойно грешки. Дел Потро, който е 34-и в ранглистата, не допусна нито една двойна грешка, пласира седем директни точки от начален удар и загуби само десет от 43-те разиграни точки след свой първи сервис.Григор Димитров се справяше доста добре с втория сервис на Дел Потро и доминираше в доста от случаите, когато се стигнеше до продължително разиграване. Бекхендът му обаче не издържа в защита в заключителните моменти на мача.В първата част двамата имаха по две възможности за пробив. Димитров успя да се възползва от втория си шанс да пробие за 4:2, а в следващите си два сервис гейма даде само една точка на съперника и спечели първия си сет срещу Дел Потро от 2013 г.Шампионът от US Open 2008 обаче заигра много мощно във втората част, а началният му удар започна да работи безотказно. Аржентинец загуби само пет точки в подаванията си и въпреки че допусна пробив при единствения шанс, който се откри пред Димитров, вече имаше два пробива аванс и след трети сложи бърз край на сета.Третата част започна с пълна доминация на сервиращите. В първите шест гейма нито един от двамата не стигна до шанс да пробие. Първи колебания показа Дел Потро в седмия гейм, който се оказа и най-дългият в двубоя. Димитров два пъти имаше шанс да пробие, но не се възползва и аржентинецът спаси подаването си.В следващия гейм българинът не успя да издържи на напрежението, допусна двойна грешка при геймбол за 4:4, след което беше пробит от втория опит и в яда си строши ракетата. С аванс от 5:3 и сервис на разположение Дел Потро не пропусна възможността да приключи двубоя.Сега за Димитров предстои участие във втория за годината турнир от Големия шлем - \"Ролан Гарос\", който започва на 28 май, а Дел Потро ще играе с британеца Кайл Едмънд във втория кръг в Рим.", "date": "2017.05.15", "title": "Григор Димитров не успя да пречупи Дел Потро и от петия опит"}
{"url": "http://www.dnevnik.bg/politika/2017/05/15/2971720_dvijenie_bulgariia_na_grajdanite_se_okaza_s_falshivi/", "text": "В \"Движение България на гражданите\" установили, че някои от молбите за членство и за напускане на политическата формация са фалшиви. Това съобщи в интервю за Би Ти Ви зам.-председателят Димитър Делчев и допълни, че партията е подала сигнал до прокуратурата за фалшификацията.Миналата седмица  и бившия депутат обявиха, че напускат формацията.Днес Делчев коментира медийни публикации за стотици напуснали с думите, че това е фалшива новина, породена от фалшиви изказвания.Партийна проверка установила, че много от заявленията за напускане са с еднакъв почерк и сходни подписи, които не отговарят на заявленията за членство. След като колеги на Делчев се обадили по телефона на \"много хора\", се оказало, че голяма част от тях не знаят, че са напуснали, а други - че са членували в тази партия.Според Делчев медийният шум и медийните атаки се дължат на това, че Движение България на гражданите е алтернатива и се противопоставя на хаоса в сегашното управление.", "date": "2017.05.15", "title": "\"Движение България на гражданите\" се оказа с фалшиви отцепници, но и с фалшиви членове"}
{"url": "http://www.dnevnik.bg/video/2017/05/15/2971662_video_bon_appetit_ili_keiti_peri_servirana_kato_hrana/", "text": "Американската поп звезда Кейти Пери разпространи клип на новия си сингъл , който само за 24 часа е гледан над 14 милиона пъти в YouTube.Една причините е, че във видеото тя се появява като опакована храна, която бива омесена, сготвена и сервирана като част от меню.Записът е за реклама на петия ѝ студиен албум , който излиза на 9 юни.Преди видеото да бъде пуснато в интернет, Пери написа в социалните мрежи: \"Гореща и готова да бъде сервирана, но не си мислете, че съм парче месо\", последвано от #sexualliberation.Това е първият нов студиен албум на певицата от 2013г. насам и първият сингъл , разпространен през февруари, вече е в челото на световните класации за поп музика, а американският канал на Spotify му даде статут \"платинен\".", "date": "2017.05.15", "title": "Видео: Bon Appetit, или Кейти Пери, сервирана като храна"}
