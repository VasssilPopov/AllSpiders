{"url": "https://www.dnevnik.bg/razvlechenie/2019/04/22/3423368_za_obshtoto_mejdu_kottarashky_milenita_teodor_ushev_i/", "text": "Българският архитект Никола Груев, известен с музикалното си прозвище под името Kottarashky, представи най-новата си песен Ni Lah, чийто видеоклип публикува днес във \"Фейсбук\" профила си. Песента е записана съвместно с певицата Миленита и използва за база текстове от стихотворението на Пенчо Петков Славейков \"Ни лъх не дъхва над полени\". Видеото е във формат 360° VR и отново е дело на известния български аниматор Теодор Ушев, който работи в Канада и през 2017 г. бе  номиниран за \"Оскар\"  за късометражния си филм \"Сляпата Вайша\" по разказа на Георги Господинов. През 2012 г. Ушев прави и  първия видеоклип към песента Demoni от втория албум на изпълнителя със същото заглавие,  a в сегашния, по думите му, търси ефекта от \"онези калейдоскопични играчки от детството ни\". \"От години имахме идея с Миленита да опитаме нещо заедно. Аз дълго отлагах, понеже работя основно в етно жанра, а нейният глас ми се струва по-подходящ за стиловете, в които тя се изявява. Преди около година подхванах тази трип хоп тема и малко на шега й го пратих. Тя страшно се въодушеви и след около ден ми изпрати тази вокална партия, която моментално ме грабна\", сподели за \"Дневник\" Kottarashky, който допълва, че заглавието на песента идва от първите думи на стихотворението \"Ни лъх...\"", "date": "2019.04.22", "title": "За общото между Коttarashky, Миленита, Теодор Ушев и Пенчо Славейков"}
{"url": "https://www.dnevnik.bg/evropa/2019/04/22/3423681_kosovo_vurna_djihadisti_i_tehni_semeistva_ot_siriia/", "text": "Косово върна в събота в страната 110 свои граждани от Сирия, сред които джихадисти, заминали да участват в гражданската война там, и 74 деца, предаде \"Ройтерс\", позовавайки се на съобщение на косовското правителство. \"Днес в ранните часове на деня бе организирана важна и деликатна операция, при която правителството на Косово с помощта на САЩ върна 110 свои граждани от Сирия\", съобщи на пресконференция министърът на правосъдието Абелард Тахири. Министърът не уточни каква е била ролята на САЩ, но самолет с американското знаме на опашката е бил видян на летището в Прищина, докато е траела операцията. Властите съобщиха, че сред върнатите косовски граждани има четирима бойци, 32 жени и 74 деца, включително 9 деца без родители. Четиримата бойци са били незабавно арестувани. След няколкочасов престой на летището жените и децата са били транспортирани с два автобуса и полицейски ескорт до казарма край Прищина. Над 300 косовски граждани, мъже, жени и деца, са заминали за Сирия от 2012 г. Около 70 мъже, биещи се на страната на екстремистки въоръжени групи, са убити. Полицията съобщи, че около 150 жени и деца, включително около 60 деца, родени в Сирия, са били пленени, след като \"Ислямска държава\" изгуби контролирани от нея територии. Трийсет бойци, 49 жени и 8 деца още остават в конфликтните зони. \"Ние няма да спрем, преди да върнем всеки гражданин на Република Косово в страната му и всеки, който е извършил някакво престъпление или е бил част от тези терористични организации, ще бъде изправен пред правосъдието. Косово не може да позволи негови граждани да бъдат заплаха за Запада и за нашите съюзници\", каза Тахири. Международни и местни агенции за сигурност предупредиха по-рано за риска от връщането на бойците. През 2015 г. Косово прие закон, според който участието в чуждестранни въоръжени конфликти се наказва с до 15 години затвор. Около 90 процента от населението на Косово са мюсюлмани. На територията на страната не е имало ислямистки атаки, но над 100 мъже бяха съдени за участие в конфликтите в Сирия и Ирак. Някои от тях бяха намерени за виновни за планиране на атаки в Косово. Правителството твърди, че форми на радикалния ислям са били внесени в страната от неправителствени организации от Близкия изток след края на войната за независимост на Косово от 1998-1999 г. /БТА", "date": "2019.04.22", "title": "Косово върна джихадисти и техни семейства от Сирия"}
{"url": "https://www.dnevnik.bg/sviat/2019/04/22/3423691_bivshiiat_turski_premier_kritikuva_ostro_podhoda_na/", "text": "Бившият премиер и някогашен близък съюзник на президента Реджеп Ердоган Ахмет Давутоглу остро критикува управляващата партия за пръв път, откакто напусна поста си преди три години, пише агенция \"Ройтерс\". Давутоглу, който още е член на Партията на справедливостта и развитието (АКП), обвини промените в политиките ѝ и съюза с националистическата партия MHP за  провала на местните избори , в които тя загуби Анкара и Истанбул. В 15-странично изявление той осъди и ограниченията върху медиите и щетите, нанесени върху разделението на властите и върху институциите. Давутоглу писа, че някогашните реформистки и либерални идеали на партията са били заменени от желание да се запази статуквото, а икономическите реформи са се отдалечили от принципите на свободния пазар и са изплашили външните инвеститори, което ще доведе страната в \"задънена улица\". Миналата година  икономиката влезе в рецесия. \"Основната причина за икономическата криза е административната криза. Вярата в администрацията изчезва, ако икономическите решения нямат досег с реалността\", каза Давутоглу.", "date": "2019.04.22", "title": "Бившият турски премиер критикува остро подхода на Ердоган в партията"}
{"url": "https://www.dnevnik.bg/razvlechenie/2019/04/22/3423684_koi_specheli_dvete_pokani_za_galapremierata_na/", "text": "Отговорилите вярно в първото ниво на  играта  \"Отмъстителите: Краят\" са 163. Сред тях бе изтеглен и жребият за специалната наградата - две двойни покани за галапремиерата на филма на 24 април в София - два дни преди тръгването му в кината в цялата страна на 26 април. Жребият определи двете двойни покани за галапремиерата на филма да отидат при следните потребители в id.capital.bg: itinchev Всички останали отговорили правилно автоматично ще участват и в жребия след  второто ниво от играта , което вече започна и ще продължи до 23:59 ч. на 28 април. Всички, посочили верен отговор, могат да спечелят една от общо пет двойни покани за една от прожекциите на филма в периода между 3 и 20 май.  Ако сте регистриран потребител на  id.capital.bg , може веднага да се включите, а ако не сте - трябва първо да се регистрирате, но това става бързо. Повече за правилата и условията за участие в играта може да откриете  тук . Междувременно \"Дневник\" ще следи всички интересни и актуални новини, свързани с филма.", "date": "2019.04.22", "title": "Кой спечели двете покани за галапремиерата на \"Отмъстителите: Краят\""}
{"url": "https://www.dnevnik.bg/sport/2019/04/22/3423683_grigor_dimitrov_zapochva_sreshtu_verdasko_v_barselona/", "text": "Григор Димитров ще играе с испанския ветеран Фернандо Вердаско в първия си мач от турнира на червени кортове в Барселона. Двамата ще се срещнат в двубой от втория кръг на надпреварата, която е от категория АТП 500. Димитров почива на старта на турнира като поставен под №13 в основната схема. Вердаско преодоля първия кръг след победа в два сета срещу сънародника си Фелисиано Лопес - 6:4, 6:3 за 82 минути. Димитров и Вердаско са се срещали шест пъти, като са разменили по три победи. 27-годишният българин и 35-годишният испанец, които  са съответно №43 и №37 в световната ранглиста , по традиция правят изключително равностойни мачове. Последният им двубой беше през август във втория кръг на мастърса в Торонто. Димитров спечели  драматична победа след обрат - 4:6, 6:2, 7:6 (5) , a впоследствие стигна до четвъртфиналите. Двамата се срещнаха още два пъти през 2018 г., като Вердаско излезе победител и в двата случая - 7:6, (4), 6:2, 6:4 в третия кръг на \"Ролан Гарос\" и 7:6 (4), 4:6, 6:3 във втория кръг на мастърса в Индиан Уелс. Първият мач помежду им се игра през 2013 г. Те се изправиха един срещу друг в полуфиналите на турнира на червени кортове в Бостад, като Вердаско спечели след много оспорвана 150-минутна битка - 7:6 (3), 5;7, 7:5. След това Димитров записа две поредни победи срещу испанския левичар - 6:1, 3:6, 6:3 в първия кръг в Пекин през 2014 г. и 6:4, 4:6, 6:4 в първия кръг на мастърса в Монте Карло през 2015 г. Победителят от седмия двубой между Димитров и Вердаско вероятно ще играе със световния №3 Александър Зверев в осминафиналите. Германецът е втори в основната схема, а първият му мач ще е срещу квалификанта Марсел Гранойерс или \"щастливия губещ\" от квалификациите Николас Хари. Димитров има да защитава 90 точки от миналогодишното си участие в Барселона. Той стигна до четвъртфиналите, където беше спрян от Кареньо Буста. Много е вероятно  българинът да изпадне от топ 50 , ако не успее да повтори класирането си от 2018 г. Барселона първоначално не влизаше в програмата на Димитров. Бившият №3 в света обаче промени плановете си,  получи \"уайлд кард\" от организаторите  и ще запише пето участие в надпреварата на червените кортове в Каталуня. Турнирът в Барселона не е сред най-успешните за Димитров. Той загуби първите си три мача в столицата на Каталуня - в първия кръг на квалификациите през 2008 г., в първия кръг на основната схема през 2011 г. и във втория кръг през 2013 г., преди да запише първите си победи през 2018 г.", "date": "2019.04.22", "title": "Григор Димитров започва срещу Вердаско в Барселона"}
{"url": "https://www.dnevnik.bg/sviat/2019/04/22/3423670_putin_se_vuzdurja_da_pozdravi_noviia_prezident_na/", "text": "Победителят на украинските президентски избори Владимир Зеленский вече бе поздравен от президентите на САЩ и Франция, а германският канцлер му честити победата и го покани в Берлин, но Владимир Путин засега няма да се присъедини към тази компания. Според неговия говорител е твърде рано за поздравления и съвместна работа, защото новият държавен глава в Киев първо трябва да покаже \"конкретни дела\". Дмитрий Песков дори постави под въпрос легитимността на президентските избори в Украйна, защото не било позволено на 3 милиона граждани на страната, живеещи в Русия, да участват в тях. \"Въпреки това Москва се отнася с уважение към избора на украинския народ, който е и доста очевиден\", допълни той. Песков се оправда и с това, че все още нямало окончателни официални резултати. При преброени над 90% от пуснатите бюлетини Зеленский печели с повече от 73%, а досегашният президент Петро Порошенко призна поражението си и обеща да не напуска политиката и да помага на новата власт.", "date": "2019.04.22", "title": "Путин се въздържа да поздрави новия президент на Украйна"}
{"url": "https://www.dnevnik.bg/bulgaria/2019/04/22/3423741_sudut_potvurdi_prisudata_na_kamenarov_bnt_shte_triabva/", "text": "Софийски градски съд потвърди изцяло присъдата на първоинстанционния съд, с която директорът на БНТ Константин Каменаров е признат за виновен в това, че е шофирал пил, съобщи днес пресцентърът на съда. Решението е окончателно и не подлежи на обжалване и протест. Каменаров е осъден на 1 година и 3 месеца условно с 3 години изпитателен срок и 600 лв. глоба. При това решение на съда той влиза в хипотезата на несъвместимост с поста и ще трябва да го освободи. Потърсен за коментар от \"Дневник\", Константин Каменаров заяви: \"Специални поздрави на вас, вашия издател и вашия собственик. Благодаря ви. Довиждане\", след което затвори телефона. При създалата се ситуация Съветът за електронни медии (СЕМ) трябва да вземе нарочно решение, за да освободи Каменаров, но няма пречка и той сам да подаде оставка. Най-вероятно това ще стане още тази сряда, съобщи \"Капитал\". Преди изборът на нов директор СЕМ ще трябва да назначи изпълняващ длъжността. Константин Каменаров беше избран за директор на БНТ през лятото на 2017 година. Присъдата на първа съдебна инстанция дойде в края на миналата година, а от май 2018 година вървеше процедурата по нейното обжалване. Заседанията по делото се отлагаха с различни мотиви, като в единия случай се стигна и до скандал, след като Каменаров не се яви,  защитата му представи болничен, а в същото време той се оказа в командировка в чужбина . Още първите месеци от мандата на Каменаров бяха белязани със смени на хора на ключови позиции. В края на 2017 година напусна назначеният от новото ръководство на БНТ директор на \"Новини и актуални предавания\" Константин Кисимов, като  мястото му зае Уляна Пръмова . Решението му бе изненадващо за всички в медията. Повод за коментари и догадки бе и фактът, че Кисимов пожела да напусне телевизията веднага след като в нея като програмен директор на БНТ1  бе назначен Емил Кошлуков . През март тази година от БНТ беше уволнена ръководителят на дирекция \"БНТ Свят и региони\" Екатерина Генова. В началото на май от обществената телевизия  беше съкратен главният продуцент \"Вътрешна продукция\" Роберт Ковачев . Той е участвал в създаването на културните предавания \"Денят започва с култура\", \"История.бг\" и \"Вяра и общество\", както и публицистичното \"Референдум\", за което като създател има и авторски права. Също през май миналата година  бяха освободени главният продуцент на продуцентския център \"Спорт\"  в БНТ Методи Манченко, финансовият директор Росица Григорова, главният счетоводител Елисавета Боянова-Канелова, Зорина Бояджиева - началник на отдел \"Управление на собствеността\", Асен Илиев - началник на отдел \"Обществени поръчки\" и София Живкова - началник на отдел \"Маркетинг и продажби\" в дирекция \"Маркетинг и комуникации\".", "date": "2019.04.22", "title": "Съдът потвърди присъдата на Каменаров, БНТ ще трябва да има нов директор"}
{"url": "https://www.dnevnik.bg/biznes/2019/04/22/3423685_porojanov_shte_naznachi_zam-ministur_otgovariasht_za/", "text": "Земеделският министър Румен Порожанов обяви, че ще назначи зам.-министър с ресор \"Плодове и зеленчуци\". Това стана след протести от страна на представители на бранша. Поех ангажимент към протестиращите да назнача ресорен заместник-министър за \"Плодове и зеленчуци\", който да бъде предложен от сектора, обяви Порожанов, цитиран от агенция \"Фокус\".  Около 150 зеленчуко- и биопроизводители протестираха пред Министерство на земеделието с искане за оставката на земеделския министър Румен Порожанов. Почти час продължи срещата на министъра с част от протестиращите. По техни думи той е приел всички техни искания, без това за оставката му, и е обещал, че ще има оставки на ниво дирекции в министерството, съобщи БНР. В протеста са участвали представители на 13 браншови организации. Те обвиняват министерството в ощетяване на българското производство и свръхрегулация, която съсипва бизнеса им. Хората искат още да се осигури изкупуване на продукцията им на адекватни цени, както и да се създаде зеленчукова борса, на която да продават произведеното от тях и да се гарантира продажбата на български плодове и зеленчуци и биопродукти в супермаркетите, както е регламентирано в редица европейски държави. Те са загрижени за сектора, защото смятат, че не му се обръща достатъчно внимание. Истина е, че министерството е много широко, с много направления на разходване. Смея да твърдя, че в рамките на субсидиите, на инвестициите сме направили всичко възможно, обясни Порожанов. Обяви, че производителите на плодове и зеленчуци получават между 5 и 8 различни вида субсидии по отделни схеми, а плащанията специално при плодовете, включително с биологичното производство, са общо между 250 и 420 лв. на декар. Увери, че веднага започва работа по поставените проблеми с уточнението, че не всички са решими. ", "date": "2019.04.22", "title": "Порожанов ще назначи зам.-министър, отговарящ за плодовете и зеленчуците"}
{"url": "https://www.dnevnik.bg/bulgaria/2019/04/22/3423734_siela_norma_ad_shte_dostavia_3_hil_mashini_za/", "text": "Централната избирателна комисия (ЦИК) избра \"Сиела Норма\" АД, от която да наеме 3 хил. машини за гласуване за европейските избори на 26 май т.г. Решението е взето на заседанието на комисията днес и може да бъде обжалвано в съда. Максималната прогнозна стойност на поръчката бе 7.5 млн. лева без ДДС. В обществената поръчка участваха три фирми - \"Български машини за гласуване\" ООД, \"Лекс.БГ\" АД и \"Сиела Норма\" АД. Водещият критерий бе най-ниска цена на доставката, а другият - техническата спецификация. На заседанието е станало известно, че другите две фирми са отстранени. Едната е предложила по-висока от прогнозната цена, а другата не е отговаряла на условията. Предложената цена от \"Сиела Норма\" АД е колкото прогнозната. Компанията \"Сиела Норма\" АД е предоставяла машини за гласуване на предишни избори, когато по този начин се е гласувало в 300 или 500 секции. Тогава са доставяни произведените в Лондон от панамската компания Smartmatic машини от модел SAES-3377.", "date": "2019.04.22", "title": "\"Сиела Норма\" АД ще доставя 3 хил. машини за гласуване за евровота"}
{"url": "https://www.dnevnik.bg/sviat/2019/04/22/3423680_sasht_vuvedoha_totalno_petrolno_embargo_sreshtu_iran/", "text": "От началото на май САЩ въвеждат тотално петролно ембарго срещу Иран, реши президентът Доналд Тръмп. В съобщението на Белия дом, цитирано от \"Ройтерс\", се казва, че няма да се подновява изключението, което бе направено за петролна търговия с Техеран за 8 държави, сред които Турция и Гърция. Готови сме за този ход на американците, каза източник от иранското министерство на петрола, а Революционната гвардия повтори заплахата си да затвори за петролни танкери стратегическия Ормузки проток. През този преход между Персийския залив и Оманския залив преминава значителна част от световната търговия с петрол. САЩ, Саудитска Арабия и Обединените арабски емирства са се договорили за мерки за поддържане предлагането на световния пазар за петрол Вашингтон и неговите съюзници планират да продължат натиска над властите в ислямската република, се казва още в текста. \"Това решение има за цел да доведе до нула износа на ирански петрол и така да лиши иранския режим от основен източник на доходи\", допълва съобщението, разпространено от говорителката Сара Сандърс. Американските санкции започнаха на 4 ноември 2018 г., след като президентът Тръмп реши да оттегли страната от международното споразумение за иранската ядрена програма, предвиждащо отмяна на ембаргото. Съгласно промяната всички трябваше да спрат сделките с ирански петрол с изключение на Китай, Индия, Япония, Южна Корея, Тайван, Турция, Италия и Гърция. Нарушителите са застрашени от преки или вторични санкции. Държавният секретар Майк Помпео твърди, че след това приходите на иранците от петродолари са намалели от 50 на 10 милиарда долара. Анкара веднага реагира остро, като външният министър Мевлют Чавушоглу написа в \"Туитър\": \"Не приемаме едностранно наложени санкции и нареждания как да изграждаме отношенията със съседите си.\" Според него ходът на Вашингтон няма да допринесе за мира и стабилността в района. Източник на иранската агенция \"Тасним\" от петролното министерство, пожелал анонимност, коментира, че САЩ няма да успеят напълно да прекратят износа. \"При каквито и да е обстоятелства след изтичането на американските изключения ние няма да спрем експорта си, освен ако иранските власти не решат да го сторят, а това е изключено в момента. Имаме дългогодишен опит на неутрализиране на опитите на враговете да ударят страната ни.\" Ген. Алиреза Тангсири от Революционната гвардия каза пред агенция \"Фарс\": \"Съгласно международното право Ормузкият проток е морско трасе, което, ако ни бъде забранено да използваме, ще сме принудени да затворим. В случай на каквато и да е заплаха не трябва да има и минимално съмнение, че ще защитим и отбраняваме иранските води.\" \"Заради отрицателните ефекти от санкциите външното министерство е във връзка с чуждестранни партньори, включително от Европа, по света и сред нашите съседи и ще предприеме необходимите мерки\", цитират новинарските агенции позицията на дипломатическото ведомство в Техеран.", "date": "2019.04.22", "title": "САЩ въведоха тотално петролно ембарго срещу Иран"}
{"url": "https://www.dnevnik.bg/sviat/2019/04/22/3423763_roditelite_durjali_decata_si_gladni_i_okovani_biaha/", "text": "Родителите от \"Къщата на ужасите\" в САЩ бяха осъдени на доживотен затвор за изтезаване на 12 от 13-те им деца в продължение на години. Дейвид Търпин, на 57 години, и съпругата му Луиз, на 50 години, се признаха за виновни през февруари по 14 обвинения, между които изтезаване и незаконно задържане на деца. Това стана на съдебен процес в щата Калифорния, потресъл цялата страна. (Повече за семейството четете  тук  и  тук .) \"Родителите ми ми откраднаха живота, но си го върнах\", заяви една от дъщерите им преди произнасянето на присъдите. \"Беше тежко, но това ме направи по-силна\", добави момичето. Един от братята й каза, че не е в състояние да опише преживяното от тях, докато са били деца. \"Понякога още имам кошмари, свързани с този период, когато например сестрите ми бяха оковани. Но това е минало, обичам родителите си и им прощавам\", каза той. Разплакани, родителите поднесоха извиненията си и увериха, че са били водени от \"добри намерения\". \"Не съм искал да им сторя нещо лошо\", заяви Търпин, докато жена му изразяваше любовта си към всяко от децата, които сега са на възраст от 3 до 30 години. През годините съпрузите държали децата си затворени в къщата си в градчето Перис, на стотина километра източно от Лос Анджелис. Домът им беше наречен \"Къщата на ужасите\" от медии в САЩ. Сигнал за случващото се бил подаден през януари 2018 г. от една от дъщерите, която след две години подготовка, успяла да избяга. При пристигането си на място, полицаите открили някои от децата оковани за леглата им. Всички с изключение на най-малкото били изключително мръсни и недохранени. Децата не ходели на училище. Те имали право да се къпят веднъж годишно и трябвало да спят по 20 часа на ден според програма, установена от родителите им. Когато не били оковани, ги държали в различни помещения, без да им се позволява да играят. Много от децата страдат от наранявания и дефицити, свързани с тези лишения./ БТА", "date": "2019.04.22", "title": "Родителите, държали децата си гладни и оковани, бяха осъдени доживот"}
{"url": "https://www.dnevnik.bg/gradska_sreda/2019/04/22/3423673_kamarata_na_arhitektite_obshtestvenite_poruchki_sa/", "text": "Инженерингът, сроковете за изготвяне на проекти и ниската им цена и реалното отстраняване на проектанта от строителството са основните причини за вредата от обществените поръчки за градската среда, бе изтъкнато на пресконференция на Камарата на архитектите в България (КАБ) днес. Инженерингът е все по-често използвана процедура при обществени поръчки, при която общината или държавен орган възлагат на спечелилата фирма изпълнител да изготви проекта и после да извърши строителството, обясни арх. Петкана Бакалова, зам.-председател на КАБ. Така се елиминира проектантът като независима страна, която отстоява идеята си и не прави компромиси с реализацията й. Строителната фирма дори да наеме проектант, той е зависим от нея и е склонен да променя проекта си според нейните искания. \"А той, строителят, просто иска максимална печалба, което означава много пари за ниско качество на изпълнението\", обясни арх. Бакалова. Вместо общината като възложител да диктува условията и да поставя изисквания към проекта, тя оставя всичко това на фирмата изпълнител, допълни тя. Скандален пример за обществена поръчка инженеринг арх. Бакалова посочи строящата се в момента Градска галерия на Пловдив. Тя е за 4.2 млн. лв. с ДДС и избраната за изпълнител фирма сама изготви проекта и сега го реализира. \"Никой не знае как ще изглежда бъдещата изложбена зала\", каза арх. Бакалова. От КАБ поискали да видят проекта, но община Пловдив отказала с аргумента, че имало авторски права. Но се оказало, че самата община държи авторските права на проекта заедно с фирмата изпълнител. Сградата вече се строи, а няма подземен паркинг! Фирмата се оправдава, че не го предвидила заради \"опасност от археология\". Но на това място се знае, че няма археология и това е просто оправдание\", отбеляза арх. Емил Жечев от КАБ. Като причина за появата на лоша архитектура и строителство е критерият на обществената поръчка за срок за изготвяне на проекта. Общините по правило избират кандидатът, предложил най-кратко време. Така в столичния район Панчарево за укрепване на местното училище е спечелила фирмата, предложила срок от 4 дни за проектирането на важния ремонт на сградата. Кметът на София Йорданка Фандъкова коментира пред журналисти изнесения случай, предаде агенция \"Фокус\": \"Ако има случаи, в които за проектиране са дадени 4 дни, това е абсолютно недопустимо. Няма как да се случи добър проект\". В Гоце Делчев е спечелил проект за детска градина, изготвен за 2 дни, а в Златоград общо 44 обекта са били проектирани за 10 дни, каза още арх. Бакалова. Причината за тези абсурдно кратки срокове е, че общината предварително е избрала победителя в обществената поръчка и той е изготвил проекта още преди да търга, тъй като знае, че ще спечели. Третата причина за вредния ефект от обществените поръчки е умишленото сваляне на цените за проектиране от страна на общините, отбеляза арх. Бакалова. В Евросъюза и навсякъде в правовия свят стойността на проекта (на интелектуалната част) е 12% от цялата строителна стойност на обекта. Този дял е и нивото на европейското финансиране у нас, което в строителния бранш се управлява от Министерството на регионалното развитие и благоустройството (МРРБ), изтъкна арх. Петър Киряков. Той е изчислил какво става след това по веригата с тези 12% за проекта. \"5% от строителната стойност се отделят за т.нар. независим надзор, който е чисто български патент и не съществува никъде другаде по света. 2.5% от строителната стойност отиват за финансиране на служители на МРРБ за изработка на технически задания и организация на управлението на проекта. Други 2.5% са за служителите на общината, където е обектът. Те изпълняват непредвидената в ЗУТ роля на \"ръководител проект\". Това е още един български патент. Така под 2% от строителната стойност се определя като индикативна стойност на обществената поръчка, под която участниците в нея трябва да направят своите оферти. Обобщено може да се каже, че цената на проекта от 12% пада до 2% и тези 10% по-малко не се спестяват на инвеститора, а се ползват за споменатите специфични за България дейности, които са непознати в европейската практика\", отбеляза арх. Киряков. Ръководството на КАБ се обедини около мнението, че при значими за облика на градската среда обекти вместо обществена поръчка най-доброто решение е да се организират архитектурни конкурси. На въпрос защо проектантът на ремонта на ул. \"Граф Игнатиев\", арх. Иво Пантелеев, който е член на КАБ, след критиките се скри от медиите, председателят на камарата арх. Борислав Игнатов обясни, че не приема неговото поведение. Беше изтъкнато, че за несполуките с \"Граф Игнатиев\" и площад \"Гарибалди\" не е виновен само проектантът, а и възложителят – Столична община. Тя е трябвало да осъществява контрол, защото бе изтъкнато, че същата фирма изпълнител \"Джи Пи груп\" перфектно обнови централната бургаска улица \"Княз Богориди\". Но там по време на ремонта неотлъчно на обекта е бил проектантът и зам.-кметът по строителството на община Бургас. Докато по софийската \"Граф Игнатиев\" зам.кметът по строителството Ирина Савина не е виждана, подчертаха архитектите. Поставените проблеми около процедурите с обществените поръчки ще бъдат тема на среща днес между ръководството на КАБ и кмета на София Йорданка Фандъкова. Ще присъстват и зам.-кметът по финансите Дончо Барбалов и главният архитект Здравко Здравков. \"На срещата е поканен и арх. Пантелеев, но дали ще дойде, не зная\", допълни председателят на КАБ Борислав Игнатов.", "date": "2019.04.22", "title": "Камарата на архитектите: Обществените поръчки са вредни за градската среда"}
{"url": "https://www.dnevnik.bg/zelen/2019/04/22/3423043_fotogaleriia_biznesi_predlagat_bio_produkti/", "text": "Вчера базар в \"Бара на кръпките\" събра създатели и разпространители на различни продукти, които заместват пластмасата и битовата химия в ежедневието. С галерията ви представяме продуктите и виртуалните адреси на изложителите, които трудно ще намерите в магазин или на друго събитие накуп.  На снимката: платнени торбички и метални бутилки и канчета, които заместват едни от най-често срещаните пластмасови предмети за еднократна употреба - найлоновите пликове и пластмасовите (или хартиени с фолио) чаши за кафе и пластмасовите бутилки.", "date": "2019.04.22", "title": "Фотогалерия: Биопродуктите, които могат да намалят отпадъка от дома"}
{"url": "https://www.dnevnik.bg/sviat/2019/04/22/3423190_jertvite_na_atentatite_v_shri_lanka_veche_sa_290_dushi/", "text": "Броят на загиналите при осемте нападения в хотели и църкви в Шри Ланка вчера достигна 290 души, съобщи полицията, цитирана от Би Би Си. В атентатите, извършени навръх католическия Великден, са ранени и около 500 души. Полицията потвърди и че снощи край летището в Коломбо е било обезвредено самоделно взривно устройство, но не навлезе в подробности, предаде \"Гардиън\". Арестувани са 24 души, но правителството все още не е обявило кой стои зад атентатите, а и никой не е поел официално отговорност. \"Трябва да проучим защо не се взеха адекватни мерки. Нито аз, нито министрите бяхме информирани,\" каза на пресконференция премиерът Ранил Викремесингхе снощи. Местни и световни медии вече определят случилото се като най-жестоко насилие след края на гражданската война през 2009 г., отнела живота на над сто хиляди души. Вчера властите обявиха полицейски час, който влезе в сила още след обяд, според някои информации ограниченията за социалните мрежи продължават, за да не се разпространява дезинформация, и приложения като \"Уотсап\" и \"Месинджър\" са недостъпни за мнозина. Сред десетките чуждестранни жертви са британски, датски, португалски, индийски, холандски, турски и японски граждани. Няма информация сред подстрадалите да има и българи.", "date": "2019.04.22", "title": "Жертвите на атентатите в Шри Ланка вече са 290 души, ранените са 500"}
{"url": "https://www.dnevnik.bg/bulgaria/2019/04/22/3417157_s_veliki_ponedelnik_zapochva_strastnata_sedmica/", "text": " Днес започва Страстната седмица, през която християните почитат страданията на Исус Христос в последните дни от земния му живот, когато Спасителят изкупва човешките грехове чрез жертва. Църквата определя всеки ден от тази седмица като велик или свят и със специални богослужения отбелязва пътя на Христос към Голгота, страданията, кръстната смърт и погребението му. В началото на Страстната седмица в храмовете обичайно се слага черна завеса на Царските двери, а иконите на Богородица и Исус Христос на места се покриват с черно платно. Според евангелския разказ на  Исус Христос влязъл в Йерусалимския храм и го видял пълен с търговци. Превръщането на храма в тържище разгневило Божия син и той прекатурил масите на търговците, а тях самите изгонил.  Исус прекарал в нравствени напътствия - тогава разказва притчите за десетте девици, очакващи идването на Господа, и за талантите. Според църковния канон денят е отреден за смирение.  е приемана като деня на предатеството, защото тогава Юда уговаря с еврейските първенци от Синедриона предателството на Христа срещу 30 сребърника. е свързан с Тайната вечеря, когато е установено тайнството Причастие. След вечеря Христос взел хляб, благословил го, разчупил го, раздал на учениците си и казал: \"Вземете, яжте, това е моето тяло!\" После вдигнал чашата и казал: \"Пийте от нея всички. Това е моята кръв на Новия завет, която за вас и на мнозина се пролива за прощение на греховете.\" След причастието Христос казал пред учениците си, че ще бъде предаден. Малко след това отишъл да се помоли в Гетсиманската градина, където останал до залавянето му.  когато е разпнат Исус Христос, е посветен на неговите страдания. В този ден църквата предписва изключително строг пост - не се позволява никаква храна, пие се само вода.  е свързана с оплакването на Исус Христос от майка му Св. Богородица и жените-мироносици. В полунощ срещу неделя с празнично богослужение и камбанен звън се провъзгласява Възкресението Христово. Народните традиции Страстната седмица има запазено място и в българския обреден календар. Най-почитаният ритуал, свързан с нея, е боядисването на яйцата - един от символите на празника. Според народната традиция то се прави преди изгрев слънце на Велики четвъртък. С първото боядисано яйце - задължително червено, се натъркват бузите и челата на децата за здраве. В този ден се замесва и тестото за традиционните великденски козунаци. Който не успее да боядиса яйцата в четвъртък, може да го направи и в събота. Поверието забранява да се работи на Разпети петък. В събота се ходи на гробовете на починалите близки и се раздават боядисани яйца, жито и хляб.", "date": "2019.04.22", "title": "Започва Страстната седмица"}
{"url": "https://www.dnevnik.bg/sport/2019/04/22/3421283_grigor_dimitrov_izpadna_ot_top_40_za_pruv_put_ot_shest/", "text": "Григор Димитров изпадна от топ 40 на световната ранглиста за пръв път от над шест години. Най-добрият български тенисист  отпадна в третия кръг на мастърса в Монте Карло  и не успя да защити точките от миналогодишният полуфинал в първия голям турнир на червени кортове. Димитров загуби 15 позиции и от днес е под №43 в света с актив от 1030 точки. Следващия понеделник бившият №3 може да се озове извън първите 50, след като изтегли  тежък жребий за турнира в Барселона . Той има да защитава 90 точки от участието си в четвъртфиналите през 2018 г. За последно Димитров беше извън топ 40 през февруари 2013 г., когато беше под №41. Настоящото класиране е най-лошото за българския тенисист от 2012 г., когато завърши сезона на 48-о място. \"Добро утро, просто исках да споделя няколко неща с вас - да ви кажа, че завръщанията са по-силни от неуспехите. Седем часа сутринта е, а аз отново съм във фитнеса. Останете каквито сте - верни на себе си, вярвайте в себе си, продължавайте да работите здраво. Заради любовта към играта. Благодаря ви за подкрепата\",  обърна се Димитров към феновете си чрез социалните мрежи  след турнира в Монте Карло. Новак Джокович остава начело в световната ранглиста за 26-а поредна седмица и общо 249-а в кариерата си. Въпреки че отпадна рано в Монте Карло, сърбинът увеличи преднината си пред Надал, който не успя да защити трофея си. Джокович има 11 660 точки и комфортен аванс от 3075 точки пред най-близкия си преследвач. Александър Зверев е трети с 5770 точки, следван от Роджър Федерер с 5590 и Доминик Тийм с 4675. Кевин Андерсън, Кей Нишикори, Стефанос Циципас, Хуан Мартин дел Потро и Джон Иснър допълват топ 10. Италианецът Фабио Фонини, който изненадващо спечели титлата в Монте Карло, се изкачи на рекордното в кариерата си 12-о място. Най-голям скок пък направи финалистът в турнира Душа Лайович, който напредна с 23 позиции до №24.", "date": "2019.04.22", "title": "Григор Димитров изпадна от топ 40 за пръв път от шест години"}
{"url": "https://www.dnevnik.bg/sviat/2019/04/22/3422791_za_pruv_put_krainodesni_shte_vliazat_v_parlamenta_na/", "text": "Допреди по-малко от половин век в Испания имаше диктатура, наричана от някои \"националкатолическа\", а от други \"фашизъм\", но запазила до последния момент (1975 г.) елементи от възгледи, които крайната десница в Европа и другаде повтаря и днес. Оттогава в испанския парламент не бе влизала крайнодясна партия. На изборите в неделя това ще се промени. След предсрочния вот на 28 април - година и половина преди предвидените избори по календар - партията \"Вокс\", основана от 2014 г., ще промени испанското \"изключение\" от дясната популистка вълна, променила европейските парламенти в последните години. Лявата популистка вълна, която вместо нея връхлетя Испания в най-тежките години на криза, ще отстъпи в конгреса според всички проучвания. \"Вокс\" расте в проучванията дори откакто бяха свикани изборите - от дузина места в първите анкети тя достига до над 30 в някои сондажи. Възходът ѝ от миналата година насам бе впечатляващ за испанските анализатори -  от партия с няколко хиляди членове  и няколко десетки хиляди симпатизанти във времето от разгара на каталунската криза тя се превърна в  регионална сила със стотици хиляди гласове  на вота за парламента на най-голямата автономна област Андалусия по-рано тази година и създаде прецедент на ниво регионален законодателен орган. Националният ѝ дебют идва в момент, когато на премиера Педро Санчес се наложи да свика избори, оставайки без мнозинство за бюджета. Това се случи, след като десните партии нападнаха социалистическото правителство заради мекия според тях тон към исканията за самоопределение на Каталуня. В резултат премиерът Педро Санчес втвърди тона, но това предизвика каталунските партии, представени в националния парламент, които гласуваха против бюджета му и той изгуби крехкото си мнозинство, с което би могъл да остане на власт. Трудното съставяне на мнозинство Независимо от това партията на Санчес се очаква да получи най-много гласове на изборите. Проучване, изготвено от института GAD3 за в. А Бе Се, ѝ даде над една трета (но значително под една втора) от местата в конгреса - повече от сегашните. Този резултат би бил далеч от стабилно мнозинство, но би изглеждал по-добре от сегашния ѝ резултат (22.66% от местата или 85 депутати) и би бил близък до този на предшественика му Рахой (137 места с една трета от бюлетините). Същевременно този парламент ще едоста по-фрагментиран и мнозинство от 175 депутати може да не дойде дори с подкрепата на крайнолявата \"Подемос\", която според GAD3 ще има 28-32 места (при 45 сега). Народната партия, днес управлявана не от Рахой, а от Пабло Касадо, ще има сходен резултат със социалистите (82-86 места), а либералната \"Граждани\" ще вземе до 41 места. В същия сондаж \"Вокс\" може да вземе от 30 до 34 места. Решаващи няколко месеца Решението за свикване на вота, което Санчес взе през февруари, означава, че в Испания за няколко месеца ще има четири различни вида избори, тъй като през май (на една дата) следват тези за европарламента, местна власт и регионални законодателни органи. Още в първите мигове след него журналисти коментираха, че кампанията ще съвпадне с началото на ваканциите за Страстната седмица и че резултатът от вота вероятно ще е по-фрагментиран парламент от досегашния и да се стигне дори до първото в демократична Испания коалиционно правителство (досега партийните лидери, оглавявали правителства, залагаха на кабинети на малцинствата). Изборите може да се окажат най-оспорваните от десетилетия, а коалиционните преговори да продължат дълго. При неуспех в диалога нови избори не биха били прецедент - свика ги и Рахой през 2016 г., след като не успя да си издейства работещо мнозинство през лятото. Не се очаква и десните партии да имат сигурно мнозинство, което допълнително усилва неяснотата. За да остане Санчес премиер, би му се наложило отново да разчита на \"Подемос\" и на малки регионални партии - включително каталунски, една от които провали приемането на бюджета и това доведе до избори. С мнозинство може да се разминат и Народната партия, \"Граждани\" и \"Вокс\" - трипартийна формула, която на практика се прилага в Андалусия след изборите през януари.", "date": "2019.04.22", "title": "За пръв път крайнодесни ще влязат в парламента на Испания тази седмица"}
{"url": "https://www.dnevnik.bg/sport/2019/04/22/3423181_fotogaleriia_mbape_benzema_i_shampionite_iz_evropa_-/", "text": "Тийнейджърът   бележи в мрежата на \"Тотнъм\", с което донесе ценен успех на \"Манчестър сити\" в битката за титлата във Висшата лига. \"Гражданите\" спечелиха с 1:0.", "date": "2019.04.22", "title": "Фотогалерия: Мбапе, Бензема и шампионите из Европа - кои са героите от уикенда"}
{"url": "https://www.dnevnik.bg/sviat/2019/04/22/3422571_sreshta_s_putin_i_purvi_mejdunaroden_forum_-_kakva/", "text": "Руският президент Владимир Путин и севернокорейският лидер Ким Чен-ун ще се срещнат в Русия до края на месеца. Лаконичното съобщение на Кремъл отпреди три дни потвърди информация от последните седмици - Ким пристига в Русия малко преди икономически форум, организиран от Китай за инициативата \"Един пояс, един път\" в Пекин. Срещата на двамата лидери най-вероятно ще е във Владивосток, в Далечния изток, и ще се състои или преди, или след форума според южнокорейската агенция \"Йонхап\". Агенцията цитира източници, според които целта на визитата е Ким да търси въздействие върху американския президент Доналд Тръмп с цел облекчаване на международните санкции, наложени на Пхенян. Същевременно първата покана, отправена от Путим към Ким, е от миналата година. Ден след  официалното потвърждение на Кремъл  \"Франс прес\" съобщи, че Северна Корея също е поканена на форума \"Един пояс, един път\". Програмата за 1 трлн. долара, включваща инфраструктурни проекти на три континента, ще бъде обсъждана от представители на още 37 държави (между които три европейски - Италия, Австрия и Швейцария). Външният министър в Пекин Ван И каза, че \"съседът на Китай, Северна Корея\", ще изпрати делегация и че \"това е много нормално, защото е инициатива за икономическо сътрудничество\", но не уточни дали и самият Ким би участвал. Севернокорейският лидер вече е посещавал Китай няколко пъти за последните две години. За какво ще си говорят Ким и Путин За момента обаче срещата в Русия е единствената потвърдена за Ким. Прессекретарят на Путин Дмитрий Песков каза в петък, че двамата могат да обсъждат много теми. \"Разбира се, на първо място - развитието на двустранните отношения, второ - обсъждане на проблеми на ядреното разоръжаване, проблеми на регионалното сътрудничество.\" Според Песков, макар обширната граница на двете страни да предполага активен диалог, от посещение на Путин в Пхенян в началото на миналото десетилетие има застой в отношенията им. Говорейки за възможностите за \"лична химия\" между двамата (за каквато е говорил Тръмп, коментирайки диалог с Ким), прессекретарят каза още, че не гарантира пълно разбирателство. Китай приветства обявената първа среща на двамата като \"много важно събитие\".", "date": "2019.04.22", "title": "Среща с Путин и първи международен форум - каква може да е седмицата на Ким Чен-ун"}
{"url": "https://www.dnevnik.bg/bulgaria/2019/04/22/3423171_nakloneno_i_elipsovidno_krustovishte_vuv_varna_vuzmuti/", "text": "Реконструкцията на варненския бул. \"Васил Левски\", за която правителството отпусна 80.5 млн. лв. е пример за това как заради масово прилаганата практика на т.нар. инженеринг обществени поръчки с многомилионни бюджети завършват с незадоволителни резултати. Това е темата на пресконференция, която ще даде днес Камарата на архитектите в България. В публикация във Фейсбук от камарата дават примери с елипсовидно и наклонено кръстовище, което беше изградено в рамките на проекта, с преразход на материали за ненужни двуетажни кръстовища и с бетонирането на терени, които би трябвало да бъдат озеленени. При изпълнението на обществени поръчки на инженеринг, избраният строител разработва и проекта на изгражданата инфраструктура. Така според експерти в бранша се ликвидира възможността в строителството да се оказва адекватен контрол, а това довежда до драстично намаляване на качеството на извършената работа и завишаване на цената й. Според Камарата на архитектите в България до момента бюджетът на реконструкцията на бул. \"Васил Левски\" вече е надхвърлил предварително планираните средства и е достигнал 113 млн. лв. като може да нарасне. Едно от двуетажните кръстовищата по трасето на булеварда предизвика серия от иронични коментари през последните седмици, тъй като се оказа наклонено. Това намалява видимостта при навлизане в него, а крие и опасност от верижни катастрофи при заледяване през зимата. Според публикация на Камарата на архитектите в България освен всички останали дефекти кръстовището не е кръгло, а елипсовидно, като при това изпълнението му е лошо, тъй като в кривите му имат чупки, които създават опасна неестествена траектория за автомобилите. \"Истинското кръгово е кръгло, а не елипсовидно, крушовидно, или ябълковидно\" пише в публикацията. Според експертите на камарата кръстовище ненужно е построено на две нива, което е повишило цената му, а в същото време ефектът за облекчаване на трафика е съмнителен. Въздушна снимка на кръстовището, публикувана във Фейсбук профила на камарата илюстрира, че то не може да бъде пресечено от пешеходци. Освен това то е преоразмерено, което е довело до преразход на материали и публични средства. Излят е повече бетон от необходимото, а т.нар. зелени острови са бетонирани или асфалтирани. Реконструкцията на булеварда влезе в новините през миналата година и след като въпреки обещанията на кмета на Варна, че това няма да се случи,  трасето му премина през трибуните на градския стадион \"Спартак\" . Парите за реконструкция на бул. \"Васил Левски\" бяха отпуснати с Решение на Министерския съвет на 11 октомври 2017 г.  Проектът е част от мащабна инвестиционна програма , която общината трябва да изпълни до 2020 г. След дълго отлагане и няколко отказа за предоставяне на информация част от работната визия на булеварда се появи в сайта на местната администрация повече от два месеца след началото на строителните работи по него. Независими експерти, чието мнение \"Дневник\" потърси тогава заявиха, че представеният проект е правен набързо и на парче. Според тях той не бе изработен върху кадастралната карта на трасето на булеварда, а върху нейна снимка. В публикувания проект имаше несъответствия в регулационните граници на бъдещия булевард. За това говореха тротоари, чиято планирана ширина не отговаряше на стандартите, зададени със Закона за устройство на територията. За да бъдат коригирани, в бъдеще трябваше да бъдат направени допълнителни промени на регулационните граници, но и допълнителни разходи. Т.нар. линии на отчуждение не преминаваха върху имотите, които трябваше да бъдат откупени от собствениците им за изграждане на кръстовището на булевардите \"Васил Левски\" и \"Сливница\". При това положение част от кръстовището трябваше да бъде бъде построено върху частни терени.Сега то се оказа и наклонено. Основният изпълнител на строителните работи по реконструкцията на бул. \"\"Васил Левски\" във Варна е дружеството \"Хидрострой\", избрано по силата на рамково споразумение с община Варна.", "date": "2019.04.22", "title": "Наклонено елипсовидно кръстовище във Варна възмути Камарата на архитектите в България"}
{"url": "https://www.dnevnik.bg/evropa/evropeiski_parlament/2019/04/22/3421105_shest_meseca_nesigurnost_kakvo_shte_se_sluchi_s/", "text": "С наближаването на изборите за Европейски парламент през май ЕС навлиза в период на дълбока несигурност. Очакваните сериозни промени в бъдещите парламентарни групи и голямата вероятност преговорите за сформирането им да се проточат означават, че ново законодателство вероятно няма да се обсъжда до ноември. Защо чак през ноември? На 1 юли трябва да се създадат новите парламентарни групи, макар че при по-маргиналните и нови депутати създаването на група може да отнеме месеци наред. На 2 юли е първата пленарна сесия за конституиране на ЕП, като на нея обикновено се избира новият председател. През юли има още една сесия (15-18), на която най-вероятно ще продължи оформянето на отделните комисии и тяхното ръководство, както и уточняването на приоритетите и дневния ред на новия Европарламент. Август е месец за почивка, а през септември трябва да се представи кандидатурата за председател на Европейската комисия. Би трябвало това да е т.нар. водещ кандидат на най-голямата парламентарна група - засега изглежда, че това ще е Манфред Вебер от Европейската народна партия. Но понеже за пръв път в историята на ЕП е почти сигурно, че ЕНП и най-големият лявоцентристки блок около Партията на европейските социалисти няма да контролират над 50% от депутатите, то не е изключено третата група, нужна за мнозинство, да не хареса нито Вебер, нито водещия кандидат на левицата Франс Тимерманс. Това ще наложи преговори за компромисно име и отлагане на гласуването. През октомври кандидатът за наследник на Жан-Клод Юнкер трябва да представи структурата на своята Комисия и националните кандидати за еврокомисари. Същия месец те би трябвало да бъдат изслушани пред съответните комисии на Европарламента. Ако някой от кандидатите не получи одобрение - както се случи с Румяна Желева - съответната държава трябва да предложи ново име. Докато не бъдат одобрени всички еврокомисари, няма одобрение и за Европейската комисия. Всичко това означава, че в най-добрия случай евродепутатите ще се заемат сериозно със законодателна работа от ноември. Не бива да се забравя и натоварването на преводачите, които трябва да подготвят хиляди страници на официалните 24 езика. Евродепутат от Литва например може да поиска отмяна на гласуване, ако не е получил документа на националния си език. В началото най-вероятно дневният им ред ще е пълен с теми и процедури, изостанали от предишния състав, по които няма особени спорове. Комисиите, където всъщност се върши основната работа, заседават още от 2 септември, а в последните два месеца до края на 2019 г. са планирани две пленарни сесии. Какво се случва с изостаналата работа Съдбата на изостаналите от досегашния парламент законодателни досиета зависи от етапа, до който те са достигнали преди евроизборите. \"Дневник\" разговаря със служител от отдела за законодателна дейност на Европейския парламент, която разясни какво и как предстои да се случи. Ако дадено досие е достигнало пленарно заседание на Европейския парламент и ако парламентът приеме позиция на първо четене, тогава това досие се поема от следващия парламент. Новият парламент обаче може да каже \"не\" на тази позиция и да започне от начало. Това не се е случвало досега, ако текстът е бил приет на първо четене на пленарно заседание, тоест позицията на парламента на първо четене обикновено се приема като такава от следващия парламент. Превръщането на законодателното предложение на Еврокомисията в окончателното приет текст отнема около 18 месеца. Нещата могат и да станат изключително бързо. Например част от законодателството за Брекзит без сделка е било прието за три месеца. Това все пак крие рискове, защото значи, че в този случай няма парламентарни дебати, нито поправки, тоест може да се наруши демократичният процес. Какво ще стане с пакета \"Мобилност\" В началото на април Европейският парламент  прие на първо четене  промените в правилата за международните пътни превози, станали известни като пакет \"Мобилност\" и предизвикали недоволство и протести сред превозвачи от България и други страни. Един от  проблемните въпроси  бе за каботажа (определение за дейност, при която с товарен камион се извършва услуга в границите на държава от ЕС, в която превозното средство не е регистрирано). Друг бе за периодите на почивки и дължината им, а трети за това колко често трябва да се връщат шофьорите до държавата, от която идват. Други правила бяха къде да се почива (в кабината или в хотел), кои сектори да се изключат от това законодателство. Франция например е искала да се изключат полиция, линейки и други видове спешна помощ. Това досие бе прието от пленарната зала на Европейския парламент, но трябва да има сделка между Европарламента и Съвета (държавите членки), за да бъде приет текстът. Засега не е достигнат този етап. Европарламентът има позиция, Съветът също има позиция, но все още не се е случил т.нар. триалог между институциите (ЕП, Съвет на ЕС и Европейска комисия), за да се разбере какъв ще е общият текст. Това означава, че законодателството се премества в следващия законодателен период. Тъй като мина през пленарна зала, така че има позиция на целия парламент, а не само на транспортната комисия, това е доста стабилен текст, обясни служителят от Европарламента, което значи, че следващият парламент би трябвало да започне да работи на основата на приетата позиция. Тук трябва да се има предвид, че между единия и другия ЕП има около 50% евродепутати, които напускат, което значи 50% нови евродепутати. За трите законодателни досиета, които пакетът покрива, поне по едно от тях ще има нов докладчик. Неговата роля е определяща за прокарването на промените. Правилото все пак е че, ако досегашният докладчик е бил от дадена политическа група, следващият трябва да е от същата. Източници от институциите на ЕС в Брюксел коментираха пред \"Дневник\", че пакет \"Мобилност\" ще бъде приет през втората половина на 2019 г. Малко по-конкретно е евентуалното му попадане в дневния ред за второ четене в зала през ноември-декември. При окончателното му одобряване влизането в сила изглежда ще бъде определено за средата на 2020 г., а ефективното му прилагане ще стане в следващите 3-5 години, ако се наложи адаптирането на националното законодателство към новата регулация. Ще има ли реформа на правилата за убежище Реформата на Дъблинския регламент бе много спорен въпрос по време на мандата на досегашния Европейски парламент, защото има несъгласие по въпроса по какъв начин да се разпределят мигрантите. В Европейския парламент въпросът се гледаше от Комисията по граждански свободи, а докладчикът бе Сесилия Викстрьом. Нейният доклад бе приет от тази комисия. Законодателното предложение обаче не стигна до гласуване в пленарната зала на Европейския парламент. То бе блокирано и в държавите членки в продължение на много време. Имаше срещи на върха и множество дискусии. Тъй като досието не е стигнало до пленарна зала, няма позиция на целия Европейски парламент по него, има само доклад на съответната комисия. Така че това законодателство ще има различен статус и по различен начин ще бъде третирано в следващия парламент. Следващата Комисия по граждански свободи вероятно ще има нов председател. Едно от първите решения, които ще вземе през юли, ще е дали иска да подкрепи цялата недовършена работа. Всички законодателни досиета, които не са стигнали до пленарна зала, ще бъдат представени и едно от първите решения, които комисиите ще трябва да вземат, ще е дали харесват това, което предишният парламент е постигнал, и ще продължат в пленарна зала на тази основа, или биха искали да започнат от начало. Спорове за многогодишния бюджет на ЕС  Всички 36 предложения на Европейската комисия за многогодишната финансова рамка на ЕС (2020-2027 г.) ще останат за следващия Европарламент. Един от въпросите, които в момента се обсъждат, е дали да бъде променен фокусът на европейския бюджет, така че да се измести от структурните фондове, да се харчи повече за отбрана, за дигитализация, за миграция. Има голямо разделение в Европарламента и дори в самите политически групи. Франция и Германия настояват за повече фокус към дигитализацията, за отбраната, да се избяга от директни субсидии и да се ползват повече други финансови инструменти за подпомагане, коментира още служителят от парламентарната комисия. Блокаж за социалните права  На последното за този мандат пленарно заседание миналата седмица заради дълбоки разделения сред евродепутатите директивата за координация на системите за социална сигурност в ЕС бе отложена за следващия парламент, посочва EurActiv. Нейната цел е подсилване на правата на мобилните работници. Това законодателство бе преразгледано за последен път преди 15 години и според Еврокомисията е остаряло, особено статута на командированите служители или тези, които живеят в една страна, но се възползват от отворените граници и работят в съседната държава. Посланиците на ЕС по-рано отхвърлиха предварителното споразумение. Холандия, Белгия, Люксембург, Германия и Австрия вече се бяха обявили против договорения общ подход и съпротивата им не бе изненадваща. Швеция и Чехия също отхвърлиха компромиса. Малта, Унгария и Полша се въздържаха, което позволи на блокиращо малцинство да спре текста от придвижване към Съвета на министрите. Подобни разделния се видяха и по време на дебат в Европарламента по въпроса, като евродепутатите от северни и западни страни изразиха опасения за законодателното досие. Според някои от тях новото законодателство не предотвратява измамите и не насърчава работниците да си търсят работа. Други страни и евродепутати искаха да се въведе законодателство за индексиране на семейните помощи. Това би значело намаление на помощите, когато членовете на семейството живеят в различна държава членка, но според правото на ЕС тази практика е незаконна, защото е дискриминационна. Случилото се е разочарование и за Европейската комисия, която направи 27 предложения за социалните права на европейците и успя да прокара през Европарламента 24 от тях. Изключително напрегнат период През последните четири месеца са били приети повече от 60 от 180 оставащи за приемане законодателни акта. За всички дигитални и енергийни е имало много сериозно усилие да бъдат приети и са били приети, коментира източникът на \"Дневник\" от Европарламента. Натискът е идвал и от Еврокомисията, чийто състав също ще се смени, и от докладчиците, които напускат, но искат да оставят наследство, или ако ще се върнат, искат да покажат нещо на гражданите в рамките на кампанията си, както и от румънското председателство на Съвета на ЕС (представляващ държавите членки). Въпреки че председателството е до края на юни (6 месеца общо), заради евроизборите Румъния е трябвало да има всичко прието до края на март. Евроизборите и Брекзит Ако в следващите няколко седмици британското правителство одобри споразумението за оттеглянето от ЕС, Европарламентът също ще трябва да го одобри. За това той трябва да се събере и ако това се наложи, ще има извънредна сесия преди юли, което никога не се е случвало. Тъй като Великобритания трябваше да напусне ЕС на 29 март, бе направено преразпределение на местата в Европарламента, като някои държави членки получиха повече места заради очакваното оттегляне на британските представители. Обединеното кралство разполага със 73 места, от които 46 бяха определени като резерв за бъдещи разширявания на ЕС, а 27 трябваше да бъдат преразпределени. След като се оказа, че Великобритания  по всяка вероятност  ще трябва  да проведе евроизборите , сега предстои всяка държава членка, получаваща допълнителни места, според законодателството си да реши как да постъпи. От 11 на 13 стават например евродепутатите на Ирландия. Те вече са започнали кампания с очакване да имат повече представители, но ако във Великобритания се проведат избори и има британски евродепутати, Ирландия ще може да изпрати само 11 членове на Европейския парламент. Ще има двама, вероятно двамата получили най-малко гласове, които ще чакат Великобритания да напусне и да заемат местата си. Те няма да получават заплата за това време.", "date": "2019.04.22", "title": "Какво ще се случи с работата, която този Европарламент не успя да довърши"}
{"url": "https://www.dnevnik.bg/na_put/2019/04/22/3419850_kude_da_se_iade_v_brjuksel_-_pet_pljus_edno_mesta/", "text": "1.  , обзаведено в стил ар нуво. Много е светло, имаш гледка към ресторанта, виждаш как тичат хора с табли, казва Албена. Препоръчва го заради автентичната белгийска атмосфера. 2. Много  (Mort subite), обяснява Албена. То е много близо до факултета в Брюксел на университета на Льовен, което обяснява и множеството преподаватели, които се отбиват тук. Кухнята не е нещо изключително, ресторантът е напълно непретенциозен, но е уютна място, в което да се усети старата брюкселска атмосфера. 3. Следва място за брънч, с каквито Брюксел за разлика от София изобилства.  се намира в модерния квартал \"Иксел\" (Ixelles). Малко хипстърско е, такива има много, но е един от примерите за модерно приятно място за брънч, казва Албена. Обикновено брънчът започва около 11 ч. и може да е много варианти - буркани с конфитюри, придружени от различни видове хляб, рохко яйце, кисело мляко с гранола, сандвичи, вегански смески с авокадо, патладжан, напълнен с орехи и други неща. (Албена препоръчва в Брюксел непременно да се опитат ястия с цикория, която напълно променя вкуса и безличния си вид при готвене. С нея има дори и шоколадови бонбони.) 4. В африканския квартал \"Матонже\" (Matongé) очаквано може да се опита автентична храна. Заведенията са множество, едно от тях, което служи за събития - концерти, литературни срещи и др., с много приятна атмосфера е  , откъдето вероятно са и корените на създателите на ресторанта. Това и другите подобни места се отличават с много вкусна кухня - автентични рецепти от различни части на Африка, повечето продукти, за които се внасят от родината им. Тук няма нищо изискано, скъпо или претенциозно, но е много вкусно, а атмосферата е много приятна, обяснява избора си Албена. 5.  . Това е ресторантът на съзвездието музеи в центъра на Брюксел. Звучи банално, но наистина е много добър, не е евтин и има нужда от резервация, казва Албена. Това е тип бистро с фина кухня - изящно направени френски и белгийски класики. И освен това има една звезда \"Мишлен\".  В Брюксел има немалко ресторанти със звезди \"Мишлен\". Албена препоръчва да се отиде в най-стария от тях, наречен   ( Comme chez soi ). Той е семейна собственост, вече трето поколение. Създателят му Пиер Вийнанц е автор и на готварската книга, която присъства в дома на всяко белгийско семейство, казва Албена. В миналото започнало като \"супер семпло място\" за традиционните белгийски пържени картофи, се е развило в тризвезден \"Мишлен\" ресторант, който отдава дължимото на различни национални кухни, като не ги отдалечава от традициите им, превръщайки ги във фюжън храна. Освен това ресторантът разполага с един от най-интересните архиви от менюта от Белгия, които показват развитието на града - първо всичко е на френски, после на холандски и френски, а накрая е добавен и английски, когато Брюксел става столица на няколко европейски институции. \"Ако се погледнат менютата - най-старото е най-малък формат и всяко ястие е описано на един ред, следващото - на два реда, и следващото - на три реда\", разказва Албена, която е получила достъп до архива на ресторанта за целите на нейно проучване. ", "date": "2019.04.22", "title": "Къде да се яде в Брюксел - пет плюс едно места"}
{"url": "https://www.dnevnik.bg/analizi/2019/04/22/3422524_za_baron_mjunhauzen_i_kontrabandnata_jurnalistika/", "text": "Докладът на \"Репортери без граници\" за  състоянието на медийната среда в България , представен миналата седмица, отразява стабилност. Песимистично - не сме се изкачили нито пункт нагоре в сравнение с миналогодишната класация, която ни закотви на 111-о място (от 180 възможни) след Етиопия. Оптимистично - не сме пропаднали по-ниско от Мали, Никарагуа, Боливия и Габон, накъдето сочеше тенденцията от последните няколко класации. Дванадесет години  след присъединяването на България към Европейския съюз състоянието на медиите и журналистиката в страната наистина е печално . Но позицията между Етиопия и Мали е по-скоро метафора, отколкото реалистично позициониране. Тя е израз на наказателната ни самооценка заради преживения провал. Методологията, по която работи \"Репортери без граници\", отчита през анкети мнението на граждански сдружения, неправителствени организации, действащи и бивши журналисти за мястото, което смятат, че заслужават медиите в България и това, с което трябва да се примирят. Това внася шум в картината, но дори и без него тя не става по-розова. Констатацията на \"Репортери без граници, че \"правителството продължава да раздава на медиите средства от еврофондовете при пълна непрозрачност\" е неопровержим факт. Както и че така медии са \"подкупвани, за да не критикуват властите, или изцяло да се въздържат от отразяване на определени проблемни сюжети\". Това, което оценяват \"Репортери без граници\" обаче, е само В България има 265 общини. В продължение на години, без да търпят за това каквито и да е санкции, те финансират през бюджетите си дейността на частни печатни, електронни и онлайн медии с публични средства. В повечето от случаите сумата на получаваните плащания покрива напълно издръжката им. Липсата на какъвто и да е регламент поставя подобен тип взаимоотношения извън контрол. Превръща ги в  нещо като държавно толерирана контрабанда с влияние и зависимости , в в осигуряване на коридори за безкритичността им. Така например в началото на тази (изборна) година Варна осигури 200 хил. лв. за подобен тип партньорства с осем медии, сред които и две от най-мощните вестникарски групи в страната. В тази сума не влизат плащанията по рекламни договори на общински дружества или перата за публичност по европейски проекти. С тях парите, отделени от бюджета на третия по големина град в страната, със сигурност ще се окажат няколко пъти повече, отколкото през миналата година. Единственото усилие което бнефициенти трябваше да направят, беше да изпратят до местната администрация писма с остойностено предложение за \"медийно партньорство\". Но и да поемат, макар в различни варианти, ангажимента, формулиран в едно от писмата така: \" у гражданите на Варна към работата на общинския съвет и общинската администрация\". Пак заради липсата на регламент и контрол общинските администрации проявяват в пълен обем изобретателността си при налагането на тотален контрол над медите. Така например само преди дни жури, съставено единствено от чиновници в кметската администрация, избра директора на общинската телевизия в Шумен. В съвета за електронни медии обаче тя е регистрирана със статут на обществена медия. Неотдавна местната администрация в Благоевград основа търговско дружество, което между другото натовари и с медийните, рекламните и ПР партньорства. Така плащанията за купуване на медийно влияние и комфорт бяха маскирани като търговска дейност, за да бъде затруднено проследяването им по действащото в момента законодателство за достъп до обществена информация. Общинската администрация в Стара Загора никога не е отричала, че плаща за услугите на медии, но вече четири поредни години отказва да предостави финансовата информация за тези отношения, въпреки че е задължена да го направи. В пълна противоположност на тази сива секретност три щатни служителки на община Габрово по съвместителство се оказаха и журналисти в частна радиостанция. Там те водят предаване, платено с публични средства. Всичко това има ясно финансово изражение. По данни от 2016 г.  10 произволно избрани общини в страната бяха похарчили близо Това прави средно по около 250 хил. лв. годишно за една местна администрация, независимо дали става дума за Бургас, Шумен или Монтана. Хайде да умножим този разход по 265, колкото е броят на общините в България. Каквито и да са уговорките, уточненията и съмненията, на които подлежи резултатът, неговата стойност е достатъчно значима, за да не позволи да бъде подмината с пренебрежение. А актуалните данни от Варна показват, че за последните четири години сумите са набъбвали, при това чувствително. Но по-важен е друг анализ – за това Тя съсипва най-напред комуникацията между гражданите и онези, на които те са делегирали правата да управляват от тяхно име. И докато в големите градове, макар и спорадично, критичната журналистика намира пролука, през която да извика, то в напълно компрометираната медийна среда на по-малките градове съпротивата е кауза с прекомерно висок риск. Корумпирането на медии и журналисти разгражда ДНК-то на политическия плурализъм и го изражда в пълната му противоположност. Това е и причината, поради която резултатите от местните избори във вътрешността на страната периодично вдигат прираста на политическите хумункулуси в местните общински съвети. В техните тайни сговори конкуренцията на идеи е подменена с картелни споразумения за изпълнение на обществени поръчки, които никой никога не разследва. Медийната корупция нанася Публичният ресурс, даден назаем за произвеждането на контролирано редакционно съдържание, най-често се връща при кредитора през фаворизирането на \"вътрешен кръг\" от компании и безскрупулното компрометиране на конкурентите им. Влезте в който и да е от хилядите сайтове, таргетирани върху ограничена местна аудитория в страната, и потърсете информация за издателя му. Няма да намерите, защото почти без изключения това са хора, участващи пряко или под прикритие в местната власт. През сайтовете си те разчистват сметките или пътя си. А междувременно участват активно в разпределението на всеки бюджет за публичност по проектите с европейско финансиране на местните администрации. З точно тази част от онлайн медиите в страната осигуряват трасе за най-нелепата и нископрецелена антиевропейска, антиатлантическа и ксенофобска пропаганда. Всичко това остава извън докладите на \"Репортери без граници\". Но важното е, че всяка година те ни връщат към темата за състоянието на медийната среда в България. Превръщат се в нещо като механизъм за наблюдение и контрол, чието прекратяване няма как да бъде уговорено политически. За това и единственият вариант за решаване на проблемите - законодателство, което веднъж и завинаги да спре безконтролния теч на публичен ресурс към частни медии, не може да бъде отлаган до безкрай. Само че контрабандистите не са законотворци. Така спасението е пак в ръцете на оцеляващия сегмент от българските медии, които продължават да работят по правилата на честната и отговорна журналистика. За тях остава да направят невъзможното – като барон Мюнхаузен сами да се изтеглят за косата.", "date": "2019.04.22", "title": "За Барон Мюнхаузен и контрабандната журналистика"}
{"url": "https://www.dnevnik.bg/evropa/2019/04/22/3423205_alternativa_za_germaniia_pecheli_podkrepa_sujuzut_na/", "text": "Антиимигрантската партия \"Алтернатива за Германия\" печели подкрепа сред избирателите, а консервативният алианс на Християндемократическия съюз (ХДС) и Християнсоциалния съюз (ХСС) губи популярност, показва проучване на социологическата агенция \"Емнид\", цитирано от ДПА. Популярността на консервативния алианс на канцлера Ангела Меркел е спаднала с 2 пункта тази седмица, достигайки 28 на сто. Това е най-ниското й равнище за тази година. Зелените печелят подкрепа от 19 на сто. На трето място е Германската социалдемократическа партия (ГСДП) с 18 на сто. \"Алтернатива за Германия\", която спечели известност след мигрантската вълна през 2015 и 2016 г., е четвъртата политическа сила. Подкрепа за нея са изразили 13 на сто от избирателите, а в Източна Германия популярността й надхвърля 23 на сто. Подкрепата за Левите остава непроменена - 9 на сто, а Свободната демократическа партия е спаднала до 8 на сто. Проучването на \"Емнид\" е извършено между 11 и 17 април с участието на 2709 респонденти. /БТА", "date": "2019.04.22", "title": "\"Алтернатива за Германия\" печели подкрепа, съюзът на Меркел губи популярност"}
{"url": "https://www.dnevnik.bg/biznes/2019/04/22/3423204_efektut_za_ikonomikata_ot_kushtite_za_gosti_po/", "text": "Анализ на това какъв е ефектът за българската икономика от къщите за гости, изградени с еврофинансиране, не е правен. Това каза в отговор на въпрос министърът на земеделието Румен Порожанов в интервю за Нова телевизия. Една от темите беше проверката на междувременно подалия оставка зам.-министър на икономиката Александър Манолев, който е предоставил собствен поземлен имот на дружество за изграждането на къща за гости, в която в последствие отсядал. За сделката на Манолев четете  тук.  Порожанов, който е бивш изпълнителен директор на фонд \"Земеделие\" (управляващия орган по Програмата за развитие на селските райони, финансирала изграждането на къщи за гости) съобщи, че през 2016 г. е публикуван пълен списък на всички такива обекти с идеята гражданите да ги посещават и ако им бъде отказан достъп, да подават сигнали. Той не можа до обясни обаче защо в списъка са посочени само адресите на имотите, но не и имената на финансираните дружества. Получени са много сигнали, извършени са над 110 проверки или на над 17% от всички къщи. Наложени са 63 финансови корекции за сумата от 10 млн. лв., каза той. Къщата за гости в имота на Манолев е проверена при плащането дали отговаря на проекта, но след това - дали изпълнява функцията, за която е получила субсидия, не е проверявана, се разбра от думите на Порожанов. Той поясни, че управляващият орган на европрограмата е длъжен да провери 1% от проектите, а е проверил 17%. В същото време добави, че \"хипотезата за недобросъвестно поведение стои\" и затова за програмния период 2014 - 2020 г. прием на проекти не е имало въпреки големия интерес. В отговор на въпрос държавата следи ли дали къщите за гости отчитат приходи от туристи, за да може така да засича недобросъвестните, земеделският министър отговори, че всеки проект има бизнес план и ако не го изпълнява с над 50%, се налагат финансови корекции.", "date": "2019.04.22", "title": "Ефектът за икономиката от къщите за гости по европроекти е неясен"}
{"url": "https://www.dnevnik.bg/evropa/2019/04/22/3423209_parijkata_prokuratura_razsledva_prizivi_na_julti/", "text": "Парижката прокуратура започна вчера разследване във връзка с дочутите в събота призиви от протестиращите \"жълти жилетки\" към полицаите да извършват самоубийства, предаде БТА. Според телевизионния канал Бе Еф Ем разследването е по подозрение в \"колективно оскърбяване на представители на властта\". В събота,  по време на поредния седмичен протест  на \"жилетките\", репортери на АП чули някои от демонстрантите в Париж да подвикват \"Самоубийте се!\" по адрес на полицаите, използващи сълзотворен газ и гумени куршуми, за да предотвратят улично насилие от страна на тълпата. Полицейските синдикати остро осъдиха подобни призиви от страна на протестиращите, като ги нарекоха \"неприемливи\" и обидни на фона на зачестилите самоубийства сред полицаите. Вътрешният министър Кристоф Кастанер ги нарече възмутителни и обеща подкрепа за полицаите и техните семейства, които са подложени на допълнително напрежение поради насилието, към което прибягват някои от протестиращите по улиците, и с което те се опитват да провокират пазителите на реда. По данни на канала Бе Еф Ем 29 френски полицаи са се самоубили от началото на 2019 г. Според синдикатите една от главните причини за това явление е постоянния стрес по време на работа и ненавистта на част от населението. В същото време синдикатът на френските журналисти и асоциацията \"Репортери без граници\" осъдиха действията на полицията срещу медийни представители по време на 23-ия по ред съботен ден на протести. Шефът на синдиката Венсан Лание съобщи за редица задържания на журналисти и други инциденти. Един от задържаните - Алекси Краланд, бил задържан под предлог, че телевизионната му камера \"може да послужи като оръжие\" според полицаите. Те му отнели защитния шлем, защитните очила и наколенките, които след това били унищожени по указание на съдия. Вестник \"Фигаро\" съобщи, че негов журналист също е станал прицел на полицейски атаки. Редица репортери се оплакват, че по тях преднамерено са стреляли с гумени куршуми от специални полицейски пушки. Журналистка е получила сериозна рана на лявата си ръка от такъв куршум на Площада на републиката, твърдят свидетели. \"Не можем да не си зададем въпроса, не е ли това свързано с опити да бъдат сплашени фоторепортерите, които отразяват протестите\", запита риторично по този повод Венсан Лание. /БТА", "date": "2019.04.22", "title": "Парижката прокуратура разследва призиви на \"жълти жилетки\" към полицаи да се самоубиват"}
{"url": "https://www.dnevnik.bg/evropa/2019/04/22/3423211_franciia_iska_evropeiski_mehanizum_za_opazvane_na/", "text": "Френският президент Еманюел Макрон ще предложи на ЕС механизъм за сътрудничество за опазване на заплашеното европейско културно наследство, който ще бъде обсъден на среща в Париж на 3 май, предаде \"Франс прес\". Президентът е писал на своите колеги от европейските страни, предлагайки им създаването на механизъм за сътрудничество за опазване на заплашеното културно наследство чрез оказване на помощ, включително експертна, съобщи Амели дьо Моншален, държавен секретар на Франция към министъра по въпросите на Европа и външните работи. \"Когато има голям пожар в Европа, механизъм за солидарност може да позволи даване на заем на самолети за гасене на пожари на други страни от ЕС. За опазване на културното наследство можем да си представим мрежа от експерти, чиито услуги да се предоставят според нуждите\", добави Дьо Моншален. Министърът на културата Франк Ристер покани министрите на културата и европейските въпроси да се съберат в Париж на 3 май. \"Ако можем да се възползваме от подкрепата и опита на наши съседи за възстановяването на \"Нотр Дам\", ще се възползваме от случая\", увери той, подчертавайки изпитания от цяла Франция емоционален шок и проявите на щедрост. \"Трябва заедно да подобрим политиката си в областта на културното наследство в нашите страни, а по-късно и на европейско ниво\", подчерта той. Ристер каза още, че са укрепени и стабилизирани всички по-слаби места, появили се в резултат на пожара - северният и южният портал, също и частта от западния портал, разположена между двете камбанарии. По думите му обаче предстои още много да се работи по каменния свод на храма, където има \"още няколко нестабилни точки\". \"По тях работят експерти от френското министерство на културата и строителни фирми. Те извозват отломки и фрагменти, останали след пожара, и постепенно покриват с брезент пролуките в каменния свод. Щом приключи тази дейност, ще можем да смятаме катедралата за спасена\", добави министърът. /БТА", "date": "2019.04.22", "title": "Франция иска европейски механизъм за опазване на културното наследство"}
{"url": "https://www.dnevnik.bg/zelen/2019/04/22/3423149_koreni_ot_bilkata_brosh_kurkuma_i_lilavo_zele_sa_nujni/", "text": "Има хора, които предпочитат да разнообразят великденския обичай и вместо с готови бои експериментират, като багрят яйцата с естествени съставки. Ако решите да опитате с природни багрила - дали от любопитство към трудно предвидимия резултат, желание за творчество в традицията или избягване на химическите бои - \"Дневник\" ще ви покаже утре с видео (виж  тук ) изпитани рецепти как това става лесно. Но за да успеете да приложите идеите за Велики четвъртък, когато по традиция е боядисването на яйца, ще ви трябва малко подготовка. Най-трудни за намиране са билката брош, която е нужна за червения цвят, и лилавото зеле, от което се получава синьото оцветяване. Най-лесният цвят за получване чрез естествени багрила е червеното (но само ако имате от корени от брош), а най-трудният - зеленото, за което яйцето трябва да преседи дълго време в отвара от коприва или пък да смесите куркума с отвара от сушени сини боровинки. Брош за червено Можете да намерите корени от брош в билковите аптеки, но не се бавете, защото запасите им се изчерпват в навечерието на Великден. Билката е често срещана в Юзоизточна България, но рядко се ползва и намира другаде, така че обикновено ще ви се наложи да я потърсите по специализираните аптеки. Тя обаче е най-доброро естествено багрило за червен цвят, който не се получава добре по други начини - например люспи от червен кромид лук ще ви дадат кафеникав цвят, а червенто цвекло ще остане по пръстите и кухненските прибори, но не и по черупката на яйцата. Билката брош обаче бързо и лесно дава наситен червен цвят, а при съвсем кратко потопяване на яйцето - розов. От нея ще ви трябват само няколко лъжици (около 50 грама) от корените, като преди да ги ползвате за багрене, е добре да ги счукате. Лилаво зеле за синьо Въпреки че лилавото зеле е познато на пазара в България, в момента е сезонът, в който се предлага почти само зелено. Синият цвят за боядисване на яйцата обаче се получава най-добре от него, затова е добре преди четвъртък да отделите време и да го потърсите в пазари и магазини от типа \"Плод и зеленчук\". Друг вариант за получаване на син цвят при естествено багрене на яйца са сушените боровинки, които също не са най-обичайният артикул за кварталния магазин и изискват издирване. Жълто от куркума Най-лесен от трите основни цвята е жълтият. Той се получава лесно при използване на подправката куркума, с която вероятно ще откриете по-лесно, отколкото броша и лилавото зеле. Тя бягри бързо и лесно и в зависимост от времето, което яйцето престои в отварата, ѝ дава от бледожълт до наситенозлатист цвят. Вариант за оранжев цвят дават люспите от стар жълт лук, но ви трябва по-голямо количество - поне около 10 големи глави стар жълт лук, от който да вземете люспите. Зеленото Най-лесно се намират съставките, нужни за зелен цвят - копривата, защото точно сега е сезонът й. Добре е да се запасите с по-голямо количество за по-бързо оцветяване - около 300 г. Този цвят се постига по-бавно. Друг вариант за получаване на естествено обагряне в зелено е да комбинирате съставките, които ползвате за двата основни цвята, които съставят зеленото - а именно куркума за жълто и боровинки за синьо. В случая не използвайте лилаво зеле, защото то изисква също много време за оцветяване и няма да реагира бързо с куркумата. Ако комбинирате куркума и боровинки, се получава приятен зелен цвят. И все пак - яйца Най-лесно можете да предвидите нюанса, който естествените багрила ще ви дадат, ако използвате бели, а не тъмни яйца. Те също не се срещат във всеки магазин. В повечето случаи при едно и също време на престой на чисто бяло и по-тъмно яйце в една и съща отвара се получават различни цветове, като бялото има забележим цвят доста по-рано от тъмното.", "date": "2019.04.22", "title": "Корени от билката брош, куркума и лилаво зеле са нужни за естествено багрене на яйца"}
{"url": "https://www.dnevnik.bg/evropa/2019/04/22/3423223_lyo_pen_se_prisuedini_kum_evropeiskiia_krainodesen/", "text": "Френският крайнодесен \"Национален сбор\" на Марин льо Пен официално се присъедини към новия съюз на крайнодесни сили в Европа, предаде \"Дойче веле\". Популистката коалиция, ръководена от италианския вицепремиер и вътрешен министър Матео Салвини,  бе сформирана , за да обедини и подсили крайнодесни партии преди евроизборите следващия месец, предаде \"Дойче веле\". \"Сърдечно благодаря на лидера на \"Национален сбор\" Марин льо Пен и на нашите исторически приятели и съюзници от \"Национален сбор\", че се присъединиха към манифеста от Милано \"Към Европа на здравия разум\", написа Салвини в \"Туитър\". Новината дойде, след като Льо Пен се отказа от идеята за излизане на Франция от ЕС и се обяви за реформиране на европейския проект отвътре. Салвини, лидер на партия \"Лига\", обяви създаването на паневропейската крайнодясна формация по-рано този месец по време на пресконференция, на която нарече ЕС \"кошмар, а не мечта\" и обеща да реформира блока. Групата, наречена Европейския алианс на хората и нациите, вече има подкрепа от \"Алтернатива за Германия\", Австрийската партия на свободата, датската Народна партия, партия \"Финландците\" и Консервативната народна партия на Естония. В четвъртък предстои среща на европейски крайнодесни лидери в Прага. В момента крайнодесните партии в ЕС са разделени в различни групи в Европейския парламент, Ако се обединят, биха спечелили 173 от 751 места в институцията, или 23%, което ще ги направи втори по големина блок.", "date": "2019.04.22", "title": "Льо Пен се присъедини към европейския крайнодесен съюз на италианския вицепремиер"}
{"url": "https://www.dnevnik.bg/sport/2019/04/22/3423255_pochina_bivshiiat_futbolist_na_cska_krasimir_bezinski/", "text": "Бившият футболист на ЦСКА и националния отбор на България Красимир Безински е починал, обявиха от клуба. Левият бек, който е част от тима в два периода - 1981-89 и 1992-93 г., дълго време се бореше с рак. Безински е роден през 1961 г., а преди да премине в ЦСКА, играе в \"Пирин\" (Благоевград). Универсалният футболист е част от един от най-силните отбори на ЦСКА през 80-те години. Тогава червените достигат до полуфинал в турнира за Купата на европейските шампионите (1982 г.). През 1989 г. ЦСКА играе полуфинал и в друг европейски турнир - КНК. Безински има 245 мача в \"А\" група с ЦСКА и 31 мача с един гол в европейските турнири. Спечелил е пет титли и шест купи на България. С екипа на националния отбор Безински има 25 мача. През 2018 г. Безински беше назначен на работа в първия отбор на ЦСКА. За кратко той беше част от щаба на Стамен Белчев, преди да специалистът да бъде освободен.", "date": "2019.04.22", "title": "Почина бившият футболист на ЦСКА Красимир Безински"}
{"url": "https://www.dnevnik.bg/politika/2019/04/22/3423203_citat_na_denia_borisov_premita_hambara_na_desnicata_i/", "text": "Това каза в интервю за Би Ти Ви доскорошният началник на кабинета на президента Румен Радев, а сега - кандидат за евродепутат на БСП Иво Христов по повод  сключените от ГЕРБ предизборни споразумения  със СДС, Обединени земеделци и партия \"Никола Петков\". В противовес на това по думите му БСП била \"демократична партия, защото дава място на хора от гражданската квота\", какъвто е самият той. При победа на листата на БСП се създава нова ситуация и условия за предсрочни избори и за излизане от безизходицата, каза Христов. При победа на ГЕРБ ще наблюдаваме как властта се бетонира, тъй като тя разполага с целия необходим ресурс за целта – тя владее цялата администрация, местната власт, националната изпълнителна власт, има някакво макар и разклатено мнозинство в парламента, владее службите, владее до голяма степен и медиите, владее правораздаването и влияе на прокуратурата, каза той и добави, че \"при това положение есента на местните избори може вече и да не избираме\". Христов каза, че е бил поканен за евродепутат от Корнелия Нинова още през декември - януари.  Като \"параноични фантасмагории\" Христов определи думите на премиера за  \"пълзяща диктатура\" извън сегашната власт и \"военен преврат\". ", "date": "2019.04.22", "title": "Цитат на деня: Борисов премита хамбара на десницата и сключва договори с партии фантоми"}
{"url": "https://www.dnevnik.bg/bulgaria/2019/04/22/3423285_vlastite_imat_danni_za_18_bulgari_v_shri_lanka/", "text": "Посолството на България в Делхи е установило контакт с общо 18 български граждани на територията на Шри Ланка, които са добре, съобщи Министерството на външните работи днес. Шестима от тях се намират в един от пострадалите хотели при атентатите в Коломбо, но не са били засегнати. Другите шестима са в други градове и са посъветвани да изчакат пълното успокояване на ситуацията, преди да пътуват. По последна информация от посолството в Делхи е установен контакт с още шестима български граждани, намиращи се на почивка в Шри Ланка, за които по-рано сигнализираха техни близки. Те се намират в град Тамбуа. Единият от тях е потвърдил пред близките си, че всичките са добре. Посъветвани са да не предприемат пътувания и да изчакат нормализирането на ситуацията в страната. Предадени са им и телефоните за връзка с посолството в Индия, което е готово да им окаже съдействие при необходимост. По последна информация на посолството в Индия министерството на външните работи в Шри Ланка официално е оповестило идентифицираните чуждестранни граждани, жертви на атентатите от 21 април, и сред тях няма български граждани. Българското посолство в Делхи е в постоянен контакт по линия на местното консулско сътрудничество с посолствата на страните от ЕС в индийската столица, където се подава актуална информация от Коломбо. Посолството е в постоянен контакт и с хотели, и с болниците в Коломбо, където са настанени пострадали при атентатите. Българските граждани са съветвани да поддържат връзка с посолството в Делхи, с близките си и да изчакат ситуацията в Шри Ланка да се нормализира. Тя постепенно се успокоява. Въведеният вчера полицейски час в столицата на Шри Ланка вече е отменен. Препоръчително е българските граждани в Шри Ланка да избягват места, в които се провеждат религиозни прояви или в близост до религиозни храмове, а също и да проявяват предпазливост, ако са в близост до големи събирания на хора, протести или демонстрации, се казва в съобщението. Сред загиналите чужденци са граждани на Индия, Португалия, Турция, Великобритания, САЩ. По последни данни на властите в Шри Ланка 290 души са загинали при атентатите, а 500 са ранени, информира министерството. При необходимост или при извънредна ситуация българските граждани могат да се свържат с посолството на Република България в Делхи на тел.: + 91 11 26115549; +91 11 26115550 , тел. в извънработно време: + 91 9910999498. Сигнали и молби за съдействие се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл:  crisis@mfa.bg .", "date": "2019.04.22", "title": "Властите са във връзка с 18 българи в Шри Ланка (допълнена)"}
{"url": "https://www.dnevnik.bg/sport/2019/04/22/3423297_fetel_sledvashtite_sedmici_sa_reshavashti_za_sezona_na/", "text": "Предстоящите два старта във Формула 1 ще покажат дали \"Ферари\" може да се бори за световната титла при пилотите и конструкторите. Такова мнение изрази Себастиан Фетел преди Гран при на Азербайджан в края на седмицата. След първите три кръга за сезона \"Ферари\" все още е без победа, като има две трети места – на Шарл Льоклер в  Бахрейн  и на  Фетел в Китай . Германецът обяви, че скудерията има добър болид и няма нищо сбъркано генерално в концепцията на тима, но трябва да започне да постига резултати. След Гран при на Китай световният шампион от 2016 г. и анализатор на Sky Sports и RTL Нико Розберг обяви, че от \"Ферари\" правят прекалено много компромиси за максимална скорост на правите, като аеродинамичната концепция е сбъркана. \"Имаме силен болид, няма нищо сбъркано при нас. На този етап проблемът е, че не успяваме да вкараме болида в точния прозорец на настройките. Поне мога да говоря за себе си. Не съм доволен от резултатите ми дотук, но вече знам какво трябва да направя и аз, и екипа, за да отключим потенциала ни\", каза четирикратният световен шампион. Пистата в Азербайджан може да даде предимство на \"Ферари\" заради дългите прави, които има. Очаква се там болидите на скудерията да са много бързи, като от сега са считани за фаворити за победа. \"Следващите седмици са много важни за посоката на нашия сезон и на SF90. В  Австралия  изоставахме много, но на другите писти просто условията бяха различни, заради което разликата беше по-голяма от очакваното. Ключът до края на сезона ще бъде да развием болида и да го направим по-бърз\", добави Фетел.", "date": "2019.04.22", "title": "Фетел: Следващите седмици са решаващи за сезона на \"Ферари\""}
{"url": "https://www.dnevnik.bg/analizi/2019/04/22/3423307_ukraina_izbra_promiana_sred_umora_ot_korupciiata_i/", "text": "Добър или лош, балотажът в неделя между досегашния президент Петро Порошенко (р. 1965 г.) и зрелищно издигналия се до негов конкурент Володимир Зеленский (р. 1978 г.) е суверенен избор на разтерзан от вътрешни противоречия и сблъсъци и захапан от външен враг народ. Това е външен враг, който едновременно се представя като най-близък съсед и приятел и в същото време поставя под съмнение изобщо правото на украинците на самостоятелен и независим път. Добър или лош, изборът в неделя е решение на легитимно мнозинство - последствията от което тази героична, препатила, но мъжествена страна ще носи в следващите 5 години. Героично и мъжествено. Трагично опозорилият се Виктор Янукович също дойде на власт с честни и легитимни избори - и пак с балотаж - през февруари 2010 г. срещу тогавашния министър-председател Юлия Тимошенко. През онзи февруари съдбата като че ли се отплати със закъснение на Янукович заради много спорната победа на неговия опонент Виктор Юшченко на президентските избори през есента на 2004 г. На втория тур за Янукович реално бяха гласували повече избиратели (малко над 15 млн. украинци) спрямо 14.220 млн. за Юшченко, но Върховният съд анулира резултатите от балотажа и насрочи трети кръг - където предимството вече беше на страната на Юшченко. Припомням го, за да кажа, че в политическия живот в Украйна нищо не е толкова еднозначно и категорично, нито черно-бяло, колкото понякога ни се иска. Споменатата Тимошенко е друг красноречив пример: ту героиня (на Оранжевата революция през 2004-2005 г.), ту \"газова принцеса\" с мекушава позиция към Москва и податлива на натиска от Владимир Путин; веднъж - изстрадала жертва на авторитарните тежнения на Янукович, друг път - спирачка за реформите и компрометирано лице от миналото, дърпащо Украйна назад... Бившата руска пленничка и днешен депутат Надя Савченко също е поучителна история. Зеленский и Коломойски Да, в екипа на 41-годишния Зеленский има хора, които са работили за предишни власти (в апарата на побегналия след Майдана премиер Микола Азаров, както и в компрометиралата се Партия на регионите на Янукович). Да, сред тях личат и фигури с тесни връзки с олигарха Игор Коломойски, шести по богатство в страната, бивш губернатор на Днепропетровска област. Да, самият Зеленский по всичко изглежда също поддържа някакви, по-малко или повече интензивни контакти с противоречивия Коломойски (подигравателно наричан понякога в публичното пространство Беня Крик, по името на комичния криминален авторитет от \"Одеските разкази\" на Исак Бабел). Според  разследванията на Радио \"Свобода\"  за последните 2 години Зеленский 13 пъти е летял до Женева и Тел Авив, където живее олигархът. При това придружаван от юридически съветници на Коломойски. Вярно е също така, че шоуменът е участвал в миналото със своята трупа (\"Студия Квартал 95\") в предизборни мероприятия на Партията на регионите на Янукович. Но от всичко изброено не следва автоматичното и категорично заключение, че той ще се провали като държавен глава. Или пък ще тласне Украйна в бездната на някаква преизподня. Професията \"комик\" сама по себе си също не бива да е присъда. Комик и сатирик (даже негов връстник) днес е премиер на Словения - Марян Шарец. Колега от бранша стана и кмет на исландската столица Рейкявик от 2010 до 2014 г., това е Йон Гнар. Сегашният кмет на арменската столица Ереван, 42-годишният Айк Марутян, също е комедиен актьор, сценарист и продуцент. Следователно възходът на Зеленский въобще не е прецедент. Ако го укоряваме, че няма как да носи \"новото\" при толкова съмнителни обвързаности и схеми в миналото, то не бива да се забравя, че същото важи и за Петро Порошенко. \"Багажът\" на Порошенко Днешният украински държавен глава - милиардер с разностранен бизнес - няма как да избяга от не особено приятното определение \"олигарх\". В бизнес империята на 53-годишния Порошенко (чието богатство сп. Forbes оцени през 2014 г. на 1.3 млрд. долара) освен международно известния сладкарски концерн Roshen влизат и корабостроителни и автомобилостроителни компании, фирми от аграрния сектор. Да не пропуснем и медиите - телевизионният \"5 канал\" (с общонационално покритие, трети по рейтинг) и няколко радиостанции. Обърнем ли поглед назад, то няма как да не видим, че Порошенко присъства в политическия елит на Украйна поне от 1998 г. насам. Тогава печели първия си депутатски мандат във Върховната рада в Киев. В 2001 г. участва в създаването на Партията на регионите (лоялна по онова време на президента Леонид Кучма), сетне беше зам.-председател и председател на Съвета на Националната банка на Украйна. При Юшченко стана секретар на Съвета по национална сигурност и отбрана, а след оставката на правителството на Тимошенко през март 2010 г. временно управляваше и Министерството на външните работи. При Янукович беше даже и министър на икономическото развитие и търговията (март-декември 2012 г.). А това не са ли обвързаности - и най-малкото подозрителни моменти? Несъмнено Порошенко беше силен президент на международната сцена. Подкрепяше интеграцията с ЕС и говореше за път към НАТО. Още през декември 2014 г. дори обеща референдум за членство в Организацията на Северноатлантическия договор. Такъв, разбира се, не се проведе, причините са ясни. Атлантическата тема все още е взривоопасна в Украйна, лагерите са поляризирани и никой властимащ не би се ангажирал/рискувал с крайни действия. За разлика от посоката Европейски съюз, одобрявана от мнозинството. И най-важното във външен план: държавният глава беше твърд и безкомпромисен спрямо Москва и нейните действия в Източна Украйна. Тази твърдост до голяма степен убеди западните партньори (и в рамките на Нормандския формат и в двустранните отношения със САЩ) да реагират остро на руската военна агресия в присъединяването на Крим и създаването на терористично-окупационните образувания ДНР и ЛНР през размирната 2014 г. Санкциите срещу Русия - както европейски, така и американски - продължават да действат и днес, за което немаловажна заслуга има и самият Порошенко. Бремето на корупцията Но вътрешнополитически Порошенко бледнееше. Значителна част от украинските граждани не видяха същинска борба срещу втръсналата им корупция, разпростряла пипалата си навред и разяждаща изоснови обществото. При цялата си власт не можа да проведе желаните реформи за изкореняване на многобройните привички и навици, вкоренени дълбоко в административния манталитет още от съветско време. Проблем в значителна степен и на свръхочакванията: след десетилетията корумпирана власт украинците разбираемо нямат търпение да заживеят най-сетне нормално; не им се чака, отпускат вече минимум толеранс на всеки управник. Успехи, разбира се, имаше. Огромният сектор за сигурност, най-вече Министерството на вътрешните работи, днес е доста по-различен от (пост)съветската картинка, набила се в главите на милиони източноевропейци: дебелият арогантен \"силовик\". Особено Патрулната полиция - тотално преобразена от влиятелния министър Арсен Аваков - е постижение, които малцина смятаха за възможно в рамките на няколко години. Един от последните скандали, наклонили везните в посока Зеленский, беше аферата с покупката на руски резервни части за украинската армия. Журналистическо разследване разкри внушителна корупционна схема в държавния военнопромишлен концерн \"Укроборонпром\" с участието на първия зам.-секретар на Съвета по национална сигурност и отбрана, Олег Гладковский, който е близък с Порошенко, негов авер още от казармата и сетнешен бизнес партньор. Става дума за значително завишаване на цените на купените от Украйна части, което вкарало в джобовете на далавераджиите 250 млн. гривни (над 9.2 млн. долара). Сделките са извършени през три подставени фирми, една от които - корабостроителният завод \"Кузница на Рыбальском\" - принадлежи на Порошенко Зеленский ще е шестият държавен глава на Украйна от обявяването на независимостта на 24 август 1991 г. Какъв ще е мандатът му, предстои да видим. Отсега не могат да се правят еднозначни и категорични оценки. И ние, и братята-украинци сме се нагледали на бляскави герои, понесли се на крилете на свръхнадежди и огромни очаквания, съпроводени с възторг и аплаузи, които впоследствие кацат твърдо на бунището на историята. Единственото, което можем да им пожелаем, е да имат сили за следващ Майдан. Пореден. В техните (и в нашите впрочем) земи Революцията на достойнството изглежда трябва да е перманентна. И това вероятно е добре.", "date": "2019.04.22", "title": "Украйна избра промяна сред умора от корупцията и \"захапана\" от външен враг"}
{"url": "https://www.dnevnik.bg/photos/2019/04/22/3423263_fotogaleriia_cvetovete_na_manhatun_na_parada_na/", "text": "По време на великденските празници улиците на Манхатън оживяват с пролетни цветове и цветни шапки като част от ежегодния Великденски парад на бонетата.", "date": "2019.04.22", "title": "Фотогалерия: Цветовете на Манхатън на парада на бонетата"}
{"url": "https://www.dnevnik.bg/analizi/2019/04/22/3423325_religiiata_kato_nachin_na_upotreba/", "text": "Ако ме попитате дали вярвам в бог, ще ви отвърна с въпрос: какво наричате бог? Дали имат предвид дядо с бяла брада, който седи на облаците и ни наблюдава с микроскоп? Не, в това не вярвам. Ако с тази метафора опитвате да изразите представите си за смисъл и морална норма – да, вярвам. Повечето хора, които познавам, мислят така. Сътворяването на света за шест дни, поглъщането и изплюването на Йона от кита, възкресяването на Лазар, конниците на Апокалипсиса – тези истории нормалните хора възприемат като морални притчи, не като исторически факти. Доксата, т.е. мнението, на съвременния българин, поне от времето на Възраждането се модернизира стъпка по стъпка, съответно ортодоксията (правилното мнение) вече е доста далеч от канона на едновремешната църква. Остават обаче традиционните ритуалните практики - религията се свежда до ортопрактика. Подобно разминаване на убеждения и действия в България е особено видимо. Вероятно високата теологическа традиция тук няма дълбоко корени, пък и модернизацията май не е докарана до край. И ето в примера с предстоящия Великден. На този най-важен за християнството празник векове наред се е говорило за победата над смъртта, надеждата, смисъла, спасението. Какво се дискутира в навечерието му у нас? Колко ще струва агнешкото, дали боите за яйца са опасни за здравето и дали италианските козунаци са подходящи за нашата трапеза. Формата се е откъснала от съдържанието и е заживяла свой собствен живот. Християнските моралисти често бичуват този феномен, аз обаче го наблюдавам с изследователско любопитство. Какво казва той за страната ни? Хора, които могат да се определят като истински православни, са малко. Агенция \"Тренд\" например констатира преди година, че само 14% посещават религиозни храмове поне веднъж месечно, пак толкова смятат, че трябва да се сключва църковен брак. Вадим мюсюлманите и получаваме около десетина процента сериозно вярващи. Вероятно толкова или по-малко ще се окажат и тези, които спазват поста (които знаят, че той не е здравословна диета и че предполага въздържание не само от хранителни удоволствия). Толкова ще се окажат хората, които имат свой свещеник, пред когото се изповядват и чиито напътствия следват. Максимум 10%. Е добре, тогава какво точно казват българите, които между две трети и четири пети според различните изследвания се определят като източноправославни? Казват: ние сме ортопрактици, правим нещата, които се изискват от нас, за да сме част от тази общност – ядем агнешко, боядисваме яйца, месим козунаци. А що се отнася до убежденията – те варират. В бог вярват 50-60 на сто, в рая и ада - под 40 (мисля, че раят по разбираеми причини бие ада, който буди едни неприятни асоциации). Затова пък вярата в чудеса, енергийни места и в пророчествата на Ванга е непоклатимо висока. Религията се е превърнала в един вид приличие. Прието е да се представяш за православен – това е просто белег на националната идентичност, все едно да те питат дали си турчин, ами не, българин съм. Все едно да седиш в сектор Б и да твърдиш, че не си от \"Левски\". Не съм чувал политик да излезе на телевизора и да каже уважавам убежденията на всички, но аз лично не съм православен. Вярно, че подобно лицемерие е грях, но ако не си вярващ, значи не вярваш и в наказанието за греха, нали така? Това етнизиране на християнството вероятно има нещо общо с наследството на комунизма, защото се случва из цяла Източна Европа, дори при уж универсалистките католици. Бруталното и нехристиянско отношение към по-слаби хора като бежанци или роми и флиртът с бизнесмени и политици за нас сякаш не е проблем, защото боядисваме яйца. Не вярвахме и навремето във великото пришествие на комунизма, а че ходехме по комсомолски събрания, скандирахме на манифестации. Само че автономизиралата се форма не е съвсем безопасна. Настъпление на алтернативната десница навсякъде търси подкрепа от църквата, макар уж в Европа тя да е отделена от държавата. Агитират за връщане към някакви традиционни ценности, от които са останали само празните черупки. Вземете традиционното семейство - него отдавна го няма, 60% от децата се раждат извън брак, половината бракове се разтрогват, а съвременната жена трудно ще се върне в кухнята и ще възприеме традиционната роля на машина за раждане на деца. Но попът продължава да произнася чудноватите си думи и да разменя короните на младоженците; включват се и ресторантските диджеи, които инсценират ритане на менче и други традиционни неща. Религиозният фундаментализъм у нас дори се върна към една такава традиция, каквато е вярата във вещици – нарекоха ги джендъри и обявиха, че сменяли пола на децата по заповед на европейския сатана. Въпросът е колко сериозно вярва един съвременен човек в тези неща, в чудодейните икони, джендърите и менчетата. Днес хората са индивидуалисти, свикнали са да избират всичко от мелодията на мобилния телефон до конспиративната теория, с която си обясняват несправедливостите на света. Религиите ни се предлагат на един глобален пазар, където всеки намира онова, което ще реши екзистенциалните му въпроси. Ромите в България например не случайно се обръщат към евангелизма, както се случва и с други маргинализирани общности в Бразилия, Африка и другаде. В протестантските деноминации те намират онова равно човешко достойнство, което дълбоко расисткото българско общество им отказва. Протестантите впрочем са малко на брой, но много по-силно мотивирани, защото там всеки вярващ се смята длъжен да бъде проповедник, за разлика от мнозинството православни, които се сещат за отвъдното само по празници. А това прави палитрата на обществото ни много по-шарена. Имаме будисти, имаме атеисти, които са един вид вярващи с обратен знак, има агностици като моя скромност, които се съмняват и търсят. В САЩ днес съществуват десетки хиляди деноминации. Зрелищни телевангелисти извършват чудеса в реално време – как да не се впечатлиш? Групата, обединена около Евангелието на богатството и здравето, пък проповядва това, че Исус Христос бил искал от нас да сме богати и щастливи – тя със сигурност ще намери някой ден последователи и у нас. Най-куриозна си остава религията на копимизма, която твърди, че копирането и споделянето на файлове е нейна върховна ценност и в този смисъл отстоява правото си на пиратстване в интернет. Други пък ще изберат да са фундаменталисти, да четат буквално някакви свещени текстове и да отхвърлят модерния свят. Религията е сбор от метафори, които предполагат тълкуване. Ако те помагат на човека да води един морален и полезен живот – подкрепям. Ако тези метафори се превръщат в оръжие на едни групи, които искат да се налагат на други – аз съм против, надявам се и вие. А за ортопрактиките около религиозните празници надявам се никой не възразява. Можем да се обединим около една програма минимум: важното е да сме заедно, да си припомняме колко важни са връзките помежду ни. Това е най-старата традиция на човешката цивилизация.", "date": "2019.04.22", "title": "Религията като начин на употреба"}
{"url": "https://www.dnevnik.bg/bulgaria/2019/04/22/3423316_kak_da_natrupame_cenen_profesionalen_opit_dokato_uchim/", "text": "Една от най-големите бариери пред това младежите да започнат своята мечтана първа работа е липсата на опит. Често сте чували тази причина, за да не постъпите на работа в дадена компания, нали? Има обаче все повече възможности, които са равносилни на трудовия стаж. Това са именно опциите за участие в стажантски програми, доброволчески инициативи, работа на свободна практика, участие в различни организации и т.н. Тези варианти са удачни за учащите, защото им предлагат реални или близки до реалните работни условия и така изграждат трудови навици и трупат опит. В същото време те са и възможност за придобиване на нови знания и умения, които не се учат в образователните институции и не на последно място - осигуряват нови полезни контакти. Като пробват различни неща, младите хора от рано ще могат да се ориентират дали работата, към която са се насочили, е за тях. Може стажантските програми да ви се струват доста скучно и безполезно занимание (особено когато са неплатени), но всъщност това е добро начало на вашата професионална кариера. Именно затова приемете стажантската програма като едно по-дълго интервю. Не я отписвайте, само защото не е платена. Имайте предвид, че много от компаниите набират нови служители именно чрез своите стажанти. Настройте се психически, че вместо характерната едночасова среща с въпроси, вашето \"препитване\" ще продължи няколко месеца. Покажете на какво сте способни и какви сте всъщност. При добро представяне, вероятността да ви предложат договор, ако има свободни места, е много по-голяма, отколкото ако приемете обучението си като едно скучно занимание, което просто трябва да мине. Запомнете - всеки работодател цени точните и сериозни хора. Когато ви кажат работното време - спазвайте го. Не си мислете, че когато сте стажант, работното време за вас е плаващо или просто не е задължително. Вие сте нов в екипа и прави много лошо впечатление, когато закъснявате. Стажуването ви дава и един друг плюс – създаването на контакти. Контактите с хората в компанията могат да ви помогнат както докато сте стажант, така и в края на вашето дълго \"интервю\", когато ще се наложи да попитате за работа. Не пропускайте по време на вашата стажантска програма да завързвате контакти със служителите. С приятелско отношение бързо ще бъдете запомнени и ще влезете по-лесно в колектива, отколкото ако се опитвате да бъдете незабелязани и се скатавате. Разгледайте и нашите предложения за стажове  тук . Ако пък си търсите работа, вижте актуалните обяви на  Karieri.bg :  търси: Sales Executive  търси: Digital Marketing Expert Front-end програмист търси: Accountant, Tax & Bookkeeping Outsourcing  търси: Product Manager  търси: PROGRAM OFFICER, EDUCATIONAL ACHIEVEMENT EVALUATION OFFICER  търси: Accounts Payable Specialist  търси: Information Assistant (Press/Internet Publishing Assistant) търси: Индустриален електротехник / Окабеляване на ел. табла търси: Moderatoren für Webinhalte (m/w) търси: A Full -Time Teacher In Philosophy A Full -Time Teacher In Matematics A Full -Time Intern In History A Full -Time Teacher In History A Full -Time Teacher In Geography External Programs Assistant A Full -Time Teacher In English Language (Translation) A Full -Time Teacher In English Language (Literature) Учител по български език и литература от учебна година 2019-2020 търси: Инспектор по банков надзор търси: Авиомеханик търси: Junior IT consultant търси: Главен счетоводител", "date": "2019.04.22", "title": "Как да натрупаме ценен професионален опит докато учим"}
{"url": "https://www.dnevnik.bg/sviat/2019/04/22/3423359_rusiia_niama_da_razgovaria_s_nato_zashtoto_ia/", "text": "Москва ще участва на заседанията на съвета Русия - НАТО само на ниво военни, защото няма желание там \"да слуша лекции\" от САЩ по повод Украйна и други въпроси. Това заяви външният министър Сергей Лавров в интервю за финансирания от министерството на отбраната телевизионен канал \"Звезда\". На тази платформа американците \"започнаха да създават някаква мода\" - да насрочват и използват срещите единствено за да критикуват руската политика и \"да ни изнасят лекции\", допълни той. \"Обвиняват ни също, че сме провалили Договора за унищожаване на ракетите със среден и малък обсег.\" Според Лавров страната му води нормални разговори с всяка европейска страна, но има проблеми в диалога с НАТО. \"На подобни мероприятия повече няма да ходим\", каза още той. Съветът Русия - НАТО беше учреден преди 9 години като наследник на Съвместния постоянен съвет между атлантическия съюз и Москва. Официалните отношения се основават на Основополагащия акт Русия - НАТО от 1997 г., определящ и платформата за консултации и сътрудничество в сферата на сигурността. Преди седмица (на 15 април) външното министерство на Русия заяви, че напълно прекратява сътрудничеството с алианса и на военно, и на гражданско равнище. Тогава зам.-министър Александър Грушко каза: \"НАТО отиде твърде далеч в конфронтацията с Русия и не виждаме кога и къде ще вземе връх здравият разум.\" Той допълни, че сегашната криза в отношенията била най-продължителната в историята. Командващият обединените сили на НАТО в Европа Къртис Скапароти коментира неотдавна, че Западът не разбира Русия и контактите помежду им са по-лоши и от времената на студената война. Негов наследник е ген. Тод Уолтърс и сега Лавров препоръча \"по-добре късно, отколкото никога, наследникът му все пак да възприеме този съвет\".", "date": "2019.04.22", "title": "Русия няма да разговаря с НАТО, защото я поучават за Украйна, обяви Лавров"}
{"url": "https://www.dnevnik.bg/na_put/2019/04/19/3420591_fotogaleriia_na_sboguvane_sus_zimata/", "text": "Средата на април, която дойде с нови 20-30 сантиметра сняг в по-високите части на планините, не удължи ски сезона в по-ниското.", "date": "2019.04.22", "title": "Фотогалерия: На сбогуване със зимата"}
{"url": "https://www.dnevnik.bg/politika/2019/04/22/3423369_oficialno_delian_peevski_otnovo_e_kandidat_za/", "text": "Водач на листата на ДПС за европейските избори на 26 май т.г. е лидерът Мустафа Карадайъ, а втори е депутатът и бизнесмен Делян Пеевски. На трето и четвърто място са настоящите евродепутати Илхан Кючюк и Искра Михайлова. Листата бе регистрирана в Централната избирателна комисия (ЦИК) днес и ще бъде представена официално утре. Лидерът Мустафа Карадайъ обяви само, че в нея има \"млади, знаещи, можещи, смели, решителни, отговорни и свободни\" хора. Той каза още, че листата гарантира приемственост и победа, но не отговори на журналистически въпроси за кандидатите. Делян Пеевски бе кандидат за евродепутат на изборите през 2014 г. - година след неуспешния опит да оглави ДАНС, който предизвика масови и дълги протести. Тогава  той се самоопредели като един успял човек на 33 г.  След това бе избран, но се отказа да бъде представител в Европейския парламент (ЕП). Имаше информации, че Алиансът на либералите и демократите в Европа, към който ДПС принадлежи, е реагирала срещу кандидатурата му. И в момента Пеевски е депутат от ДПС, но не ходи на работа в Народното събрание. Вносител е на два закона - за банковата несъстоятелност и за медиите. След разрива с банкера Цветан Василев и фалита на КТБ той постепенно разкри собствеността си в няколко медии - \"Монитор\", \"Телеграф\", \"Политика\", \"Меридиан мач\", \"Борба\". Миналата есен обяви, че ще прехвърли медийния си бизнес на фондация, но ще помага материално. В последния доклад на \"Репортери без граници\" Пеевски е определен като \"най-яркото въплъщение\" на \"съюзяването между медии, политици и олигарси в България\". Зам.-председателят на ДПС Филиз Хюсменова, която бе водач на евролистата на предишни избори, не е кандидат за евродепутат. В листата има няколко младежи от ДПС на възраст от 29 до 35 години. На пета позиция е Атидже Али–Вели, която е заместник изпълнителен директор в Държавен фонд \"Земеделие\" с ресор прилагане на мерките от Програмата за развитие на селските райони. На шеста - Севим Мусак, която работи в екипа на групата на АЛДЕ в Европейския парламент. Седми е Станислав Анастасов, който през 2014 г. бе избран за министър на околната среда и водите, след като Искра Михайлова стана евродепутат. В листата е и бившият министър на финансите в кабинета \"Орешарски\" Петър Чобанов, който е на единадесето място. Осми е Сюлейман Сюлейман от Добрич. Следват Антоанета Асенова от младежко ДПС и Гюлфие Арнаудова от села Абланица, община Хаджидимово. След тях са Петър Чобанов (Ямбол), Сузан Мехмедова (Бургас), Синан Пехливанов (Велико Търново), Танер Кабил (Пловдив), Синай Якуб (Хасково), Ертен Анисова (Варна) и Цветан Енчев (София).", "date": "2019.04.22", "title": "Официално Делян Пеевски отново е кандидат за еврoдепутат от ДПС"}
{"url": "https://www.dnevnik.bg/bulgaria/2019/04/22/3423375_kratki_novini_kolata_na_kmeta_na_kozlodui_e_bila/", "text": "Сформиран е координационен съвет за контрол на морбили Със заповед на министъра на здравеопазването е сформиран Национален координационен съвет за контрол на морбили, който ще го подпомага при осъществяване на дейностите по ограничаване разпространението на заболяването. Също така ще изпълнява дейности, свързани с анализирането и контрола на предприетите мерки. До днес в Министерство на здравеопазването са съобщени 463 случая на морбили. Засегнати са единадесет области, като най-много са болните в София-област (165), Благоевград (136) и София-град (134). ВМРО и СДС се обявиха срещу стратегията за детето В един и същи ден  ВМРО  и  СДС  се обявиха срещу проекта за Национална стратегия за детето 2019-2030 година.  Проектът за документ беше качен  за обществено обсъждане от правителството през януари. И двете партии подчертават, че заемат тази позиция, заради протестите на родители срещу стратегия. Другото общо е мнението, че тя предвижда прекалена намеса от страна на държавата по отношение на това, кое е най-доброто за децата. Срещу текстове в стратегията  по-рано през годината се обяви  и Светия синод на Българската православно църква. Арестуваха е престъпна група за трафик на хора Ръководителят на Специализираната прокуратура Димимитър Петров информира, че операцията е проведена след разследване, проведено от служители на ГДБОП - членове на бандата, действала в Швеция, били засечени в социалните мрежи да демонстрират състоянието си. Задържани са седем души във видинското село Дреновец, склонявали бедни хора да просят, съобщи пресцентърът на МВР. По-късно днес Специализираният наказателен съд остави в ареста всички задържани. Колата на кмета на Козлодуй е била подпалена тази нощ Тази нощ личният автомобил на кмета на община Козлодуй Маринела Николова (ГЕРБ) е бил запален пред жилищен блок в града. Намесата на пожарникарите е ограничила разпространението на огъня към съседните коли. Пред БНР Николова допусна, че палежът е свързан с работата ѝ. Пред блока има камери за наблюдение и записите са иззети от полицията, която разследва случая.", "date": "2019.04.22", "title": "Кратки новини: ВМРО и СДС се обявиха срещу стратегията за детето"}
{"url": "https://www.dnevnik.bg/politika/2019/04/22/3423386_spored_radev_zaplahata_za_demoraciiata_idva_ot/", "text": "Два дни след като  премиерът Бойко Борисов заговори за военен преврат , президентът Румен Радев обяви, че ако има заплаха за обществения ред и демокрацията в страната, тя не идва от Българската армия, а от онези политици и институции, които правят така, че морал и закон все повече да се раздалечават. Държавният глава е в Тунджа за празника на общината. По думите на президента \"това е един нелеп и абсолютно излишен дебат\". \"Честта, достойнството и конституционният ред са присъщи на Българската армия, но, за съжаление, не и на българската политика, заяви Румен Радев. Той призова в навечерието на светлите празници да бъдем \"по-обединени и по-смирени\". И допълни, че смирението също означава човек да не надхвърля оградата на собственото си понятийно пространство.", "date": "2019.04.22", "title": "Според Радев заплахата за деморацията идва от политици и институции, които раздалечават закон и морал"}
{"url": "https://www.dnevnik.bg/istorii_na_denia/2019/04/22/3423382_vinenata_obikolka_na_sveta_zapochva_na_10_mai/", "text": "За трета поредна година ценителите на виното ще имат възможност да опитат вина от цял свят в рамките на изложението Discover.Vino World в НДК на 10 и 11 май, съобщават организаторите от DiVino. Наскоро тяхно жури определи топ 50 на българските вина. За това четете  тук . Ресторантьори, сомелиери, хотелиери, търговци и всички професионалисти, чиято работа е свързана с виното, могат да дегустират новите брандове и реколти в зала 6 на НДК. Това е възможност българските потребители да се ориентират в огромното предлагане на чуждестранни вина, представени от портфолиото на 20 вносители. Ще се дегустират внасяните вина от Европа, Северна и Южна Америка, Австралия и Нова Зеландия. Те ще бъдат разпределени на основни зони по географски принцип: Франция, Италия, другите страни от Европа: Испания, Португалия, Австрия, Германия, Гърция, Турция и Македония, както и Нов свят. Отделна секция по традиция ще има за пенливи вина и розе.  На Франция е отделена една от двете най-големи зони на изложението. Това е страната с най-голяма консумация на вино - 44 л на човек годишно, най-голяма стойност на изнесените вина за 2018 г. - 9.3 млрд. евро, по данни на международната организация по лозята и виното (OIV). Виното представлява 15% от стойността на земеделската продукция във Франция, а общата площ на лозята е 789 хил. хектара, което е равно на повече от 1 млн. стадиона за ръгби. За пръв път по време на изложението ще има обособена зона с ресторанти, които ще предлагат вкусна храна както за посетителите на изложението, така и за всички, които са избрали да прекарат времето си в парка около НДК. Храната ще бъде поднесена от готвачите на Hamachi, Mediterraneo и Jobo. В рамките на изложението се предвижда да има и зона със свободен достъп, където всеки ще може да се запознае, опита и купи специално подбрани храни и аксесоари. Щандовете ще бъдат разположени във фоайето пред зала 6. В магазин в рамките на изложението ще се продават вината на вносителите. Билети за изложението могат да бъдат купени  онлайн . ", "date": "2019.04.22", "title": "Винената обиколка на света започва на 10 май"}
{"url": "https://www.dnevnik.bg/politika/2019/04/22/3423422_tri_firmi_produljavat_v_procedurata_za_dostavka_dva/", "text": "Три компании подадоха оферти за доставката на два многофункционални патрулни кораба за военния флот. Това са Fr. Lurssen Werft GmbH & Co.KG (Германия), \"МТГ – Делфин\" (България) и FINCANTIERI (Италия). Офертите бяха отворени днес в Министерството на отбраната, с което започва работа междуведомствената работна група, която трябва да оцени предложението. Одобрената от парламента проектна цена за двата кораба е 984 млн. лв. (с ДДС). Предвиждаме корабите да бъдат придобити – първият до края на 2023, вторият – до края на 2024 г., каза заместник-министърът на отбраната Анатолий Величков, цитиран от пресцентъра на Министерството на отбраната. \"Проектът за придобиване на два многофункционални патрулни кораба е един от трите основни инвестиционни проекта на Министерството на отбраната. Целта е чрез придобиването им да ce изпълнява широк спектър от задачи по гарантиране на морския суверенитет на българската държава и защита на нейните национални интереси в морските пространства, както и замяна на остарели бойни кораби от състава на ВМС, които не подлежат на модернизация\", каза още Величков. Четири са основните показатели за оценка на офертите – \"способности\", \"цена\" \"индустриално сътрудничество\", \"интегрирана логистична поддръжка\". Командирът на военноморските сили контраадмирал Митко Петев поясни, че първо ще бъдат оценени техническите характеристики, както и предложенията, свързани с показателите \"индустриално сътрудничество\" и \"интегрирана логистична поддръжка\". Вторият етап от работата на комисията е оценка на ценовите оферти, които ще бъдат отворени на 29 май. Работата на комисията ще приключи с подготовката на доклад, който трябва да е внесен в Министерския съвет до 12 юни 2019 г. Способностите, които ще придобият Военноморските сили чрез реализацията на този проект, са борба с надводен, подводен и въздушен противник, контрол на корабоплаването, борба с асиметрични заплахи и способности за електронна борба. От правителството държат на \"индустриалното сътрудничество\", тоест максимална част от работата по корабите да бъде извършена в България. Предишният опит за купуване на кораби се провали в края на 2017 г. Проектът бе на стойност 820 млн. лв. с ДДС и  бе спечелен от варненската корабостроителница \"МТГ Делфин\" , но  компанията се отказа  заради ниска цена. \"Делфин\" и сега е сочена за фаворит.", "date": "2019.04.22", "title": "Три фирми продължават в процедурата за доставка на 2 военни кораба за 1 млрд. лв."}
{"url": "https://www.dnevnik.bg/kultura/2019/04/22/3423403_debelianov_i_angelite_vodi_nominaciite_za_nagradite/", "text": "Представленията \"Дебелянов и ангелите\", \"Бащата\", \"Опит за летене\" и \"Наблюдателите\" водят по брой номинациите за най-старите театрални отличия в България - наградите \"Аскеер\", които тази година ще бъдат връчени за 29-и път. На събитието, което по традиция е на 24 май, наградата за цялостен принос към театралното изкуство ще получи актьорът Иван Налбантов. На пресконференция на фондация \"Академия Аксеер\" днес бяха обявени и всички номинирани. Тази година има промяна в регламента на излъчването на номинациите, според която кандидатите за отличията се избират от комисия, в която влизат всички членове на артистичната трупа на Театъра на Българската армия. Те са изгледали 90 представления, 25 от които са на театри извън столицата. От пресцентъра на наградите уточниха за \"Дневник\", че промяната се състои в това, че представленията на Театър Българска армия отново остават извън номинациите, след като миналата година за първи и единствен път е било решено комисията да е съставена от външни представители и така театърът да може да попадне сред номинираните. Сега председател на комисията в спектакловите категории е Владислав Виолинов и включва още: Александър Дойнов, Анастасия Ингилизова, Антоанета Добрева – Нети, Асен Кобиларов, Васил Михайлов, Веселин Анчев, доц. Веселин Ранков, Гергана Данданова, Гергана Плетньова, Георги Кадурин, Георги Къркеланов, Добрин Векилов – Дони, Евелин Костова, Елена Иванова, Иван Радоев, Иван Урумов, Йордан Алексиев, Луизабел Николова, Милен Миланов, Мирослав Пашов, Наташа Куртева, Ненчо Илчев, Нина Пашова, Радосвета Василева, Симеон Дамянов, Стефка Янорова, Стойко Пеев и Тигран Торосян. След 16 разгледани пиеси, в категорията за съвременна българска драматургия ще се съревновават три текста: \"Дебелянов и ангелите\" от Александър Секулов, който се играе в Драматичен театър \"Н. О. Масалитинов\" - Пловдив, под режисурата на Диана Добрева; \"Наблюдателите\" от Константин Илиев, режисирана от Явор Гърдев в Народен театър \"Иван Вазов\" и \"Цигулката на бога\" от Стефан Цанев, поставяна на сцената на театър \"Любомир Кабакчиев\" в Казанлък с режисьор Мартин Киселов. Церемонията по награждаването ще бъде излъчена на живо по БНТ на 24 май от 20:40 ч.. Режисьор на спектакъла ще е Иван Москов, сценаристи - Александър Чобанов и Христо Кабаджов, а музикалното оформление - в ръцете на Добрин Векилов - Дони. Ето и номинациите за \"Аскеер 2019\" в отделните категории: - Венелин Шурелов за \"Опит за летене\" (Народен театър \"Иван Вазов\")  за \"Дебелянов и ангелите\" (ДТ \"Н. О. Масалитинов\" – Пловдив) и \"Бащата\" (Народен театър \"Иван Вазов\")  за \"Дивата патица\" (Народен театър \"Иван Вазов\"), \"Наблюдателите\" (Народен театър \"Иван Вазов) и \"Развратникът\" (Театър \"София\") - Елис Вели за \"Развратникът\" (Театър \"София\")  за \"Нос\" (Театър 199 \"Валентин Стойчев)  за \"Драконът\" (ТМПЦ-Варна), \"Коя гад изяде кашкавала\" (ДТ \"Сава Огнянов\" - Русе) и \"Наблюдателите\" (Народен театър \"Иван Вазов\") - Калин Николов за \"Драконът\" (ТМПЦ-Варна), \"Коя гад изяде кашкавала\" (ДТ \"Сава Огнянов\" - Русе) и \"Наблюдателите\" (Народен театър \"Иван Вазов\")    за \"Портретът на Дориан Грей\" (ДТ \"Никола Вапцаров\" - Благоевград)  за \"Луда трева\" (Театрална работилница \"Сфумато\"), \"Нос\" (Театър 199 \"Валентин Стойчев) и \"Телефонът на мъртвеца\" (ТМПЦ - Варна) - Анастасия Лютова а ролята ѝ на Шарла Смит в \"Килър Джо\" (Малък градски театър \"Зад канала\")  за ролята на Беатриче в \"Защото на мама така ѝ харесва\" (Театър \"Възраждане\") за ролята ѝ на Елизе в \"Аз обичам, ти обичаш, тя обича\" (Малък градски театър \"Зад канала\") - Алексей  за ролята на АНГЕЛИТЕ в постановката \"Дебелянов и ангелите\" (ДТ \"Н. О. Масалитинов\" – Пловдив) за ролята на Петлето в \"Опит за летене\" (Народен театър \"Иван Вазов\")    за ролята на Ансел Смит в \"Килър Джо\" (Малък градски театър \"Зад канала\") - Василена   за всичките ѝ роли в \"Кокошка\" (Театрална работилница \"Сфумато\")  за ролята й на Леа Фелт в \"Спускане от връх Морган\" (Народен театър \"Иван Вазов\")    за ролята ѝ на Сара в \"Любовникът\" (Народен театър \"Иван Вазов\") - Валентин  за ролята му на Лаймън Фелт в \"Спускане от връх Морган\" (Народен театър \"Иван Вазов\") за ролята му на Андре в \"Бащата\" (Народен театър \"Иван Вазов\")  за ролята му на Хелге в \"Празникът\" (Малък градски театър \"Зад канала\") - Деян   за \"Любовникът\" (Народен театър \"Иван Вазов\")    за \"Бащата\" (Народен театър \"Иван Вазов\") и \"Дебелянов и ангелите\" (ДТ \"Н. О. Масалитинов\" – Пловдив)    за \"Наблюдателите\" (Народен театър \"Иван Вазов\") - \"Дебелянов и ангелите\"  ДТ \"Н. О. Масалитинов\" – Пловдив, реж. Диана Добрева  - Малък градски театър \"Зад канала\", реж. Явор Гърдев  - Народен театър \"Иван Вазов\", реж. Николай Ламбрев – Михайловски - Александър  за ролята на Гаврюшка в \"Картоиграчи\" (ДТ \"Иван Радоев\" - Плевен)  за ролята на Гаврюшка в \"Картоиграчи\" (ДТ \"Иван Радоев\" - Плевен)  за ролята ѝ на Колежки асесор Ковальов в \"Нос\" (Театър 199 \"Валентин Стойчев)", "date": "2019.04.22", "title": "\"Дебелянов и ангелите\" води номинациите за наградите \"Аскеер 2019\""}
{"url": "https://www.dnevnik.bg/politika/2019/04/22/3423399_gerb_vnasia_popravki_s_koito_se_vrushta_staroto/", "text": "След като Конституционният съд  отмени по-високите данъци за жилища в курортите , защото ги определи като противоречащи на основния закон, сега депутатите от ГЕРБ са  внесли поправки  в Закона за местните данъци и такси, с които да се отрази това решение. Проектът е внесен от Менда Стоянова, председател на бюджетната комисия, и колегите й Мария Илиева и Александър Иванов. Съдът се произнесе, след като бе сезиран от президента Румен Радев, след като  наложи вето , което депутатите отхвърлиха. С промени в Закона за местните данъци и такси от есента на 2018 г. се въведе правилото, че имоти, които се намират в курортните населени места и не са основно жилище за собствениците си, се облагат с по-висока ставка. Целта на текста, предложен от лидера на НФСБ Валери Симеонов, бе да се ограничи избягването на дължими данъци за приходи от така наречените апартхотели и от квартирите. Със законопроекта, който е внесен в Народното събрание днес, 22 април, се предлага за имотите в курорти да важи тарифата за останалите жилища. Тя се определя с наредба на съответната община и е от 0.1 до 4.5 на хиляда от данъчната оценка на съответния имот. Вносителите отчитат, че има хора, които вече са платили по-високия данък за тази година. Предлага се надвнесените суми да бъдат прихванати или да им бъдат върнати. В допълнение се посочва, че те имат право на отстъпка от 5% от дължимия данък, когато е внесен до 30 април на съответната година.", "date": "2019.04.22", "title": "ГЕРБ внася поправки, с които се връща старото положение за жилищата в курорти"}
{"url": "https://www.dnevnik.bg/sviat/2019/04/22/3423423_shri_lanka_obvini_mestna_isliamistka_grupirovka_za/", "text": "Министърът на здравеопазването на Шри Ланка Раджитха Сенаратне каза, че местна ислямистка групировка, наречена \"Нешънъл Таухид Джамаат\" (NTJ), е отговорна за нападенията в църкви и хотели на Възкресение Христово, предадоха агенциите \"Асошиейтед прес\" и \"Франс прес\". Министърът, който е говорител на правителството, каза на пресконференция, че  нападенията са били извършени  от седем атентатори камикадзета. Все още не са ясни причините за трите бомбени експлозии, станали по-късно вчера, след серията от взривове в три църкви и три хотела, допълва АП. Според министъра  нападенията, отнели живота на 290 души,  са били осъществени с помощта на международна мрежа, предаде агенция \"Ройтерс\". Не вярваме, че  тези атаки са били извършени  само от група хора, действащи само в нашата страна, допълни той. Има някаква международна мрежа, без която тези атаки нямаше да се увенчаят с успех, каза министърът. Шриланските власти  са започнали разследване за евентуалните връзки на местната групировка с чужди групи, допълва \"Франс прес\". Преди 10 дни в полицейските участъци в страната е било разпратено предупреждение, че въпросната групировка подготвя атентати срещу църкви и срещу посолството на Индия в Коломбо. Телевизия \"Ал Арабия\" казва, че групировката е поела отговорност за атаките, извършени вчера, предаде ТАСС. В нападението загинаха и 35 чужденци, сред които двама австралийци от едно и също семейство, петима британци, двама индийски политически представители, граждани на Турция, на Португалия, Китай, както и няколко американци. Сред жертвите има и трима датски граждани. Според Би Би Си и \"Ройтерс\" това са трите деца на датския милиардер Андерс Холш Поулсен. Същевременно президентът на Шри Ланка Маитхрипала Сирисена обяви, че от полунощ ще въведе извънредно положение в страната след нападенията, предадоха световните агенции. Президентът ще поиска и международна помощ за разследването на атаките. Коя е организацията Досега тя бе известна предимно с вандалски нападения върху будистки статуи, а през 2016 г. секретарят ѝ Абдул Разик бе арестуван по обвинения в разпалване на расизъм, пише в. \"Ню Йорк таймс\". Въпреки че гражданската война продължи десетилетия и завърши едва преди десетина години, в историята на страната няма много случаи на ислямистко насилие.  Конфликтът между правителството и сепаратистката групировка \"Тамилски тигри\" (или \"Тигри за освобождение на Талим Илам\") продължаваше 26 години - \"тигрите\", които са предимно етнически тамили и изповядват индуизма, искат независимост на териториите, в които живее това етническо малцинство. Мнозинството граждани на Шри Ланка са етнически синхали и изповядват будизма. Краят на войната дойде с правителствена офанзива, в която загинаха 40 хил. тамили. Друг проблем бе разпалването на напрежението между синхалите и мюсюлманите, които са около 10% от населението на страната. Миналата година антимюсюлманското насилие нарасна в централната част от държавата, където тълпи будисти нападаха джамии и магазини на мюсюлмани. Целта на NTJ е да разпространи джихадисткото движение в Шри Ланка и да разпали омраза, страх и разделение в обществото, коментира пред \"Ню Йорк таймс\" Ан Спекхард от Международния център за изучаване на насилствения екстремизъм. \"Не става въпрос за сепаратизъм, а за религия и наказание.\"", "date": "2019.04.22", "title": "Шри Ланка обвини местна ислямистка групировка за атентатите"}
{"url": "https://www.dnevnik.bg/sviat/2019/04/22/3421925_bulgariia_e_sused_na_tri_ot_nai-neshtastnite_ikonomiki/", "text": "Венецуела продължава и през тази година да оглавява класацията на агенция \"Блумбърг\" за \"най-нещастните икономики в света\", но три държави от челната десетка са съседи на България. Турция е на четвърто място, Гърция - на пето, а Сърбия е на десето. Мнозина ще се изненадат, че в топ 10 е Испания (под №8), но от \"Блумбърг\" обясняват, че правят изчисленията си за специалния индекс на базата на данните за инфлацията и безработицата, сравняването на медианните оценки в прогнозите (към 11 април) на икономисти за лихвените равнища за 2019 г. с тези за миналата, както и статистика от националните правителства и Международния валутен фонд. За пета поредна година агенцията прави тази класация, обхващаща този път 62 държави. Авторите предупреждават, че дори за представящите се наглед по-добре страни този път има коварна комбинация от \"тиха инфлация и ниска безработица, които усложняват оценката на икономическото състояние и намирането на подходящ отговор на проблемите\". Наложила се е концепцията, че при ниска инфлация и безработица хората би трябвало да са доволни от икономиката си, но понякога това може да е подвеждащо, допълват те. Устойчиво ниски цени може да са сигнал за слабо търсене, а зад прекалено ниската безработица се крие невъзможност мнозина работещи да се прехвърлят към по-добра и по-доходна работа. Венецуела изпъква над всички с икономическа катастрофа, която според оценката на Института за международни финанси (IIF) от 2014 г. насам надминава краха на бившия СССР в началото на 90-те години на ХХ век и колапса на Зимбабве през 1998 г. Ако през 1992 - 1999 г. украинската икономика е рухнала с повече от 50%, то за последните 5 години венецуелската се е свила с над 60%. От 2016 г. насам властите в Каракас не публикуват официални оценки за БВП на страната, а по принцип от идването на Николас Мадуро на власт през 2013 г. много рядко се дава макроикономическа информация. \"Блумбърг\" използват своеобразен  заместител  за измерване на инфлацията - регистрират цената в боливари на кафе чаша в конкретно кафене в столицата Каракас. Така за изминалата една година към 22 април обезценяването на националната валута е над 184 000 процента( т.е. от кафето е поскъпнало от 1.9 на 3500 боливара). През миналата година \"Индексът за нещастието\" на венецуелската икономика е с над 900 000 единици. Прогнозите за 2019 г. са, че тя ще надхвърли 8 милиона единици. На другия край на тази класация е Тайланд, макар че икономистите имат своите съмнения за подхода на управляващите военни за намаляване на безработицата. Швейцария и Сингапур прилагат по-стандартни методи и остават в челната тройка. САЩ се изкачват с 6 позиции до 13-о място, а Великобритания подобрява положението си с 4 места до 16-а позиция. Русия влошава позицията си със 17 места до 17-а \"най-нещастна икономика\" заради очаквания за по-висока инфлация и стагнация на пазара на труда. За 2019 г. класацията вероятно ще претърпи размествания, най-малкото заради промените в нивата на инфлация. ако през миналата година централните банкери повишаваха лихвените равнища, сега икономическият цикъл навлезе във фаза забавяне, стагнация и лека рецесия на отделни места, което принуди отново понижаване на лихвите. Анкетата на \"Блумбърг\" сред икономисти и анализатори показва очаквания 62 държави да са с по-ниска инфлация спрямо 2018 г., а мнозинството прогнозират намаляване на безработицата.", "date": "2019.04.22", "title": "България е съсед на три от \"най-нещастните икономики\" в света"}
{"url": "https://www.dnevnik.bg/evropa/regioni/2019/04/22/3423428_mladeji_mogat_da_uchastvat_s_videoklipove_v_konkursa/", "text": "Младежи от цялата страна на възраст между 14 и 18 години ще имат възможност до 12 май да измислят и представят своя оригинална бизнес идея под формата на 2-минутен видеоклип. Онлайн конкурсът за млади предприемачи на тема \"Имам бизнес идея!\" е част от инициативата на Европейската комисия \"Европа в моя регион\" 2019 г. На базата на гласуване във \"Фейсбук\" в периода 13 май – 23 май десетте бизнес идеи от всяка област, събрали най-много харесвания, ще получат поощрителни награди, а авторите на двете най-добри концепции ще посетят \"София тех парк\" на 1 юни. Победителите ще се срещнат с успешни предприемачи и ще имат възможността да обсъдят с тях бизнес предложенията си и следващите стъпки за тяхното реализиране. Онлайн конкурсът е част от общата инициатива на мрежата от 27 информационни центъра за популяризиране на европейските структурни и инвестиционни фондове, създадена с финансовата подкрепа на оперативна програма \"Добро управление\", съфинансирана от ЕС чрез Европейския социален фонд. Подробности можете да намерите  тук .", "date": "2019.04.22", "title": "Младежи могат да участват с видеоклипове в конкурса \"Имам бизнес идея!\""}
{"url": "https://www.dnevnik.bg/bulgaria/2019/04/22/3423387_bivsh_zam-ministur_na_vunshnite_raboti_e_opravdan_za/", "text": "Бившият зам.-министър на външните работи в кабинета \"Борисов 2\" Христо Ангеличин е оправдан на втора инстанция по дело за безстопанственост за над 200 хил. лв., научи \"Дневник\" от съда. Съдиите Галя Георгиева, Румяна Илиева и Даниела Врачева от Апелативния наказателен съд не намериха вина у Ангеличин в процес за покупката на 12 телефонни централи за нуждите на задгранични представителства на България - цената според обвинението е била завишена, а Ангеличин не е упражнил контрол. Първата инстанция сметна, че зам.-министърът е виновен и наложи наказание 2 години \"лишаване от свобода\", изпълнението на което е отложено с 4 години изпитателен срок. Кумулативно съдът е наложил и \"глоба\" в максималния за това деяние размер от 5000 лева. Прокуратурата беше поискала по-тежко наказание от условната присъда, но съдът оправда Ангеличин. Присъдата не е окончателна и прокуратурата може да протестира пред Върховния касационен съд. ", "date": "2019.04.22", "title": "Бивш зам.-министър на външните работи е оправдан за безстопанственост"}
{"url": "https://www.dnevnik.bg/photos/2019/04/22/3423440_snimka_na_denia_grad_rakovski_v_ochakvane_na_papa/", "text": "В град Раковски, където има голяма католическа общност, вече са готови да посрещнат папа Франциск. Главата на Римокатолическата църква ще посети България между 5 и 7 май като част от програмата му е именно в Раковски.", "date": "2019.04.22", "title": "Снимка на деня: Град Раковски в очакване на папа Франциск"}
{"url": "https://www.dnevnik.bg/razvlechenie/2019/04/22/3423385_deimun_olburn_ot_blur_i_gorillaz_muzikata_triabva_da_e/", "text": "Музикантът и вокал на Blur и проекта Gorillaz Деймън Олбърн коментира в интервю за BBC6 политиката, Брекзит, любовта си към пътешествията и заяви, че музиката трябва да е по-политическа, тъй като \"селфи музиката не е устойчива\". На въпрос дали пътуването е важно за него, той отговори, че според него пътуването може да потуши екстремистките възгледи, които хората в момента изглежда имат, когато прекалено дълго останат \"изолирани в техния собствен малък балон\". \"Интернет даде този странен достъп на всички и усщенето, че те са информирани и че се свързват със света, но те физически не посещават тези места. Ако ти физически видиш по-голямата картинка, не само монтажа или неговата набързо редактирана версия, и ако видиш човешката страна на това, което действително е, ще имаш толкова различен поглед\", коментира той. Олбърн допълва още, че Брекзит му е повлиял депресиращo. \"На повърхността, за мен изглежда смислено да останеш приятел със съседите си - това просто изглежда като основа на здравия разум. По-широко погледнато обаче, разрешенията, дадени на някои от наистина трагичните идеи, които хората таят в момента, това е трагедията на Брекзит. Той отвори кутията на Пандора.\" Музикантът допълни още, че музиката наистина трябва да стане по-политическа. \"Селфи музиката не е устойчива. Правил ли съм селфи парче? Може и да съм пробвал, но моято вродена тъпа природа ми е попречила да го направя както трябва.\" Още преди около четири години в друго свое интервю Олбърн говори за това, че съвременните музиканти говорят основно за себе си, а не за това какво се случва със света. \"Това е селфи поколението. Те говорят баналности.\" Неотдавна музикантът обяви и че Blur са отказали няколко покани за участия във връзка с 25-годишнината от излизането на албума Parklife. Той обяви още, че групата е получила оферти и за други изпълнения, но той би се съгласил да участва само ако е за нещо позитивно. \"Да кажем, че стигнем до втори референдум, тогава ще се радвам да изпълня тази песен, за да отпразнуваме и да си припомним времето, когато имахме идея за британството, която не беше политическа... Беше повече за нашата музика и култура. Беше малко наивно, няма спор, но имаше забавна страна, имаше хумор в това. Така че нямам против да изпълнявам този албум отново, но не бих искал да го правя, ако усетя, че ще е само за пари.\"", "date": "2019.04.22", "title": "Деймън Олбърн от Blur и Gorillaz: Музиката трябва да е по-политическа и по-малко селфи"}
{"url": "https://www.dnevnik.bg/detski_dnevnik/2019/04/22/3423512_v_sustezaneto_pazim_ezika_si_se_vkljuchiha_4500_deca/", "text": "Деца от почти цялата страна се включиха в първия кръг на на националното  състезание по правопис \"Пазим езика си\" , който се проведе на 20 април. Става въпрос за 4500 ученици от пети и шести клас от всички области с изключение на Силистра. Най-много участници имаше от областите Бургас, София и Пловдив, съобщиха организаторите от гражданското сдружение \"Живата вода на България\". Учениците са имали възможност да покажат знания за езиковите норми и синонимното богатство на родната реч. Резултатите ще бъдат публикувани на 7 май на сайта на сдружението. Вторият кръг на състезанието ще бъде на 11 май, в който ще се включват първите седем деца от всяка група. \"Радостно е, че толкова много деца пожелаха да участват в състезанието. Както казвахме по време на кампанията по записването - \"Пазим езика си\" е за всички, не само за отличници. Имаше ученици, чиито училища отказваха да участват. Съумяхме да не ги разочароваме. Пренасочвахме ги към други училища в населеното място. Защото всяко дете е важно. Особено в нашия случай, когато искаме да ги насърчим да пазят, да съхраняват, да се грижат за българския език. За да ни има като българи\", обяви съпругата на президента Десислава Радева, която е председател на сдружението.", "date": "2019.04.22", "title": "В състезането \"Пазим езика си\" се включиха 4500 деца от цялата страна"}
{"url": "https://www.dnevnik.bg/biznes/2019/04/22/3423521_firma_za_biometrichni_tehnologii_e_purvata_s_vaucher/", "text": "Българският производител на биометрични технологии BIODIT е първата компания, одобрена по схемата за финансова подкрепа за излизане на Българската фондова борса. Финансиране в размер на 50 хил. лв. получи първият бенефициент по \"Ваучерна схема за предоставяне на услуги за емитиране на ценни книжа на капиталовите пазари\", съобщи компанията. Схемата е в рамките на Оперативна програма \"Иновации и конкурентоспособност\". Изпълнителният директор на агенцията за малки и средни предприятия Бойко Таков, който връчи ваучера, обяви, че разглеждането на кандидатурите е бързо - за около 2 седмици. Биометричната компания е не само първият бенефициент по програмата за ваучери, но и първият български стартъп, който излиза на борсата. Компанията очаква одобрение на проспекта си за първично публично предлагане от Комисията по финансов надзор като очаква самото предлагане да бъде през май.  BIODIT разработва и произвежда изцяло в България биометрични системи за контрол на достъп и работното време. От средата на октомври малките и средните фирми могат да кандидатстват за такива ваучери, като е осигурена сума от 1.5 млн. лв. за целта.", "date": "2019.04.22", "title": "Фирма за биометрични технологии е първата с ваучер за листване на борсата"}
{"url": "https://www.dnevnik.bg/politika/2019/04/22/3423532_elena_ioncheva_nameri_originalniia_zapis_na_boil_banov/", "text": "Водачът на евролистата на БСП и журналист Елена Йончева ще предостави на Специализираната прокуратура оригиналния запис на Боил Банов, който според нея доказва как  той ощетява държавата с поне 700 хил. лв., като опрощава неустойка на фирмата - строител на Ларгото,  и дава указания как да се фалшифицират документи. Това ще стане няколко седмици след като по сигнал на БСП от януари прокуратурата отказа да образува досъдебно производство срещу министъра с мотив, че липсват данни за извършено престъпление. Тогава Йончева е предоставила копие от записа, а днес показа телефона, с който е правен той (аудиото чуйте  тук ). Тя отказа да разкрие източника си на информация. Не е известно дали Специализираната прокуратура ще поднови проверката, тъй като липсата на оригинален запис не бе единствената причина за прекратяването й.", "date": "2019.04.22", "title": "Елена Йончева намери оригиналния запис на Боил Банов за Ларгото"}
{"url": "https://www.dnevnik.bg/sviat/2019/04/22/3423544_nai-bogatiiat_datchanin_izgubi_tri_deca_v_atentat_v/", "text": "Андерс Холх Повлсен, най-богатият датчанин и най-едрият земевладелец в Шотландия, е изгубил три от четирите си деца в един от атентатите в неделя в Шри Ланка. Новината потвърди говорител на неговата фирма за облекла Bestseller, без да даде повече информация, включително кой от фамилията е бил на острова, защо и в коя експлозия конкретно е станала трагедията. Датски медии твърдят, че семейството е било на острова на почивка за великденските празници. Серията атентати в неделя отнеха по данни към момента живота на над 290 души и раниха повече от 500. Близо 35 от тях са чуждестранни граждани. Индексът на милиардерите на агенция \"Блумбърг\" определя нетното му богатство на 5.7 млрд. долара. Със съпругата си Ан той притежава около 800 000 декара в Шотландия. Според сп. \"Форбс\" това е повече от 1% от шотландската територия. Лондонският \"Гардиън\" написа миналия месец, че датчанинът планирал да върне земите към дивото им състояние, за да ги запази за бъдещите поколения. Bestseller, която притежава брандове като Vero Moda и Jack & Jones, е мажоритарен собственик на онлайн магазина Asos и има голям дял в Zalando.", "date": "2019.04.22", "title": "Най-богатият датчанин изгуби три деца в атентат в Шри Ланка"}
{"url": "https://www.dnevnik.bg/sport/2019/04/22/3423509_fotogaleriia_tichai_i_pazi_prirodata_-_emociite_ot/", "text": "Планинският маратон \"Гармин Панчарево\" събра над 700 участници и премина с минимална употреба на пластмаса. Източник на снимките: ", "date": "2019.04.22", "title": "Фотогалерия: Тичай и пази природата - емоциите от планинския маратон \"Панчарево\""}
{"url": "https://www.dnevnik.bg/sviat/2019/04/22/3423573_blokajut_na_socialnite_mreji_v_shri_lanka_pokazva_che/", "text": "Решението на правителството на  Шри Ланка  да блокира всички социални медии в часовете след смъртоносните атентати в неделя е емблематично. То свидетелства колко силно провалът на базираните в САЩ технологични компании да озаптят изопачената информация, екстремизма и подстрекаването към насилие започва да натежава над твърденията за ползите от социалните медии. Правителството на Шри Ланка блокира \"Фейсбук\", \"УотсАп\" и \"Инстаграм\" - всички те собственост на \"Фейсбук\" - в неделя заради опасения, че \"фалшиви новини, разпространявани чрез социалните медии\", могат да доведат до насилие. Мрежите ще останат блокирани до приключване на разследването на взривовете, убили над 200 души, обявиха властите. Блокирани са и други социални мрежи освен \"Фейсбук\", включително \"ЮТюб\" и \"Вайбър\". Именно \"Фейсбук\" и \"УотсАп\" обаче са доминиращите платформи в страната. Решението на  Шри Ланка  е забележително отстъпление от преди само по-малко от три години, когато \"Фейсбук\" бе смятана за \"една от най-важните световни институции за отговор при извънредни ситуации\", написа тогава списание \"Уайърд\" (Wired). Огромният глобален обхват на тази социална мрежа, нейната сложна тъкан от социални взаимоотношения, способността й автоматично да включва алгоритъм за \"проверки за сигурност\" и наборът от инструменти, позволяващи бързо разпространение на информация и \"жив\" видеоматериал, навремето се разглеждаха като потенциално предимство при глобална реакция при бедствия. Оцелели могат да използват \"Фейсбук\", за да дават индикация, че са в безопасност; правителства могат да излъчват в ефир развой на събития на живо; неправителствени организации и местни хора могат да координират хуманитарни акции. Същите тези отличителни черти, които правят \"Фейсбук\" толкова полезен, обаче го правят едновременно и невероятно опасен: изопачената информация се движи толкова бързо, колкото и достоверната информация, ако не и по-бързо. Последните седмици дадоха многобройни примери колко вредно може да се окаже това в период след кризисна ситуация.  Нападателят от Крайстчърч , който стреля и уби 50 мюсюлмански богомолци, беше използвал \"Фейсбук\", за да предава на живо своето нападение, реално милитаризирайки платформата. И \"Фейсбук\", и \"ЮТюб\" не успяха да предотвратят разпространението на зловещия видеосюжет. А и точно тази седмица една програма на \"ЮТюб\", предназначена уж да не допусне изкривена информация, на практика създаде такава: платформата прикачи информационна подборка за терористичните атаки на 11 септември към живото предаване от  горящата катедрала \"Нотр Дам \", с което създаде фалшиво впечатление, че пожарът е свързан с тероризъм. В Шри Ланка и преди е имало случаи изопачена информация, разпространявана чрез социалните медии, да доведе до смъртоносно насилническо поведение на тълпи. През март 2018 г. правителството блокира \"Фейсбук\", \"УотсАп\" и други интернет платформи при инциденти на насилие от страна на будисти екстремисти срещу мюсюлмани, някои от които бяха предизвикани от език на омразата и фалшиви слухове, разпространени по социалните медии. Тогава правителството на Шри Ланка остро критикува \"Фейсбук\", че не успява стриктно да следи за употреба на език на омразата на местни езици. Рискът от насилие срещу свободния достъп до информация  Борбата на \"Фейсбук\" с изопачената информация в такива случаи може да има културни и географски аспекти, каза Вагелис Папалексакис, преподавател по компютърни науки и инженерство в Калифорнийския университет. Американските компании често не разполагат с местни ресурси и експерти по местни езици, за да разбират по-добре как да цензурират изопачената информация в реално време. Блокирането на социалните медии само по себе си не е панацея срещу изопачената информация, предупреди Джоан Донован, директор на изследователски проект по технология и социална промяна в Харвард. \"От минал опит ние знаем, че по време на кризи всеки отива в интернет да търси информация, каза тя. Когато има много смъртни случаи и многобройни извънредни ситуации, много важно е хората да са в състояние да комуникират и да се чувстват сигурни... Това наистина поставя в много по-лошо положение хората, които имат несигурен достъп до комуникация. Така възниква опасен прецедент.\" До пълна забрана на социалните медии се стига рядко, но правителствата преди са използвали различни начини да блокират някои социални медии и други уебсайтове в интернет. Един начин някое правителство да направи това е, като поиска от интернет доставчиците да блокират IP адресите, свързани с тази платформа. Така правеше по-рано Русия, опитвайки се да блокира приложението за кодирани съобщения \"Телеграм\". Интернет потребителите в Шри Ланка според съобщенията успяват да влязат в някои блокирани сайтове, използвайки частни виртуални мрежи, инструменти, които пренасочват трафика през различни сървъри, което показва, че блокирането е било извършено чрез забрани на отделни URL, а не чрез DNS или IP адреси. Според някои предположения това може да означава, че хора, опитващи се да разпространяват недостоверна информация, ще намерят начини да го направят, докато онези, които търсят новини онлайн, ще продължат да получават фалшива продукция. \"Това е сложен въпрос, не мога да разбера защото правителството е постъпило така. Но се казва, че заплахата от насилие на расова основа трябва да бъде поставяна на везните срещу свободния достъп до информация\", казва Джон Озбей, експерт по киберсигурност във фирма \"Крипти\". Според цитираната вече Джоан Донован част от предизвикателството пред правителствата е липсата на поглед върху онова, което се случва в социалните медийни платформи в реално време. \"Правителствата са в трудно положение, защото трябва да прибягват до такива наистина обширни пълномощия, за да постигат някакъв резултат, каза тя. Тъй като компаниите зад тези платформи нямат добри умения в контрола над съдържанието и оценката на степените на заплаха, ще се налага да подкрепяме такива сценарии винаги, когато е налице кризисна ситуация.\" /БТА", "date": "2019.04.22", "title": "Блокажът на социалните мрежи в Шри Ланка показва, че те са по-опасни, отколкото полезни"}
{"url": "https://www.dnevnik.bg/sport/2019/04/22/3423590_manchestur_junaited_e_nai-poseteniiat_otbor_vuv/", "text": "Манчестър юнайтед\" е най-посетеният отбор във Висшата лига от началото на сезона. \"Червените дяволи\" имат средно по 74 504 души на своя \"Олд трафорд\", който според статистиката е най-запълненият стадион на Острова. Общо 99.5% от капацитета на съоръжението е запълнен във всяко от домакинствата на тима. Дотук \"Юнайтед\" е имал 16 двубоя на своя стадион. Общият брой присъстващи на \"Олд трафорд\" е бил 1 192 057 души. Само три клуба дотук минават границата от 1 милион посетители – освен \"червените дяволи\" това са \"Арсенал\" с 1 078 107 души и \"Уест хем\" с 1 048 414. И двата лондонски клуба обаче са имали с два домакински мача повече – по 18. \"Арсенал\" е втори по запълненост на своя стадион, като в 18-те домакинства на \"Емиратс\" са присъствали средно по 59 893 души. Това е 99.4% от капацитета 60 260 места на съоръжението. С над 99% запълненост на стадионите си са още \"Ливърпул\" (99.2%) и \"Брайтън\" (99.1). Тимът от южния бряг обаче има далеч по-малък стадион от останалите в челото на класацията – 30 666 места, като средната посещаемост е 30 402. Шампионът \"Манчестър сити\", който в миналото беше обвиняван, че няма достатъчно фенска подкрепа, също е в челните позиции. \"Гражданите\" имат средна посещаемост над 54 хиляди души, а стадионът им \"Етихад\" е запълнен 98.4%. Наскоро Международния център за спортни изследвания (CIES Football Observatory) обяви, че  Бундеслигата е най-посетеното първенство в Европа .", "date": "2019.04.22", "title": "\"Манчестър юнайтед\" е най-посетеният отбор във Висшата лига"}
{"url": "https://www.dnevnik.bg/biznes/2019/04/22/3423584_ochakva_se_nedostig_na_studentski_jilishta_v/", "text": "Ново изследване на консултантската компания \"Колиърс интернешънъл\" (Colliers International) и международната правна кантора CMS показа, че в държавите в Централна и Източна Европа може да се очаква недостиг на студентски жилища през следващите 10 години. Третият съвместен доклад на двете фирми разглежда еволюцията на сектора в региона и разкрива вижданията на инвеститорите за този клас активи. България не е включена в изследването.  Наличието на много евтини, но едновременно с това нискокачествени студентски общежития в резултат на ограничените държавни бюджети стимулира развитието на този имотен сегмент в региона, се посочва в анализа. Въпреки това ключовата демографска промяна, характеризираща се с усилен ръст на броя на международните студенти, доближава очакванията, а може би и достъпността, към международните норми. Над 32% от инвеститорите, участвали в проучването към доклада, споделят, че вече имат активност или планират да започнат инвестиции в студентски жилища. Техните предпочитания са насочени приоритетно към Полша (50%), следвана от Чехия (28%) и Унгария (14%). Регистрираното потенциално търсене обаче надвишава предлагането в сегмента. Според доклада към 2028 г. в повечето градове в региона ще бъде налице значителен недостиг на студентски жилища. Ако се приложи моделът търсене – предлагане и се съпостави броят на международните студенти в съответния град спрямо легловата база, се вижда, че към 2028 г. най-голямо несъответствие ще има във Варшава (-8399 легла), след което са Будапеща (-3679), Краков (-1227), Прага (-1795) и Братислава (-298). Букурещ е единственият град с положителен резултат. В този сценарий, при едно легло на стая, стойността на наличностите възлиза на 1.22 млрд. евро. \"Студентските разходи не се движат задължително в съответствие с икономическия цикъл. Търсенето на този тип крайни потребители не е толкова силно зависимо от ръста на БВП, както например е това на клиентите в сегментите на офисните и индустриалните площи\", коментира Марк Робинсън, анализатор в \"Колиърс\". Над 87% от инвеститорите смятат, че има значителен недостиг на предлагане на частни студентски жилища в региона. На въпроса дали предпочитат да придобият готов продукт, или да построят, 74% от участниците в проучването са избрали второто.  Студенти, участвали в проучване през 2017 г., са изразили недоволството си от ниското качество на студентските жилища в региона, като Румъния води класацията в този аспект, конкретно по отношение на цена, локация, качество и транспортна обезпеченост. Над 20% от участниците в изследването през 2017 г. от региона, с изключение на тези от Чехия, споделят, че са срещнали финансови затруднения. ", "date": "2019.04.22", "title": "Очаква се недостиг на студентски жилища в Югоизточна Европа, сочи анализ"}
{"url": "https://www.dnevnik.bg/bulgaria/2019/04/22/3423661_vunshnoto_ministerstvo_vandalskite_proiavi_s_nacistka/", "text": "Министерството на външните работи (МВнР) изразява възмущение по повод провелата се вчера в София  среща на представители на крайнодесни организации   от България и чужбина. Като \"груба провокация и посегателство срещу морала на българското общество и историята на българската държава\" се разглеждат разлепените некролози и афиши на Адолф Хитлер в различни градове в България, както и вандалското оскверняване с нацистка символика на паметници и публични сгради, се казва в разпространена до медиите позиция на външното министерство. \"За пореден път по най-категоричен и остър начин осъждаме всички подобни действия, активно прокламиращи ксенофобски, антисемитски и расистки послания. Такива цинични прояви нямат място в нашата страна и не отразяват ценностната система на нашия народ, който винаги се е противопоставял на фанатизма и екстремизма във всяка тяхна форма. Изповядването на ненавистническа идеология заедно с нейните проявления следва да бъде акт, преследван с абсолютната строгост на закона. Това е съвместен ангажимент на цялото българско правителство и компетентни институции, в който МВнР е влагало, влага и ще продължи да влага максимални усилия, за да се противопостави на всички възможни форми на антисемитизъм, ксенофобия, расизъм и език на омразата както в страната, но така също и чрез активно сътрудничество в рамките на процесите на европейската и световна сцена\", се казва в позицията. В нея министерството призовава да бъдат защитавани основните европейски ценности като зачитането на човешкото достойнство, свободата на личността и правата на човека и изразява надежда полицията да установи и накаже разпространителите на човеконенавистническа идеология.", "date": "2019.04.22", "title": "Външното министерство: Вандалските прояви с нацистка символика нямат място в България"}
{"url": "https://www.dnevnik.bg/sviat/2019/04/22/3423560_erdogan_poe_kontrola_i_nad_nacionalnata_informacionna/", "text": "Дирекцията за комуникации на турския президент е поела контрола над националната информационна агенция. Това съобщи в. \"Хюриет\", позовавайки се на президентски указ, публикуван в Държавен вестник на 19 април. С него президентската администрация получава права \"да прави одит на ресурсите, организацията и персонала\" на Анадолската агенция. Съгласно реорганизацията на Дирекцията за комуникации Анадолската агенция ще сключва 5-годишен договор с президентството. Той ще се отнася и за управлението, включително как се назначават ръководителите на агенцията. Указът възлага на дирекцията \"да определи стандартите за комуникации между институциите и те да се прилагат от обществените институции и организации\". Анадолската агенция е акционерно дружество, основано от Мустафа Кемал Ататюрк и негови съратници на 6 април 1920 г. в опит да се улесни разпространяването на информация за Войната за независимост. Корпорацията Анадолска агенция е регистрирана на 1 март 1925 г. Дирекцията към президентството вече надзирава Агенцията за реклами в медиите и националната обществена телевизия TRT.", "date": "2019.04.22", "title": "Ердоган пое контрола и над националната информационна агенция"}
{"url": "https://www.dnevnik.bg/evropa/2019/04/22/3417444_britanskata_policiia_e_arestuvala_nad_1000/", "text": "Британската полиция съобщи днес, че повече от 1000 души са били арестувани от началото преди седмица на масовите протести на екоактивисти в Лондон, предаде \"Асошиейтед прес\". Общият брой на задържаните е достигнал 1065. Само на 53 души обаче са били повдигнати официално обвинения за криминални деяния. Миналия понеделник организацията \" Бунт срещу унищожението \" започна  да блокира част от центъра на британската столица , за да обърне внимание на необходимостта от рязко намаляване на въглеродните емисии. Полицията съобщи, че мостът \"Ватерло\" е бил отворен отново за движение през нощта, след като бе блокиран от демонстранти от 15 април. Според служители местата на протеста на улица \"Оксфорд стрийт\" и площада пред парламента са били разчистени от полицията вчера. Мирната протестна група \"Бунт срещу унищожението\" настоява да преговаря с британското правителство по искането си за превръщане на забавянето на климатичните промени в основен приоритет. /БТА", "date": "2019.04.22", "title": "Британската полиция е арестувала над 1000 протестиращи екоактивисти за седмица"}
{"url": "https://www.dnevnik.bg/zelen/2019/04/22/3423668_tazi_godina_deniat_na_zemiata_prizovava_kum_opazvane/", "text": "Българската фондация \"Биоразнообразие\" призова днес да се подкрепи посланието на Световната мрежа на Деня на Земята, която обявява изчезването на биологични видове като основно предизвикателство пред планетата през 2019 г. 22 април се отбелязва за Ден на Земята от 1970 г., когато в Съединените щати 20 милиона се събират на протест, за да обърнат внимание върху екологията.  Тогава  Денят на Земята е бил организиран  като израз на нововъзникващо съзнание на реакция срещу масовото потребление и е насочил енергията на антивоенното протестно движение към проблемите на околната среда. През всяка следваща година Световната мрежа на Деня на Земята поставя различен фокус за привличане на обществена енергия, като тази година това е загубата на биологичното разнообразие. Организаторите очакват в най-големия граждански ден на действие в света днес да участват повече от 1 милиард души в 192 страни. Тези думи на американската биоложка и природозащитничка Рейчъл Карсън са избрани за мото на световния Ден на Земята този 22 април. Според глобалната мрежа, която разпространява посланието тази година, всички живи същества имат своя присъща стойност и са зависими едно от друго, като всяко играе уникална роля в сложната мрежа на живота. Природозащитниците призовават да работим заедно, за да защитим застрашените от изчезване днес видове: пчели, коралови рифове, слонове, жирафи, насекоми, китове и много други. Мрежата на Деня на Земята отново разяснява защо загубата на биологични видове е сред най-важните проблеми за планетата. Тя напомня,че даровете на природата за нашата планета са милионите видове, които познаваме и обичаме, и още много други, които остават да бъдат открити. Според природозащитниците именно човешките същества безвъзвратно нарушават баланса на природата и в резултат на това светът е изправен пред най-голямата степен на изчезване от изчезването на динозаврите насам, преди повече от 60 милиона години. За разлика от съдбата на динозаврите бързото изчезване на видовете в нашия свят днес е резултат от човешката дейност. Безпрецедентното глобално унищожаване и бързото намаляване на популациите на растения и диви животни са пряко свързани с причините, предизвикани от човешката дейност: изменението на климата, обезлесяването, загубата на местообитания, трафика и бракониерството, неустойчивото земеделие, замърсяването и пестицидите, както и много други, изброяват от световната мрежа. Фактите Българска фондация \"Биоразнообразие\" цитира  ключовите факти, които поставят изчезването на видове като основен проблем на планетата ни.  Ние сме в началото на най-големия период на изчезване на видовете през последните 60 милиона години. Обикновено между 1 и 5 вида изчезват годишно. Въпреки това учените изчисляват, че сега губим видове от 1000 до 10 000 пъти по-бързо от нормалните. Много видове ще изчезнат, преди да научим за тях или за ползите, които те носят на нашата планета. ( Източник )   Ново проучване показва, че насекомите в Германия са намалели с над 75% през последните 28 години. Това е много тревожно: 80% от дивите растения разчитат на пчели и други насекоми за опрашване, а 60% от видовете птици разчитат на насекоми за храна. Човекът е напълно зависим от растенията за своята храна – директно или като храна на животните, с които се храни. ( Източник ) Унищожаването на местообитанията, експлоатацията и изменението на климата са причина за загубата на половината от популацията на дивите животни в света. ( Източник )  Приматите, нашите най-близки родствени животни, са под изключителна заплаха. Близо 60% от световните 504 вида примати са застрашени от изчезване, а 75% от видовете примати са в тежък спад на популацията. ( Източник ) В световен мащаб повече от 650 000 морски бозайници са уловени или сериозно ранени от риболовни уреди годишно. ( Източник ) През последните 20 години бяха засегнати около 75% от всички зъбати видове китове като делфини, морски свине, косатки и 65% от планктоноядните (баленови) китове - гърбат, син, кашалот, както и и 65% от видовете тюлени, заради прекомерен лов при риболовни операции в световен мащаб. ( Източник ) 40% от световните видове птици са в упадък, а един на всеки 8 вида е застрашен от глобално изчезване. ( Източник )  Нашите големи котки, включително тигри, леопарди и гепарди, са в критичен упадък и много от тях ще изчезнат през следващото десетилетие. Котките на света се експлоатират за различни части на тялото и кожите си. Китай остава най-големият пазар в света за тези критично застрашени видове заедно с черния и белия носорог и други видове. ( Източник ) Популациите на гущери са особено уязвими към изменението на климата. Неотдавнашно проучване предвижда, че ако сегашният спад на популациите от гущери продължи, 40% от всички видове гущери ще изчезнат до 2080 г. ( Източник ) Американският бизон някога е наброявал милиони индивиди и е пътувал от Аляска до Мексико. Сега те заемат по-малко от един процент от първоначалното си местообитание. Съществуващите им местообитания са толкова малки и строго контролирани, че оцелелите бизони днес са много по-малко от добитъка. ( Източник ) • Обучение и повишаване на осведомеността за процеса на изчезване на хиляди видове и причините и последствията от това явление. • Постигане на основни политически действия, които защитават широки групи от видове и техните местообитания. • Изграждане и активиране на глобално движение, което прегръща ценностите на природата. • Насърчаване на индивидуални действия като лично отношение към природата и видовете и всекидневно поведение, което ги защитава. Примери за това са отказ от отглеждане като домашни любимци на видове застрашени видове или видове от инвазиране (папагали, дневни и нощни грабливи птици, влечуги, земноводни и др.), спиране на употребата на пестициди и хербициди, намаляване на използването на пластмаси за еднократна употреба, отказ от стимулиране на индустрията за ценни кожи и др. Денят на Земята е инициатива, която цели да отговори поне отчасти на нуждата от по-широка информация за тези проблеми и привличане на повече хора към навици, които защитават уязвимите видове и техните обитания. Колкото до политическите мерки и ефективността им, отново от гражданите зависи да изискват от избраниците си такива действия. За Деня на Земята българското  Министерство на околната среда и водите публикува  информация за глобалната гражданска кампания на природозащитниците. Екоминистерството обявява подкрепата си за кампанията чрез дискусии, зелени уроци и почиствания от дирекциите на националните паркове \"Пирин\", \"Рила\" и \"Централен Балкан\" и от регионалните басейнови дирекции. Пълния график на тези събития можете да видите  тук .", "date": "2019.04.22", "title": "Тази година Денят на Земята призовава към опазване на изчезващите видове"}
{"url": "https://www.dnevnik.bg/sviat/2019/04/22/3423432_imperatorut_uteshitel_-_zashtoto_abdikirashtiiat/", "text": "Император Акихито, който на 30 април ще стане първият абдикирал японски император за близо две столетия, посвети живота си на народите, засегнати от страната му по време на Втората световна война, и на японците, възстановяващи се след природни бедствия. Акихито, който на 23 декември навърши 85 години, претърпя сърдечна операция и се лекува от рак на простатата, а сега носи и слухов апарат. През 2016 г. той каза, че се страхува, че възрастта може да му попречи да изпълнява своите задължения. Ето няколко ключови момента от неговото управление като първия император, който не е бил обявен за божествен, когато се е възкачил на Хризантемовия трон през 1989 г.: Монархия на средната класа Женитбата на Акихито през 1959 г. с Мичико Шода , дъщеря на индустриалец, бе първата за наследник на престола с някой, който не е благородник, и бе приветствана като символ на една нова Япония. Двамата се запознали в тенис клуб и той й предложил да се оженят по телефона. Двойката е била снимана през годините как танцува заедно валс в официални дрехи и да се разхожда по морския бряг с анораци и панталони. На 10 април, само няколко месеца преди Акихито да абдикира, императорската двойка отпразнува 60-годишнината от сватбата си. Те се стремяха да изградят имидж на \"монархия на средната класа\" и да приближат императорското семейство до хората. И трите им деца постъпиха в университет и се ожениха за хора без благородно потекло, а обществеността бе информирана, когато Акихито бе диагностициран с рак на простатата през 2002 г., за разлика от тайнствеността около болестта на баща му император Хирохито. Имперска дипломация Акихито и Мичико  се стремяха да изгладят отношенията в цяла Азия, която пострада от политиката на Япония преди и по време на Втората световна война, с многобройни посещения в чужбина. През 1992 г. той стана първият японски монарх, за когото се знае, че е посетил Китай, където раните от войната са дълбоки, и каза, че изпитва \"дълбока тъга\" за \"нещастния период, когато моята страна причини големи страдания на народа на Китай\". На пресконференция по случай рождения си ден през 2001 г.  Акихито каза , че изпитва \"известна близост\" с Корея, защото предците му са били корейци - безпрецедентно изказване за японски монарх, което влезе във водещите заглавия на вестниците в Сеул. През 2005 г. императорската двойка посети остров Сайпан, станал сцена на кървави боеве по време на Втората световна война, за да отдадат почит на паметниците в чест на загиналите японски, американски и корейски воини. \"Дълбоко разкаяние\" Акихито често призовава Япония да помни страданията по време на войната - изказвания, които през последните години привличат голямо внимание, тъй като премиерът Шиндзо Абе изглежда настоява за по-малко извинителен тон. На 15 август 2015 г., на 70-ата годишнината от края на войната, Акихито се отклони от официалното изявление, за да изрази \"дълбоко разкаяние\". Предишния ден Абе каза, че изпитва \"печал в крайна степен\", но допълни, че бъдещите поколения не бива да продължават да се извиняват. Император утешител Едно от задълженията, поети от императорската двойка, бе утешаването на жертви на природни бедствия. През 2011 г. Акихито предприе безпрецедентната стъпка да се обърне към нацията в телевизионно изявление след земетресението и цунамито, отнели живота на близо 20 000 души и предизвикали най-тежката ядрена криза в света от 25 години. Акихито коленичи, за да говори с евакуирани хора, а Мичико прегърна жени, изгубили домовете си. /БТА", "date": "2019.04.22", "title": "Императорът утешител - защо абдикиращият Акихито бе ера в историята на Япония"}
{"url": "https://www.dnevnik.bg/sport/2019/04/22/3423774_carsko_selo_se_izkachi_v_purva_liga_i_osiguri_oshte/", "text": "Царско село\" си осигури историческо участие в Първа лига. Отборът, воден от Никола Спасов, подпечата изкачването си в елита с равенство 0:0 срещу \"ЦСКА 1948\" на своя стадион. Лидерът във втората дивизия се нуждаеше от точка, за да си осигури изкачване в елита. \"Царско село\" си гарантира първото място във Втора лига пет кръга преди края. През целия сезон съставът има 22 победи, две равенства и една загуба. Изкачването на \"Царско село\" дава възможност през следващия сезон в елита шест от всичките 14 отбора да са от София. Това би станало, ако \"Септември\" и \"Витоша\" запазят местата си в Първа лига. Отборите могат да станат дори и седем, в случай че \"ЦСКА 1948\" също се изкачи в първия ешелон. \"ЦСКА 1948\" е четвърти и продължава да спори с \"Арда\" и \"Монтана\" за класиране в тройката, което ще осигури плейоф за влизане в елита. Така е възможно в Първа лига догодина да има седем софийски отбора, което се е случвало единствено през 1953 г. Двубоят не беше особено вълнуващ. През първата част Реян Даскалов от домакините беше изгонен в 27-ата минута с директен червен картон, след като сгреши, изгуби топката и извърши нарушение срещу Чавдар Ивайлов. \"ЦСКА 1948\" имаше най-добрата възможност преди почивката, но без успех. След почивката головите положения отново бяха рядкост, като \"Царско село\" организира две добри атаки. Най-добрите шансове се откриха пред Янко Сандански от гостите. Първо халфът удари греда след изпълнение от пряк свободен удар. В последната минута на редовното време опит за прехвърляне от Сандански беше осуетен от вратаря Мартин Димитров, който изби в корнер.", "date": "2019.04.22", "title": "\"Царско село\" се изкачи в Първа лига и осигури още един отбор на София в елита"}
{"url": "https://www.dnevnik.bg/evropa/2019/04/22/3423355_te_sa_nad_80_i_vse_oshte_rabotiat_na_smeni_v_bolnica_v/", "text": "Д-р Петра Дрянкова сяда зад волана и подкарва колата си от квартал \"Южен\" в Пловдив до МБАЛ \"Св. Мина\". В болницата тя се качва на четвъртия етаж и поема смяната си в детското отделение. Приема деца, назначава лечение, проследява неговото изпълнение, отчита изследвания, издава епикризи, изписва лекарства, дава указания на родителите, следи за работата на сестрите. Д-р Дрянкова дава и нощни дежурства. Въпреки че вече е на 81 години. Нощните дежурства не са никак редки, защото лекарите в детското отделение на тази общинска болница са само четирима. А неотдавна 32 медицински сестри подадоха предизвестие за напускане заради твърде ниските заплати - под 600 лева. Заплатите на санитарките бяха само с 20 лева по-ниски (те са назначени на минимална работна заплата, която на 1 януари 2019 бе вдигната на 560 лева). Понеже и други болници с подобен бюджет се разбунтуваха, в края на февруари бе обявено, че кабинетът отпуска 30 милиона лева за увеличение на възнагражденията им. Така че сестрите останаха. Засега. Само в Пловдив има 272 лекари на възраст над 70 години Лекарите от \"Св. Мина\" не участваха в протеста. Но д-р Дрянкова се включи - в знак на подкрепа. Заплатите на лекарите в тази общинска болница също не са високи - всички са под 1000 лева. Но повечето от тях са пенсионери. И парите им стигат, защото получават и пенсии. Само с пенсията си обаче те не биха могли да се справят. И затова продължават да работят. Броят на практикуващите лекари в България в пенсионна възраст е доста висок. И ниските пенсии са една от основните причини за това. Според справка на Българския лекарски съюз от края на 2016 година застаряването на лекарите в България добива драматични измерения - през 2016 над 50% са били на възраст над 55 години, като една трета от тях са били над 60 години или в предпенсионна възраст. 8% от всички активно работещи лекари в страната пък са на възраст над 70 години. А медиците, които са под 30 години, са само 5%. Тези данни са тревожни. Днес ситуацията не се е променила особено. Оказва се, че д-р Петра Дрянкова е една от 2491 медици, които продължават да работят, въпреки че са навършили годините за пенсия. В Пловдив, където работи тя, практикуващите лекари над 70-годишна възраст са общо 272 души. Българският лекарски съюз може би трябва да въведе още една възрастова графа в справките си. Защото д-р Дрянкова е надхвърлила не само 70-те, но и 80-те години. \"Ако остана вкъщи, сигурно ще умра\" Проф. д-р Борис Бойкинов също. Той дълги години завежда отделението по педиатрия в Университетската болница \"Св. Георги\" в Пловдив. Има огромен авторитет и е добре познат не само в Пловдив. Днес проф. Бойкинов продължава да работи на две места - в частната болница \"Медлайн\" и на половин бройка в \"Св. Мина\" в Пловдив. Неговата пенсия, за разлика от тази на д-р Дрянкова, е възможно най-високата, отпускана от НОИ. Тук финансовият мотив не е съществен. Друга е причината, караща го да продължава да работи. \"Ако остана вкъщи, сигурно ще умра\", казва 86-годишният професор. Но как се справят възрастните медици днес? Все пак двамата са завършили своето образование преди половин век. А през годините навлязоха нови технологии, в медицината имаше немалко революции. Д-р Дрянкова се пенсионира през 1993. Първоначално живее 15 години на село. Но малко след това е принудена да се върне на работа, тъй като в живота ѝ се появяват извънредни разходи. \"През цялото това време не съм спирала да чета, да следя новостите\", казва тя. Когато се връща на работа преди пет години, първо се сблъсква с компютрите. По обясними причини до 1993 не ѝ се е налагало да работи на компютър. Детската лекарка си записва прилежно всички указания, дадени от колегите, репетира на сухо у дома и когато застъпва първото си дежурство след дългата пауза, вече знае как да се справи. Днес тя пише сама епикризите, а вкъщи има лаптоп, от който научава последните медицински новости. \"Не ми тежат нощните дежурства\", казва д-р Дрянова. \"Не мога да спя в отделението, винаги съм нащрек\", добавя тя. Проф. д-р Бойкинов още помни с подробности първите си години в болницата в Устово - днес квартал на Смолян. Не е забравил възрастните си колеги и всичко, което е научил от тях. \"Учил съм се и от стажантите, и от пациентите\", казва той. \"Една от най-големите грешки, които може да направи един лекар в контакта с пациента и близките му, е да дава безспорна наглед твърда прогноза. Няколко случая помня, в които големи специалисти от онова време отписваха деца, които впоследствие се оправяха\", казва той и добавя, че в такива случаи шокът у близките е огромен. \"Всяка болест протича в условията на различен организъм, с различно отношение, колкото и да е еднаква диагнозата, не можеш да кажеш със сигурност как ще се развие\", подчертава професорът. Той твърдо защитава тезата си, че теорията е важна, но много по-важна е практиката и многото пациенти. За него медицината е изкуство. Проф. д-р Бойкинов съжалява за днешното устройство на здравеопазването в България, което според него е стъпило на клиничните пътеки, правени не от специалисти, а от чиновници. Той не може да се примири с търговския характер на медицината в момента, но тъжно осъзнава, че това е реалността. Д-р Бойкинов много обича работата си и затова продължава да работи и днес. \"Докато посъбера някой лев за старини...\" \"Много обичам медицината\", казва и д-р Дрянкова. \"Обичам да помагам, да лекувам. Така се чувствам полезна. Децата ми пораснаха, съпругът ми почина преди 21 години, приятелките ми ги няма вече. Имам една котка у нас и... болницата.\" А колко още смята да работи? Д-р Дрянкова отgоваря съвсем прагматично: \"Докато изплатя заема, който взех за ремонт на жилището ми и докато посъбера някой лев за старини...\" И все пак: любовта към професията и финансовият мотив не са единствените причини, поради които много възрастни лекари в България продължават да практикуват професията си. Не са никак малко онези, които го правят поради острия недостиг на медици в много райони на страната. Най-много лекари на възраст над 70 години практикуват в Силистра, Смолян, Търговище, Враца, София-област.", "date": "2019.04.22", "title": "Лекарите, които са на над 80 години, но все още работят"}
{"url": "https://www.dnevnik.bg/bulgaria/2019/04/22/3423790_ubiecut_na_jurnalista_viktoriia_marinova_poluchi_30/", "text": "Окръжният съд в Русе осъди Северин Красимиров на първа инстанция на 30 г. затвор при първоначален строг режим по обвинения в блудство, изнасилване и убийство по особено жесток начин на русенската телевизионна водеща Виктория Маринова, предаде БНР. Той трябва да заплати и 450 000 лева кръвнина на семейството ѝ. На Областна дирекция МВР-Русе Красимиров трябва да заплати 7015 лв. и 9000 лв. държавна такса. Обвиняемият има право да обжалва в 15-дневен срок пред Апелативния съд във Велико Търново. Според адвоката му, това ще бъде направено, защото присъдата е трябвало да бъде по-малка. Съдия Юлиян Стаменов посочи пред журналисти, че ако е имал възможност, е щял да постанови още по-тежко наказание. Предвид самопризнанията на Красимиров и съгласието му делото да мине по бързата процедура, намалява присъдата. Тялото на Виктория Маринова  бе открито до крайбрежната алея в Русе на 6 октомври  миналата година, а  четири дни по-късно в Германия бе арестуван  укрилият се там Северин Красимиров. Прокуратурата поиска по-рано днес 30 години затвор при първоначален строг режим за Северин Красимиров, който се призна за виновен и по трите обвинения.", "date": "2019.04.22", "title": "Убиецът на журналиста Виктория Маринова получи 30 години затвор"}
{"url": "https://www.dnevnik.bg/bulgaria/2019/04/22/3423792_sudut_vurna_knijkata_na_ljutvi_mestan/", "text": "Кърджалийският окръжен съд върна книжката на Лютви Местан, като отмени  постановление от 16 април на прокурор при Окръжна прокуратура – Кърджали , съобщиха от окръжния съд, цитирани от агенция \"Фокус\". Съдът е приел, че единственият мотив, с който се обосновава постановяването на тази ограничителна мярка е, че тя се взема с цел да бъде осуетено извършването на друго престъпление от обвиняемия. От кърджалийския окръжен съд посочват, че от събраните до момента данни по делото не се установява разследваното деяние да се отличава с по-висока от типичната за този вид престъпления обществена опасност, и в обжалваното постановление не е налице яснота извършването на какво друго престъпление ще бъде осуетено с отнемането на свидетелството за правоуправление на обвиняемия. Определението на съда е окончателно. Лютви Местан катастрофира миналата неделя, като колата му удари друг автомобил, при излизането на главния път Кърджали - Маказа. Той е обвинен за причиняване на смърт по недпредпазливост, като е отнел предимство. Лидерът на ДОСТ не е съгласен с тази теза. Според него фолксвагенът му е бил ударен от другия автомобил, след като той вече е бил в своята лента.", "date": "2019.04.22", "title": "Съдът върна книжката на Лютви Местан"}
{"url": "https://www.dnevnik.bg/bulgaria/2019/04/22/3423794_turgut_za_prodajbata_na_kushtata_na_banevi_e_sprian/", "text": "Търгът за продажбата на къщата в Бояна, използвана от Николай и Евгения Баневи, е спрян, съобщи Би Ти Ви. Решението е на частния съдебен изпълнител, а не на съда. Повод за спирането на търга е, че длъжникът – фирмата \"Партнерс комерс\", на която Николай Банев е управител, е готова да изплати цялата сума по изпълнителното дело в размер на 2 милиона лева. Къщата на Баневи беше обявена за публична продан преди месец и огледите започнаха в началото на април, припомня Би Ти Ви. Имотът е от 3000 квадратни метра, има хеликоптерна площадка и двор, които обаче не са част от сделката. Обявената начална цена е 5.7 млн. лева. До днес не е имало желаещи да се явят на търга в Софийския районен съд. \"Партнерс комерс\" има месец, за да осигури сумата от 2 милиона лева. В края на октомври миналата година Николай и Евгения Баневи  бяха арестувани  във Франция заради разследване за източване на завода \"Полимери\", а два дни по-късно спецпрокуратурата показа кадри от резиденцията им в столичния квартал \"Бояна\" и  обяви, че при претърсването са открити  \"злато и скъпоценности в потресаващ обем\" . През декември семейство Баневи бяха екстрадирани в България и оттогава са в ареста. Те са подсъдими за пет отделни престъпления - участие в престъпна група; длъжностно присвояване/източване на пари и вещи от четири предприятия, сред които и \"Полимери\" АД; укриване на данъци; пране на над 1 млрд. лв. и държане на огнестрелни оръжия и боеприпаси.", "date": "2019.04.22", "title": "Търгът за продажбата на къщата на Баневи е спрян"}
{"url": "https://www.dnevnik.bg/sport/2019/04/22/3423699_kak_psj_subra_100_hiliadi_evro_za_notr_dam_za_po-malko/", "text": "През уикенда ПСЖ отпразнува спечелването на осмата си титла в Лига 1, като победи с 3:1 \"Монако\" в дербито от 33-ия кръг на първенството. Двубоят беше специален за френския шампион и по друга причина, след като футболистите излязоха със специални екипи, указващи подкрепа след големия пожар в  катедралата \"Нотр Дам\" . На гърба на фланелките вместо имената на играчите беше изписано Notr Dame, а отпред вместо логото на основния спонсор Fly Emirates беше изобразена \"Парижката Света Богородица\". Точно преди седмица избухна пожар в катедралата, след който куполът и покривът ѝ рухнаха. Прочутата кула-стрела на катедралата също рухна, след като беше обгърната от пламъци. След срещата с \"Монако\" от ПСЖ обявиха, че в понеделник по обяд 1000 фланелки ще бъдат пуснати в продажба на цена от 100 евро. За по-малко от 30 минути те са били продадени – 500 в онлайн магазина, 250 в магазина на стадиона \"Парк де пренс\", а други 250 на \"Шан-з-Елизе\". Всички приходи, които възлизат на 100 хиляди евро, ще бъдат дарени за благотворителни фондации. До момента са  събрани над 1 милиард евро  от различни фондации и граждани за възстановяването на катедралата. Самият двубой също беше съпроводен от няколко инициативи. Началният удар от центъра беше изпълнен от двама служители на пожарната в Париж, които са се борили за овладяване на пожара в \"Нотр Дам\". Също така от ПСЖ обявиха, че са поканили 500 огнеборци и техните семейства да присъстват на срещата. На трибуните на \"Парк де пренс\" беше разпънат и голям транспарант с девиза на Париж: \"Разклащан от вълните, но никога не потъва\".", "date": "2019.04.22", "title": "Как ПСЖ събра 100 хиляди евро за \"Нотр Дам\" за по-малко от 30 минути"}
{"url": "https://www.dnevnik.bg/sviat/2019/04/22/3423796_vunshno_ministerstvo_preporuchva_da_ne_se_putuva_do/", "text": "Предвид развитието на ситуацията в Шри Ланка и евентуалната вероятност от нови терористични актове, Министерство на външните работи предупреждава отново българските граждани да не предприемат пътуване до тази страна до нормализиране на обстановката, се казва в съобщение до медиите от днес. За тези на територията на Шри Ланка съветът е да поддържат връзка с посолството в Делхи, с близките си и да изчакат ситуацията да се нормализира. Съобщението идва ден, след като  в страната бяха извършени серия от терористични нападения , при които загинаха над 300 души и стотици са ранени. По информация на българското посолство в Делхи днес на брифинг с ръководителите на дипломатически мисии в Коломбо министър-председателят на Шри Ланка Ранил Викремесингхе е посъветвал намиращите се в страната туристи да останат, но е препоръчал тези, на които тепърва предстои да посетят страната да изчакат няколко дни, тъй като все още не всички терористи са разкрити. Той е посочил, че са идентифицирани 30 терористи, 9 атентатори-камикадзе, но се предполага, че те са общо 50 и са възможни още самоубийствени атентати. Сред идентифицираните до момента чуждестранни граждани, жертви на бомбените експлозии в Шри Ланка на 21 април, няма български граждани. Няма данни и за ранени български граждани. По данни на мисията ни в Делхи е установен контакт с над 20 български граждани, намиращи се на територията на Шри Ланка. Всички те са невредими след атентатите. Препоръчително е българските граждани в Шри Ланка да избягват места, в които се провеждат религиозни прояви или в близост до религиозни храмове, а също и да проявяват предпазливост, ако са в близост до големи събирания на хора, протести или демонстрации. При необходимост или при извънредна ситуация българските граждани могат да се свържат с посолството на Република България в Делхи на тел.: + 91 11 26115549; +91 11 26115550 , тел. в извън работно време: + 91 9910999498. Сигнали и молби за съдействие се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл:  crisis@mfa.bg .", "date": "2019.04.22", "title": "Външно министерство препоръчва да не се пътува до Шри Ланка"}
{"url": "https://www.dnevnik.bg/photos/2019/04/22/3423286_fotogaleriia_svetovnite_snimki_na_denia_-_22_april/", "text": "Кадър от южната поляна на Белия дом във Вашингтон, САЩ. На нея са поставени гигантски великденски яйца, като част от подготовката за традиционното великденско състезание по търкаляне на яйце с лъжица с дълга дръжка.", "date": "2019.04.22", "title": "Фотогалерия: Световните снимки на деня - 22 април 2019 г."}
{"url": "https://www.dnevnik.bg/tehnologii/2019/04/22/3423799_samsung_otloji_bezsrochno_smartfona_sus_sguvaem_ekran/", "text": "Самсунг\" обяви, че отлага за неопределено време пазарната премиера на първия си смартфон със сгъваем екран. Миналата седмица няколко издания за потребителска електроника съобщиха, че устройството не е готово за потребителите, тъй като екранът се поврежда след само 24 часа използване. Това става броени дни преди насроченото излизане на Galaxy Fold на пазара в САЩ на 26 април. За 3 май бе предвидена премиерата за британския пазар. В съобщението се казва, че проверки на съобщенията за проблеми с дисплея са показали, че те може да са свързани с местата, където са \"пантите\" между двете части. Освен това \"субстанции\" във вътрешността на смартфона може да влияят на качеството на дисплея. Засега компанията се надява в рамките на няколко седмици да обяви нови дати за излизане на пазара. Част от новите мерки ще бъдат допълнителни инструкции за това как да се работи с Galaxy Fold, как да се полагат грижи за скъпото устройство и какво да се прави със защитния слой върху дисплея. Една от повредите бе предизвикана от това, че използващият отлепи фолиото, защото помислил, че то е само, за да предпази от надраскване. Оказало се, че това изобщо не трябва да се прави, но не е имало ясно предупреждение в описанието.", "date": "2019.04.22", "title": "\"Самсунг\" отложи безсрочно смартфона със сгъваем екран"}
{"url": "https://www.dnevnik.bg/sport/2019/04/22/3423789_video_bulgarski_vratar_se_prochu_s_dve_duzpi_i_dva/", "text": "Българският вратар Димитър Евтимов отдавна играе в Англия, но няма да иска да запомни датата 20 април. През уикенда футболистът на третодивизионния \"Акрингтън\" прекара само 22 минути на терена в среща с лидера в Лига 1 \"Лутън\". Евтимов направи две дузпи срещу \"шапкарите\", за което получи два жълти картона, и беше изгонен. Още в третата минута топката беше върната към Евтимов, който не успя да я изрита и тя му беше открадната от Джеймс Колинс, след което българският вратар го събори в наказателното поле. Евтимов все пак поправи грешката си, като спаси изстрела от 11-те метра на Колинс. В 22-ата минута Евтимов извърши ново нарушение, този път срещу Казенга Луа Луа, като закъсня да посрещне нападателя на \"Лутън\". За това българският вратар получи втори жълт картон и напусна терена. След изгонването на вратаря \"Лутън\" вкара три гола. За Евтимов това е второ изгонване в 10 мача за \"Акрингтън\". Тимът е 18-и в Лига 1 с 48 точки след 43 изиграни срещи. В кариерата си българският вратар, който е на 25 години, е играл за осем английски тима и за португалския \"Олянензе\".", "date": "2019.04.22", "title": "Видео: Български вратар се прочу с две дузпи и два жълти картона за 22 минути"}
{"url": "https://www.dnevnik.bg/video/2019/04/22/3423805_video_blok_propadna_v_svlachishte_v_istanbul/", "text": "Четириетажен блок, намиращ се на ръба на строителен изкоп в Истанбул, рухна в предизвиканото от подкопаването свлачище. Няма пострадали, тъй като сградата е била евакуирана. Но сега тя е напълно унищожена, а от кадрите се вижда, че в ямата, отворена до подпорната стена преди две години, вече има пропаднали автомобили, както и част от улицата. Евакуирани са и околните десетина сгради в зоната на риск от ново пропадане.", "date": "2019.04.22", "title": "Видео: Блок пропадна в свлачище в Истанбул"}
{"url": "https://www.dnevnik.bg/sviat/2019/04/22/3423812_interpol_izprati_ekip_ot_eksperti_v_shri_lanka/", "text": "Интерпол изпрати екип от експерти в Шри Ланка след бомбените атентати срещу църкви и хотели, при които загинаха най-малко 290 души, предаде ДПА, цитирана от БТА. Международната полицейска организация каза, че екипът е изпратен по искане на властите, за да подпомогне разследванията на атаките. Сред експертите има специалисти по проучване на местопрестъпления, експлозиви, борба с тероризма и разпознаване на жертви. Външното министерство на Шри Ланка заяви, че са разпознати телата на 31 чуждестранни граждани, убити при атентатите през уикенда, а други 14 чужденци са в неизвестност и се предполага, че са мъртви. Ведомството каза, че 17 чуждестранни граждани, ранени при бомбените нападения, са приети за лечение в Националната болница на Коломбо и частна болница в столицата. Създадена е гореща телефонна линия за оказване на съдействие на роднините на жертвите.", "date": "2019.04.22", "title": "Интерпол изпрати екип от експерти в Шри Ланка"}
{"url": "https://www.dnevnik.bg/sviat/2019/04/22/3423815_senatori_v_sasht_iska_otmiana_na_dulgovete_po/", "text": "Американският сенатор Елизабет Уорън, която се бори за кандидатурата на демократите за президентските избори в САЩ през 2020 г., иска да отмени дългове по студентски заеми за милиарди долари и да направи по-евтино колежанското образование, предаде \"Ройтерс\", цитирана от БТА. Уорън предложи в публикация на уебсайта Medium да бъдат отменени дългове по студентски заеми на стойност 50 000 долара за всеки с годишен доход на домакинство под 100 000 долара, което според нейната кампания ще включва 42 милиона американци. Предвижда се също така да бъдат отменени някои дългове на хора с доход на домакинство между 100 000 и 250 000 долара. Сенаторът, която отдавна се застъпва в Конгреса за облекчаване на студентските дългове, определи като \"криза\" дълговете по студентските заеми. Според Уорън отмяната на дълговете на милиони хора би помогнала да се намали неравенството в САЩ от гледна точка на богатството и в расово отношение. Тя също така предложи всички обществени колежи с двегодишно и четиригодишно обучение да станат безплатни. Уорън, която се съревновава с още двайсетина демократи за кандидатурата на партията за президентските избори догодина, се стреми да изпъкне, като предлага редица експанзивни политики. Очаквайки критики от републиканците, че предложението й би струвало твърде скъпо, Уорън каза, че нейният план за отмяна на дълговете и безплатно колежанско образование може да бъде финансиран чрез \"данък за свръхмилионерите\", предвиждащ семействата с богатство на стойност 50 милиона долара или повече да бъдат обложени с годишен данък от 2 процента. Образованието е важна тема и за някои от съперниците на Уорън в предизборната надпревара. Сенаторът Камала Харис, която също се бори за кандидатурата на демократите за президентските избори през 2020 г., представи миналия месец план, предвиждащ да бъдат използвани 315 милиарда долара федерални пари за 10 години за увеличаване на учителските заплати с 23% или 13 500 долара.", "date": "2019.04.22", "title": "Сенатор в САЩ иска отмяна на дълговете по студентски заеми"}
{"url": "https://www.dnevnik.bg/sviat/2019/04/22/3423826_trump_obiavi_che_ni_nai-malko_ne_se_pritesniava_ot/", "text": "Американският президент Доналд Тръмп каза, че никой не престъпва неговите нареждания, имайки предвид  доклада на специалния прокурор Робърт Мълър , обрисуващ президентството му в доста неблагоприятна светлина, предаде \"Асошиейтед прес\", цитирана от БТА. Той направи изказването по време на годишното търкаляне на великденски яйца, след като беше попитан от репортери за доклада на Мълър, в който се описват случаи, когато служители на Белия дом са пренебрегвали заповедите на президента. В доклада се намеква, че някои от тези прояви на неподчинение са помогнали на Тръмп да се опази от самия себе си. Президентът обаче настоя днес, че \"никой не престъпва заповедите му\". Тръмп също така беше попитан дали се тревожи от импийчмънт, за което говорят някои либерални демократи. \"Ни най-малко\", каза той. Стотици деца се включиха в 141-ото годишно търкаляне на великденски яйца в Белия дом - традиция, която датира от XIX век, посочва ДПА. Тръмп и съпругата му Мелания приветстваха от балкона децата и техните семейства на южната морава на президентската резиденция. Фермери от различни части на САЩ доставиха десетки хиляди яйца за събитието. Президентът им благодари, като каза: \"Аз ги обичам и вярвам, че те също ме обичат.\" Търкалянето на великденски яйца е най-голямото обществено събитие в Белия дом тази година, отбелязва \"Асошиейтед прес\". \"Искам да пожелая на всички много щастлив Великден\", каза Тръмп, приветствайки събралото се множество. После президентът наду свирка, давайки начало на търкалянето на сварените яйца с дървени лъжици - една от многото прояви, организирани за над 30 000 деца и възрастни през целия ден в Белия дом.", "date": "2019.04.22", "title": "Тръмп обяви, че ни най-малко не се притеснява от импийчмънт"}
