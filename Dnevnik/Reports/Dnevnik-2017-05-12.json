{"url": "http://www.dnevnik.bg/sport/2017/05/12/2970387_chelsi_grabna_shampionskata_korona_v_angliia_za_shesti/", "text": "\"Челси\" стана шампион на Англия за шести път. Финалната точка беше сложена с победа с 1:0 срещу \"Уест бромич\" като гост.Ценния гол вкара резервата Миши Батшуай в 82-ата минута.Лондончани събраха 87 точки и се откъснаха на десет пред \"Тотнъм\". Макар и с мач по-малко, \"шпорите\" вече няма как да направят обрат.Това е петата шампионска титла за \"Челси\" в ерата на управление на Роман Абрамович. Ключова заслуга има мениджърът Антонио Конте, който изгради характерен стил и изведе лондончани на върха още в първия си сезон.Отборът от \"Стамфорд бридж\" може да постигне дубъл, ако спечели финала за Купата на Англия срещу \"Арсенал\".Мачът не беше особено вълнуващ заради по-затворената игра на \"Уест бромич\". \"Челси\" имаше трудности при създаването на добри възможности, но вложи много енергия и успя да постигне целта си.Още в началото домакините можеха да поведат, но Тибо Куртоа се справи. Постепенно лондончани взеха инициативата и започнаха да търсят начин да поведат. Една от най-големите опасности пред вратата на \"Уест бромич\" през първата част беше в 31-ата минута след далечен удар на Франсеск Фабрегас, при който топката мина покрай гредата.След почивката сините продължиха да атакуват, като ставаха по-настоятелни. Виктор Моузес и Фабрегас не успяха да вкарат в началните минути на втората част.В средата на полувремето \"Уест бромич\" направи две добри атаки, които също завършиха без гол. Хосе Рондон и Насер Шадли изпуснаха шанса си.Решителният момент дойде в 82-ата минута. Тогава след неуспешен удар на играч на \"Челси\" топката отиде вдясно, от където Сесар Аспиликуета пусна пред вратата и Батшуай засече, за да даде начало на бурна радост на съотборниците си, Конте и привържениците.В оставащото време \"Челси\" запази преднината си и спечели титлата.", "date": "2017.05.12", "title": "\"Челси\" грабна шампионската корона в Англия за шести път"}
{"url": "http://www.dnevnik.bg/video/2017/05/12/2970227_video_drugite_novini/", "text": "\"Тръмп\" - стихосбирка изненада норвежцитеЗвездите на паркура идват за \"Он фест\" в края на юниНад 600 костюма, обувки и аксесоари ще сменят по време на представлението артистите от \"Сирк дю Солей\"\"Археологията на София и Софийско\"", "date": "2017.05.12", "title": "Видео: Другите новини"}
{"url": "http://www.dnevnik.bg/video/2017/05/12/2968714_video_sveteshta_plastmasa_moje_da_podobri_recikliraneto/", "text": "Учени от Великобритания разработиха нова технология за добавяне на луминисцентни маркери към пластмасови продукти, която може да подобри рециклирането на отпадъци. Преди това, обаче, индустрията би трябвало да се съгласи да я прилага.В момента се полагат усилия пластмасовите опаковки да се отделят от останалия боклук. Но по-малко от 30% от пластмасата във Великобритания е рециклирана.\"Технологиите за повторна преработка се интересуват от NIR (съкращение от \"близо до инфрачервената светлина\") маркери в пластмасата, за да я разделят според типа полимери\", разказва Едуард Косиор, управляващ директор на компанията \"Некстек\". \"Но еднин от недостатъците е, че тази технология не ни показва за какво са били използвани опаковките. Така не можем да направим разлика между бутилка за белина и за мляко.\"Изследователите от лондонския Brunel University в партньорство с \"Некстек\" твърдят, че тяхната технология може да промени това.\"Нашата технология ще може да ви каже дали някоя от опаковките е била използвана за храни, така че отново да я реициклирате за тази категория. Големият ефект е, че за пръв път можем да затворим кръга на пакетирането\", допълва Косиор.Системата работи като се добавят фосфорни съединения, които реагират в различна светлина според типа на пластмасата или опаковките.\"Когато пластмасовите бутилки се изпращат в завода за рециклиране, ако са \"етикирани\" по нашия начин, те пак ще минават по лентата, но ще има система, която лесно може да бъде пренастроена да разпознава бутилките, които ни интересуват - било за събиране, било за игнориране. Тогава на конвейрната лента се пуска струя въздух, която издухва бутилката в отделен кош\", раказва д-р Джордж Фърн от Brunel University.Системата може да бъде пригодена и към сегашните машини за скоростно сепариране. Което означава, че въвеждането ѝ е евтино и може да я направи привлекателна за бизнеса.Професор Джак Силвър обяснява, че \"не е задължително да говорим само за пластмаса - тя е приложима за всякакъв вид рециклиране: в автомобилната индустрия, електрониката или строителството\".В първия тест в реална обстановка новата система успя да отдели до 98% от маркираната пластмаса като я насочваше със 100% точност към съответния кош.", "date": "2017.05.12", "title": "Видео: \"Светеща\" пластмаса може да подобри рециклирането"}
{"url": "http://www.dnevnik.bg/sviat/2017/05/12/2970304_trump_zaplashi_uvolneniia_direktor_na_fbr_da_ne_govori/", "text": "Президентът на САЩ Доналд Тръмп предупреди уволнения директор на ФБР Джеймс Коми да не говори пред медиите, като го заплаши със записи на разговорите помежду им.\"Джеймс Коми да се надява, че няма \"записи\" на разговорите ни, преди да започне да изнася информация към медиите!\", написа Тръмп в обичайния си емоционален стил в \"Туитър\".Агресивният намек на президента вероятно ще разпали още повече скандала, избухнал след като той, който  за предполагаемата намеса на .В заповедта за уволнението , че Коми три пъти му е казвал, че лично той не е разследван. Самият  не е коментирал публично тези разговори, а и.д. директор на ФБР Андрю Маккейб избегна въпроса на изслушването си в Сената вчера.Разследването на ФБР и  в Сената и Камарата на представителите дразнят Тръмп, откакто той встъпи в длъжност. През януари разузнаването , че руският президент Владимир Путин е наредил намеса в изборите в полза на Тръмп. Москва отрича, Тръмп също категорично отхвърля тези твърдения.Днес в. \"Ню Йорк таймс\" съобщи, че през януари Коми е отказал да обещае да бъде лоялен на президента. Двамата са вечеряли заедно насаме седмица след клетвата на Тръмп на 20 януари. Коми е отказал молбата на държавния глава, но му е казал, че винаги може да разчита на откровеността му – отговор, който е разгневил Тръмп.", "date": "2017.05.12", "title": "Тръмп заплаши уволнения директор на ФБР да не говори пред медиите"}
{"url": "http://www.dnevnik.bg/sviat/2017/05/12/2970286_hakeri_reketirat_nai-golemiia_ispanski_telekom/", "text": "Испанското правителство предупреди в петък, че много компании са обект на атака от хакери, които превземат компютрите им и ги изнудват да им платят, за да им върнат контрола.Сред жертвите е \"Телефоника\", най-големият телеком в страната. Енергийни компании като \"Ибердола\" и \"Газ Натурал\" предприеха превантивни мерки за защита.\"Има обявена тревога за мащабна атака за рекетиране на различни организации, която засяга компютрите, използващи \"Уиндоус\", съобщи испанският Национален център по криптология. За целта се използва версия на вируса WannaCry, който криптира важни части от профилите на потребителите. За да се възстанови нормалният достъп, престъпниците искат да им се платят хиляди евро откуп.Подобни случаи е имало в САЩ и Европа с болници, полицейски управления, системите на обществения транспорт и фирмите за комунални услуги. В петък британски болници са били обект на голяма хакерска атака, съобщи лондонският в.\"Гардиън\".Засега не е ясно колко испански компании и институции са атакувани от рекетьорите, дали има прекъсване на основни услуги и дали някой е платил откуп, за да си върне контрола над компютрите.От \"Телефоника\" заявиха, че имат \"инцидент\", ограничен до част от компютрите на нейни служители във фирмената мрежа, но не са засегнати клиенти или услуги. На поразените компютри се появява съобщение, с което се иска откуп в биткоин, допълва говорител на телекома.\"Новините за тази хакерска атака са преувеличени, колегите ни работят в момента по въпроса\", написа в \"Туитър\" Хема Алонсо, известен специалист по киберсигурност, който отговаря в \"Телефоника\" за защита на данните.\"Ибердола\", \"Газ Натурал\" и испанското поделение на \"Водафон\" наредиха на служителите си в случай, че компютрите им са засегнати, да ги изгасят или да ги изключат от връзка с интернет.", "date": "2017.05.12", "title": "Хакери рекетират най-големия испански телеком"}
{"url": "http://www.dnevnik.bg/sport/2017/05/12/2970274_voleibolnata_federaciia_privleche_novi_partnyori/", "text": "Българската федерация по волейбол (БФВ) привлече нови партньори в лицето на \"Лидл\" и \"София Ауто\". Представянето на веригата супермаркети ще бъде в началото на следващата седмица, като все още не са обявени детайли.Вероятно споразумението е насочено към мъжкия национален отбор. Тази година съставът ще участва в Световната лига и на европейското първенство.\"София Ауто\" ще предостави автомобили \"Опел\" за нуждите на националните отбори, както и за провеждането на големите международни форуми като квалификация за световното първенство, Световна лига, Гран при, европейско първенство за девойки, които ще се състоят в България до края на годината, обявиха от федерацията.Наскоро вицепрезидентът на федерацията по маркетинговите въпроси , че се водят преговори с няколко компании. След фалита на КТБ, която по думите му е давала по 720 хил. лева годишно като генерален спонсор, във федерацията се появиха финансови трудности. Ганев изрази очаквания, че ще бъдат привлечени два спонсора, с които да бъде постигната сходна сума.\"Всичко, което зависи от нас, го правим. Националният отбор е черешката на тортата и през лятото ще има рекламни лога на екипите\", каза той.", "date": "2017.05.12", "title": "Волейболната федерация привлече нови партньори"}
{"url": "http://www.dnevnik.bg/intervju/2017/05/12/2967993_milen_ruskov_pisha_romani_za_minali_vremena_-_taka/", "text": " - Славата отваря някои врати, и то доста врати, които биха останали затворени в друг случай, от друга страна е малко неприятно, защото на много места хората ви познават. Някъде наоколо почти винаги има някой, който те наблюдава и знае кой си. И това действа по един особен начин на поведението на човек. Почваш да се съобразяваш с това. С други думи популярността има тази лоша черта, че ви прави непрекъснато наблюдаван.Популярността е вид реклама, хората купуват първо най-известните имена и книги. Така че това е предимство. Тоест популярността ви дава по-голям шанс да имате по-големи продажби, а и повече читатели, защото по-големите продажби и това значат.- Аз не пиша заради читателите. Винаги съм казвал, че пиша за боговете. Това значи, че имам определен естетически идеал, който се опитвам да постигна. А той има и буквално значение. Всяка моя книга е посветена на една планета. Първата ми книга е посветена на Меркурий, втората е посветена на Земята - \"Захвърлен в природата\", тя затова и така се казва. \"Възвишение\" е посветена на Слънцето и \"Чамкория\" е посветена на Марс. И на корицата на всяка книга, с изключение на първата, има планетата, на която е посветена. Обърнете \"Чамкория\" и ще видите Марс, астрологическия му знак. Всяка планета, всеки бог, който стои зад книгата, означава нещо. Когато започнете да измисляте тази книга, започвате да свързвате характеристиката й с характеристиката на този бог. И, разбира се, много зависи за какво пишете. Много трудно ще посветите книга, написана за мрачните 20-те години в България, на Венера, докато Марс е точно това. И в някакъв смисъл двете енергии се сливат – вие измисляте нещо, образът на планетата, бога, на който тя е посветена, означава нещо - той е свързан с определени енергии, представи, възгледи, човешки качества... И по този начин книгата придобива най-обща рамка, която е много важна. Оттам идва настроението ѝ. Тя носи тази енергия.- Между три и шест месеца. Някъде след година вече човек е напълно освободен от времето, в което се е потопил. Напълно е освободен от това настроение, главата му е чиста и може да почне да пише нещо друго и да се занимава с нещо друго.- Няма сега да го пиша, но ми хрумна едно . Може би ще напиша продължение на \"Захвърлен в природата\", ще видя.- Мисля, че са четири. И не знам коя от тях ще избера, ще видя. Все още нищо не мога да Ви кажа за това, много е рано... Имам един много хубав сюжет, който би трябвало да бъде разположен 1942-43 г...- Не, че не ми е интересно. В миналото има толкова много прекрасни истории, че не виждам защо трябва да се обръщате към съвременността. Миналото, освен това, има две предимства. Първо, историята е завършена, тя е разказана, и много често обговаряна от различни страни, така че може да я опознаете добре. Тя има начало, има развитие и край. Такава история се пише по-лесно, отколкото, ако трябва да измисляте нещо. Ако пишете книга за съвременността, трябва да измислите една история, защото е лоша идея да я вземете от вестниците, и няма никаква гаранция, че вие можете да измислите нещо по-добро от това, което голямата история е измислила – действителността измисля невероятни неща, които на човек много трудно ще му хрумнат. А, когато става дума за минала действителност, тези невероятни неща са ясни, тоест историята е ясна. Да се пише за миналото е всъщност доста по-удобно, стига да имате трудови навици, тъй като, за да пишете за миналото, трябва да разберете много, много неща, което иска трудови навици, не става просто с въображение.- Да, музата е много важна, но трябва и много, много труд. И с това е свързана, всъщност, втората причина, поради която предпочитам да пиша за минали времена. Това е, че човек може да живее два живота, да живее в два свята – едновременно тук и в миналото. Можете да се потопите в този свят и буквално да се пренесете с ума си там, което е, всъщност, много хубаво нещо, то е възможност да живееш два живота.Може и бягство да е, но, дори да е, е полезно, творчески е полезно, тоест превръща се в градивна сила. Тъй че самият въпрос дали е бягство в някакъв смисъл не е важен, тъй като важното е резултатът – става ли нещо хубаво от това? Става. Това е важното.- Да. Исках да напиша книга за английските романтици – това са хората, които аз най-много обичам в цялата литература, пък и не само в литературата. И в някакъв смисъл една от големите иронии в моя живот е, че точно тази книга не можах да напиша, след като две години се опитвах. Тъй че преживял съм го. Това е много неприятно усещане.- Защото историята ми става твърде голяма. Не можете да я поместите в по-тясно русло, тя непрекъснато се разлива. Губите контрол. Вие накрая можете да осъществите някакъв контрол върху историята, но това става на цената на огромен обем, който би излязъл хиляда страници и нататък – това е немислимо. А не можете да я свиете, още повече, когато много обичате нещо, много е трудно да отстранявате части от него. Поради което в един момент просто целият този товар ви изтощава и цялата тази кула, която сте градили, която е станала вече много висока, всичко това се срутва. - Венера.- Ретроградният Меркурий свърши, аз затова издадох книгата си на 4 май. Както и Бойко Борисов – цяло правителство съобразиха с това, защо аз да не съобразя една книга?- Това, което ме заинтригува първоначално са атентаторите в Арабаконак. Като попаднах на атентата в Арабаконак, докато проучвах нещата около \"Възвишение\", си казах: Тия хора са ми интересни, ще се върна после към тях, за да видя що за хора са били. Това съвпадна с този особен, мрачен ореол, който винаги са имали в главата ми 20-те години и реших да започна да се занимавам малко повече с тях. И тогава се появи тази снимка. Трите неща просто се съчетаха, образуваха едно цяло, то е като прищракване в главата и никога не става по една причина, винаги различни неща се съчетават. Обикновено, когато попитат: \"Кой беше поводът?\", трябва да посочите един, а всъщност поводите са много, нещата зреят в главата Ви дълго време, много дълго време са неясни, не знаете дали това ще го напишете, както Ви казвам сега, че аз знам четири истории, които бих написал. За всяка имам определена представа в главата си какво би представлявала. Коя от тях ще напиша е въпрос на това прищракване – нещо друго ще се случи, при което ще взема решение и ще кажа: Да, ето това ще напиша.- Аз пиша само романи.- Да, писах. Имам 7 разказа и се отказах да пиша разкази. Първо, честно казано, смятам, че няма смисъл, тъй като в романа може да разгърнете художествените си умения в много по-широка степен. Романът ви дава много по-голяма свобода. Може да разкажете по-сложна история, може да изградите по-сложен характер, повече от един. Тоест, не виждам особен смисъл човек да пише разкази. Знам, че не съм прав – има хора, които могат да пишат много хубави разкази, но все едно, за себе си съм взел това решение. По-скоро бих се изненадал, ако напиша и един разказ повече в живота си. Просто имам чувството, че няма смисъл – ако може да направиш голяма история с много герои, с много и различни настроения в нея, с много сюжетни ходове, защо трябва да пишеш нещо друго освен романи? То в друго не може и да стане, в разказ това не може да стане.- Винаги. Всичките ми книги са трагикомични, аз не пиша други книги. Това е моят стил, аз пиша така. И това и най-много харесвам – аз харесвам трагикомедията и това е част от моите естетически възгледи. Смятам трагикомедията за висшия художествен стил, тъй като съчетава различни умения. Трябва да можете да пишете комично, трябва да можете да пишете трагично. Много хора могат да правят само едното. Да съчетавате и двете неща вече говори за по-голяма степен на умение. А и това ми се вижда много по-вярно към живота и света. Имам чувството, че животът е точно такъв, той е трагикомичен. В редуването на настроения има нещо, което придава прекрасен художествен ритъм на книгата ви. Ако пишете само комедия или само трагедия, такъв ритъм се получава много трудно. Ако можете да редувате двете, в това число, ако можете да ги редувате в един абзац, непрекъснато да преминавате от едното в другото, което иска особено голяма виртуозност, техническа ловкост иска... Ако може да преминавате от едното в другото в рамките на една страница, в рамките на един абзац, това дава на книгата ви страхотен ритъм.- Не. Но, да кажем, аз 10 години съм си вадил хляба с преводи, така че много добре знам какъв е смисълът на това упражнение. При превода е същото упражнение – трябва да прехвърлите един език в друг, както аз превеждах от английски, трябва да прехвърлите някаква история, герой, стил от чуждия език на своя, което е едно страхотно упражнение, точно като това, което правят музикантите.- Да. За мен преводът беше много полезен. Шегувах се и казах на моите приятели, че може да съм физически слаб, но съм езиков културист, защото непрекъснато правя упражнения с езика. Това беше по времето, когато превеждах. Тъй като това значи да прехвърляте на своя език най-различни автори, стилове, след това, когато вие самият решите да напишете нещо, всичко ви става много по-лесно. Аз пиша много, много лесно.- Да, импровизацията според мен е по-важна и аз мисля, че има неща, които могат да се постигнат само в нея и, колкото повече човек планира, толкова по-сухи стават нещата.Когато писах първата си книга /\"Джобна енциклопедия на мистериите\"/, всичко планирах, тъй като се чувствах несигурен. Когато се чувстваш несигурен, планираш много, едва ли не всяка стъпка, да не би нещо някъде да объркаш. И след това, когато придобих увереност, че мога да напиша голяма, сложна книга, каквато беше първата ми книга, започнах да планирам по-малко. И, като започнах да планирам по-малко, забелязах, че всъщност нещата стават по-добре. Стилистично стават по-добре. И промених начина си на писане, самата технология на писане – кога какво се пише промених, което е много важно за книгата като цяло. По друг начин минава целият ми творчески процес от втората ми книга насам. Това беше свързано и с промененото ми разбиране за важността на различните съставки в романа, за това коя колко е важна.Аз смятам, че в романа има три важни съставки – стил, герой и сюжет. Като започвах да пиша първата си книга, тоест, когато започвах пътя си на писателското поприще, смятах, че стилът е най-важното. И първата ми книга е написана с това разбиране. Втората, третата и четвъртата са написани с убеждението, че най-важното в един роман е героят. Затова и в трите книги героят разказва – той е и разказвач. По този начин може да го обрисувате най-добре чрез самия него. Той изпълнява едновременно две функции – докато разказва, изгражда историята, в същото време изгражда и себе си. Тоест едновременно чрез този ход разказвате историята и изграждате героя, когато героят ви разказва в \"аз\" повествование. Това беше голяма промяна във възгледите ми за романа, всъщност това е много голяма промяна. Това е добрият резултат на неуспеха ми да напиша книгата за романтиците. Имам написани страници от тази книга, които са много хубави според мен. Блестящи, брилянтни! Но не мога да напиша книгата. И това ме накара да направя много промени.- Сега може би мога, но няма да се върна, струва ми се, към нея. Мисля, че така ще си остане.- Даже не ми беше хрумвало дали ми е жал. Първо, в края на краищата, когато човек изгражда художествен свят, той трябва да бъде в известен смисъл чисто и просто делови, тоест този художествен свят трябва да стане, трябва да стане добър. Затова е нужно да видите сметката на героя. Така и трябва да направите. В крайна сметка книгата е по-важна от героя. Героят е само част от книгата. Обикновено нещо в изборите, които тези герои правят, нещо в характера им ги довежда до този трагичен край, за който говорите. А всъщност точно това ги прави интересни като герои.", "date": "2017.05.12", "title": "Милен Русков: Пиша романи за минали времена - така мога да живея два живота, да живея в два свята"}
{"url": "http://www.dnevnik.bg/sport/2017/05/12/2969682_junaited_i_aiaks_oceliaha_v_dramatichni_sreshti_i_shte/", "text": "\"Манчестър юнайтед\" ще играе на финала в Лига Европа за първи път в историята си. \"Червените дяволи\" и \"Селта\" завършиха при драматично равенство 1:1 в реванша на \"Олд Трафорд\" и с общ резултат 2:1 отборът на Жозе Моуриньо триумфира.Голмайстор за домакините стана Маруан Фелайни през първото полувреме, а Фукандо Ронкалия се разписа за испанците. Той беше изгонен в края на двубоя, както и защитникът на \"Юнайтед\" Ерик Байи, след като страстите взеха връх.Другият финалист е \"Аякс\". Холандският отбор загуби с 1:3 в реванша срещу \"Лион\", но се класира за последния двубой с общ резултат 5:4. Финалът ще се изиграе на \"Френдс арена\" в Швеция на 24 май.Резултатът на \"Олд Трафорд\" беше открит в 17-ата минута, когато Маркъс Рашфорд центрира в наказателното поле, където Фелайни се измъкна от Пабло Ернандес и с глава се разписа. Белгиецът вкара с първия точен удар за \"Юнайтед\" в двубоя и единствен за първото полувреме. Попадението беше под номер 100 за отбора във всички турнири през този сезон.\"Селта\" владееше повече топката през първата част – 62% и беше отправил четири точни удара към Серхио Ромеро. Гостите от Испания изпълниха и повече ъглови удара – четири срещу един.В 42-ата минута Пионе Систо подаде към Даниел Вас, който беше заел добра позиция в наказателното поле, и отправи удар с глава, но топката премина покрай дясната греда.След почивката също \"Селта\" имаше превес, като \"Юнайтед\" прие играта в половината си. Гостите започнаха агресивно и в първите секунди можеше да изравни. Систо подаде към Майо в наказателното поле и той отправи удар от малък ъгъл, който обаче беше спасен от вратаря на \"червените дяволи\".\"Юнайтед\" отговори със силен удар на Хенрих Мхитарян от дистанция, но Алварес успя го да отрази.В 59-ата минута Джон Гуидети получи от Систо на чиста позиция и стреля от около осем метра, ударът му обаче беше твърде неточен. Малко след това домакините проведоха добра атака, при която Рашфорд беше изведен срещу Алварес, но вратаря се справи.Фелайни беше близо до втори гол в 69-ата минута, след като Пол Погба го намери добре в наказателното поле. Белгиецът отправи силен удар по земя с левия кръг, но Алварес се хвърли в долния десен ъгъл и изби в ъглов.\"Селта\" продължи да атакува и да поставя под напрежение защитата пред Ромеро. Централният нападател на \"Селта\" Гуидети изпусна нова много добра възможност в 75-ата минута, когато засече с глава центриране отдясно, но не намери очертанията на вратата.Натискът на гостите даде резултат и Ронкалия изравни с глава, след като беше оставен напълно непокрит. Много след това обаче голмайсторът на \"Селта\" беше изгонен с директен червен картон. До този развой се стигна, след като в средата на терена играчите се сдърпаха. Защитникът на \"Юнайтед\" Байи също беше изгонен с червен картон.Напрежението се запази до самия край. Заради конфликта продължението беше шест минути и секунди преди последния съдийски сигнал Гуидети получи топката в наказателното поле, но от около шест метра от вратата загуби топката, която веднага беше изритана далеч в предни позиции.В другия полуфинал \"Аякс\" и \"Лион\" отново направиха резултатен мач. Реваншът завърши 3:1 в полза на френския отбор.\"Аякс\" поведе с попадение на тинейджъра Каспер Долберг, но в края на първата част Александър Лаказет вкара два гола в рамките на минута. Рашид Гезал вкара третия гол в 81-ата минута. Три минути след това Ник Вийргевер получи втори жълт картон.Двата отбора отново изиграха динамичен двубой, изпълнен с опасни положения. В 79-ата минута късметът покри \"Лион\", когато Дани ван дер Бийк удари греда с удар от границата на наказателното поле.\"Аякс\" се класира за първи финал на европейски турнир от 1996 г. насам.", "date": "2017.05.12", "title": "\"Юнайтед\" и \"Аякс\" оцеляха в драматични срещи и ще играят във финала в Лига Европа"}
{"url": "http://www.dnevnik.bg/sport/2017/05/12/2969716_noviiat_ansambul_po_hudojestvena_gimnastika_-_smel/", "text": "Пет като петте пръста на ръката. Или пет като петте олимпийски кръга. Ако търсите символика около ансамбъла по художествена гимнастика, ще я откриете.\"Преди да излязат да играят им казвам само едно - че те са пет като петте пръста на ръката на едната ръка, и за да успеят, трябва всички пръсти да са свити в юмрук\". Това заяви треньорът на новия български ансамбъл Весела Димитрова пред Би Ти Ви в навечерието на Световната купа в София.Състезанието, което се проведе преди дни в \"Арена Армеец\", беше специално. Това беше първата проява на отбора пред българска публика след смяната на поколенията.Симона Дянкова, Мадлен Радуканова, Теодора Александрова, Елена Бинева и Лаура Траатс имат задачата да се справят с огромната тежест. Миналото лято предшественичките им спечелиха мечтания медал от олимпийските игри в Рио и сложиха по забележителен начин точката на успешния си път. Красивият  прехвърли големите очаквания и надежди към новия отбор.Треньорската промяна и  направиха така, че от новия олимпийски цикъл ансамбълът да е напълно променен. Приемствеността с предишния отбор дойде от включването на капитана Михаела Маевска в щаба на Димитрова.В края на февруари новият ансамбъл направи първите си стъпки на турнир в Москва и веднага привлече вниманието. Макар в надпреварата да участваха само три отбора, оценките бяха много високи.Още тогава сложността на съчетанията е впечатлила специалистите. Също като \"зрелостта\" на младия отбор.\"Това, което е учудило и изненадало специалистите, е, че те са смятали, че това е един много млад състав, едва ли не от девойки, а всъщност са видели много зрял отбор. Момичетата разполагат с всичко необходимо да се борят за златни медали\", каза тогава президентът на българската федерация Илиана Раева.По думите й оценката за съчетанието с пет обръча е била страхотна. \"Специалистите са категорични, че композицията им е била изключително интересна и сложна. Много музикална, много артистична, наситена с много риск. Имаха прекрасен синхрон.\"Последваха много силни състезания и три титли в Световната купа. Последното беше в София, където ансамбълът спечели златен медал в многобоя и два сребърни – във финалите на пет обръча и три топки/две въжета.След края на състезанието в София Раева не спести критичните оценки. Те бяха предизвикани от грешките, попречили да се постигне по-добро класиране.\"Само една състезатека допусна грешките. Това е нашата капитанка и най-зряла състезателка – Симона Дянкова. Случва се подобно нещо. Възможно е емоцията и силното вълнение, както и еуфорията – виждате, нашата публика е уникална. Момичетата искаха да се представят много силно, но това са сериозни грешки, които на голямо състезание ще бъдат фатални за класирането. По-скоро го отдавам на още работа по отношение на психическата устойчивост. Нека не забравяме, че тези момичета спечелиха три световни купи, едно Гран при\", каза Раева.Тя определи състезателките за героини и допълни, че \"и героите грешат\". В своя амбициозен стил президентът на федерацията бързо очерта голямата цел - спечелване на олимпийската титла.\"Нашите златни любими момичета искаха медал от Рио. След ада, през който минаха, бронзовият медал, беше равносилен на златен. Но тези, настоящите, момичета искат златен медал от Токио. Този толкова чакан златен медал, който все още не краси витрината на българската художествена гимнастика.\"С голяма амбиция идва и Димитрова. \"В първия момент поканата (да заеме освободения от Ина Ананиева пост) ме шокира, но след това приех с голямо удоволствие, защото съм амбициозен треньор. Все едно да получиш оферта от \"Реал\" (Мадрид). Кой би отказал\", обясни тя пред Би Ти Ви.Да се правят прогнози и задълбочени анализи все още е прекалено рано. Ансамбълът има всички условия да поеме по пътя на предишния отбор. Новите състезателки вече направиха първите стъпки в правилната посока. Въпросът е докъде ще стигнат и дали ще могат да оставят своя следа.", "date": "2017.05.12", "title": "Новият ансамбъл по художествена гимнастика - смел поглед в бъдещето"}
{"url": "http://www.dnevnik.bg/sviat/2017/05/12/2969603_raboteshtite_bedni_v_severen_rein-vestfaliia_shte/", "text": "\"Мисля, че не е за вярване - да живееш в една от най-богатите страни в света и да се отнасят така с теб\". Като милиони германци Петра Фогел е част от бедните работници, които едва успяват всеки месец да свържат двата края и се плашат от пенсионирането.На 60 години, тази жена с крехка фигура и зелена спирала е прекарала половината си живот като служител по поддръжката в болница в родния си град Бохум, в провинция Северен Рейн - Вестфалия.В неделя всички погледи ще бъдат насочени към тази западна провинция. Изборите там ще са изпитание за големите партии преди парламентарните избори през септември, една от големите теми на които е социалната справедливост.Петра работи за компания, специализирана в сферата на услугите, която ѝ плаща 1051 евро на часа или \"1115 евро на месец след приспадане на данъците\" за 39-часова работна седмица.Тя е профсъюзна представителка и често напуска удобството на бюрото си, за да облече униформа в черно и бяло и да помогне на колегите си, повечето от които са жени, въпреки че гърбът и коленете я болят след годините чистене на тоалетни.След като си плати наема, застраховката и телефона, ѝ остават 350 евро на месец за храна, облекло, лекарства - тя е диабетичка - и за да си позволи от време на време лукса да изяде един сладолед.\"Имам чувството, че съм била измамена\", признава тя, мислейки за трудното си ежедневие и за още по-мрачното бъдеще. До 5 години, след 41 години работа, тя ще може да излезе в пенсия. \"Предпочитам да не мисля за това... Ще получавам по 665 евро и ще попадам в категорията на бедните пенсионери\", притеснява се Петра. \"Надявам се само все още да съм физически в състояние да работя след пенсия (на едно работно място) и да получавам по 450 евро на месец\".За тези \"мини-работни места\" не се внасят осигуровки, но някои хора ги приемат охотно като временно решение. Те са една от знаковите мерки на Програма 2010 - либерално ориентираните реформи на пазара на труда, проведени от бившия канцлер от Германската социалдемократическа партия (ГСДП) Герхард Шрьодер в периода от 2003 г. до 2005 година.Друг опорен стълб на Програма 2010, \"въвеждането на Харц IV (по-малка сума, която започва да получава всеки безработен след първата си година без работа - бел. АФП) засили страха от безработицата в германското общество и много хора бяха тласнати към несигурни работни места\", анализира Ерик Зайлс, изследовател от фондацията Ханс-Бьоклер, интервюиран от АФП.Той вижда в тази мярка \"обратната страна на чудото на трудовия пазар\" на най-голямата европейска икономика, където безработицата - 5.8 на сто от активното население - е достигнала най-ниското си равнище от обединението на страната.По този начин през 2014 г. в Германия 9.7 на сто от работещото население е живеело под прага на бедността (около 940 евро), в сравнение със 7.5 на сто през 2006 г. и с 9.5 на сто в целия Европейски съюз, според последните данни на Евростат.Тези реформи, защитавани от правителствата на коалицията на консервативната канцлерка Ангела Меркел, са в основата на кампанията за парламентарните избори. Кандидатът на ГСДП Мартин Шулц обеща да коригира нещата, като удължи срока на изплащането на обезщетения за безработица и спре използването на временни договори.В Бохум, бивш миньорски град с 360 000 жители, пострадал от преместването на завод на \"\"Нокия и затварянето на затвор на \"Опел\", темата за социалната справедливост не оставя никого равнодушен.\"Системата трябва да бъде преразгледана изцяло\", смята Антон Хилебранд, председател на Социалния съвет на Рурска област, сдружение, което подкрепя получаващите социални помощи при административните процедури. 54-годишният Райнер Писке, прекарал 32 години зад волана на таксито си, е член на сдружението. \"Получавам 1135 евро на месец и това изобщо не стига да се живее\", констатира той.Въпреки своите 40 часа работа седмично, за които му се плаща според общата минимална заплата, въведена в страната през 2015 г., брутно 8.84 евро на час, на този глава на семейство се налага да прибягва към социални помощи. \"Това е несправедливо\", смята той. Решен да отиде да гласува в неделя, а след това и през есента, Райнер все още не е избрал за кого.Петра Фогел, член на лявата радикална партия \"Левите\", иска премахване на Програма 2010. \"Докато правителството не стане напълно различно, нищо няма да се промени\", твърди тя. /БТА", "date": "2017.05.12", "title": "Работещите бедни в Северен Рейн-Вестфалия ще решат местните избори в неделя"}
{"url": "http://www.dnevnik.bg/razvlechenie/2017/05/12/2969570_timeheroes_otlichi_dobrovolci_i_grajdanski_organizacii/", "text": "Най-голямата платформа за доброволчество TimeHeroes започна нова традиция, като за първа година раздаде награди на доброволци, екипи, организации и компании, отличаващи се с дейностите си в гражданския сектор и благотворителността, както и на журналисти, отразяващи темата. Специален гост на събитието в четвъртък, 11 май, беше президентът Росен Плевнелиев.Сред победителите са доброволците от социалната кухня към храм \"Св. пророк Илия\", хората зад Националната гореща линия за пострадали от насилие, клиентите с интелектуални затруднения на Дневен център \"Светове\" и още много други. Отличена в първите награди за доброволчество беше и репортерът на \"Дневник\" Ангелина Генова за онлайн отразяване на темата за дейността на неправителствения сектор в България.Наградите \"ГЕРОИТЕ\" имат амбицията да се превърнат в ежегодно събитие и още един повод да се дава гласност на добрите идеи и инициативи в неправителствения сектор в България. Номинациите бяха събрани на , като организацията е получила почти 230 предложения, а победителите бяха избарни от жури с участието на журналистите Марин Бодаков, Гена Трайкова и Пролет Велкова, Красимира Величкова от Българския дарителски форум и Елена Друмева, Павел Кунчев и Яна Бюрер Тавание от TimeHeroes.Ето списъка на всички победители в \"ГЕРОИТЕ 2017\", заедно с кратки описания на приноса им :Социалната кухня към храм \"Св. пророк Илия\" в квартал Дружба 2 е създадена с доброволческата енергия и безотказна воля на Православното братство към храма. Отваря на 9 януари 2000 г. и оттогава до днес няма нито една неделя, в която кухнята да не е работила за десетките, вече и стотици социално слаби, които я посещават. За изключителната си всеотдайност в кухнята награда ГЕРОИТЕ 2017 получават: На Горещата телефонна линия за пострадали от насилие няма лесни случаи. Има железни доброволци, всеки ден, вече 19 години. Доброволците консултанти на Горещата линия често са първата и понякога единствена възможност за жертвите на насилие да потърсят помощ. От 1 октомври 1997 г. до днес са приети над 30 000 обаждания, от които множество заплахи за самоубийство и други кризисни ситуации. Награда ГЕРОИТЕ 2017 получава целият екип на Националната гореща телефонна линия за пострадали от насилие.Според официалните данни хората с интелектуални затруднения у нас са 46 000, от които 8 000 живеят в София. Повечето от тях за съжаление са \"невидими\" в обществото. Ако обаче отидем  на фондация \"Светът на Мария\", ще открием страхотна група от хора с широки усмивки и желание да учат и да показват какво са научили. По-различни от повечето хора, които познаваме, но точно толкова интересни и вдъхновени личности, които дават всичко от себе си в различни доброволчески иницативи, не въпреки, а заради различието си.За непримиримост с обстоятелствата награда ГЕРОИТЕ 2017 получават: Боби е един от над 400 доброволци към фондация \"Подарете книга\". Всеки уикенд той се грижи за това Станчо и Илия - двама братя близнаци, които живеят в дом за деца във Враца, да имат развлечение и стимули за развитие. Организира им излети, екскурзии, спортни инициативи и игри. Но в останалото време държи да учат добре и им помага с трудните или скучни предмети. Когато момчетата гостуват на Боби и семейството му имат дневна норма за четене, но старанието се отплаща, защото двамата вече са ентусиасти по състезанията по математика.На Сточна гара има едно място, наречено \"Конкордия\", което е любимо за много деца и младежи, които нямат друг дом освен улицата. Един от хората, които познават щастието тези деца да те допуснат до себе си и да ти се доверят е Татяна Главова. Повече от две години всяка седмица Таня води развиващи занимания за децата от \"Конкордия\" - спорт, четене, рисуване, посещения на театър и изложби. Таня е и най-дълго работещият доброволец във фондация \"Конкордия България\", който не губи мотивация въпреки тежките моменти в социалната работа с деца и семейства в риск. Помага също и на новите доброволци и често е част от екипа по въвеждането им., Възпитателно училище-интернат \"Ангел Узунов\" в град Ракитово е корекционна институция за момчета, извършили противообществени прояви. Повечето от тях идват от домове. Между 25 и 30% са неграмотни. Не повече от трима успяват да завършат 12 клас в съответната учебна година. Яна Овчеларова работи с тези момчета като един от доброволците към сдружение \"Ре-Акт\".Преди година Яна поставя началото на провеждането на мотивационни събития в интерната като част от иновативната програма-игра \"Тип-Топ\". Тя е автор и на въвеждащото видео към играта, което и днес продължава да вдъхновява момчетата, а опитът й е последван и се надгражда от нови доброволци на мотивационни дни. Целта на програмата е да помогне на младежите да изграждат човешки ценности и да се ориентират към това, което ги влече и им се отдава и да го развият., Кучетата водачи на хора със зрителни и други увреждания са родени, за да изпълнят мисия, но същинското им посвещаване в служба започва когато навършат една година и постъпят в училището за кучета водачи, а до тогава хора като Вероника и Тодор се грижат за тях. Доброволците приемни семейства са невидимите герои, които поемат специалната грижа и възпитание на кученцата в първата им година, след което се разделят с тях, за да бъдат подготвени и дадени на новите си стопани. Вероника и Тодор подписват първия си договор като приемни стопани през 2009 г. и в момента гледат пето куче по програмата., Половин година след като фондация \"МС - Мога сам\" организира \"Много специален пикник\" в подкрепа на хората с множествена склероза и техните близки, Милена Кирилова напълно е променила живота си. Майка е на дете с проблем и отива на пикника като доброволец \"много тъжна и отчаяна\", но хората и енергията там я заразили с ентусиазма си. Записала магистратура по \"Клинична социална работа\" с ясната идея, че искам професионално да помагам на хора с МС. \"Не знам как ще стане и как ще продължи стартираната от мен промяна, но се чувствам много щастлива!\", пише тя в писмо до TimeHeroes.\"Какво ще правя аз сега?!\" Това е въпросът, заради който много хора се страхуват да се пенсионират. Преди две години Снежанка Йовчева влиза в редиците на българските пенсионери и открива доброволчеството. Тя е доктор на икономическите науки и ценен кадър \"Човешки ресурси\". Също така е доброволец по душа и дори през ум не й минава, че може да се остави без работа. Започва два дни в седмицата да помага в офиса на фондация \"И аз мога\". Включва се и в склада на Българска хранителна банка, където заедно с други доброволци сортират плодове, зеленчуци и пакетирани храни за подпомагане на хора в нужда. И какво ли още не. Въпреки че е само на 15 години, когато постъпва като доброволец, Тино се включва с ентусиазъм и авторитет във всяка дейност в научния център \"Музейко\" - от обясняване на физични явления на децата до садене на петунии. Когато изразява позиция, винаги я подкрепя с аргументи и е ценен елемент не само в организацията на доброволческата дейност, но и в целия процес в детския научен център. Тино влага изключителна енергия и в това да обяснява на връстниците си какъв е смисълът на доброволчеството. Често родители подкрепят децата си да станат доброволци в \"Музейко\" именно след разговор с Тино.Приобщаването на маргинализирани и уязвими групи в обществото е задача, по която работят много различни институции и на много различни нива. За да успеят техните усилия обаче е нужна подкрепата на \"редовите\" граждани. Тук се включват доброволците на \"Каритас София\". През изминалата година десетки от тях взеха участие в дейности в бежанските центрове, където водят разнообразни занимания по \"Проект Бежанци\" (съвместно със \"CVS - България\"); в читалището в квартал \"Факултета\", където учат, играят и творят с хлапетата от махалата; в центъра за задържане на чужденци в Бусманци, където водят уроци по английски и въведение в българския език и култура; и навсякъде по улиците на София, където се срещат със своите приятели - получили закрила бежанци, за да им помогнат да се установят и да опознаят културата на страната ни.Доброволците приемни семейства към Училището за кучета водачи на слепи хора на фондация \"Очи на четири лапи\" изпълняват мисия, която изисква изключително посвещаване, всеки ден и всеки час, в продължение на една година. Изисква също безрезервна обич към същество, с което ще трябва да се разделят завинаги след тази една година. Зад всяко от 50-те обучени до момента кучета водачи стои по едно такова приемно семейство. Наградата е за всички тях, казаха от училището за кучета водачи на слепи хора на фондация \"Очи на четири лапи\".5kmrun е създаден през 2013 г. от няколко ентусиасти, целящи изграждането на леснодостъпни условия за непрофесионално организирано бягане. Основното им трасе се намира в Южния парк в София. Всяка събота, зима или лято, празник или не, те са там, за да подготвят и маркират петкилометровата дистанция за бегачите. Приемат всеки желаещ, без ограничение в пол, възраст или ниво, включително хора със специални потребности, родители с детски колички, както и с кучета на повод. За четирите години на своето съществуване 5kmrun са организирали 749 бягания за общо 75 907 участници, които сумарно са пробягали 3 години, 11 месеца, 13 дни, 2 часа, 40 минути и 47 секунди.Но бягането не е самоцелно, а винаги с кауза и за набиране на средства. Бягали са с розови полички в подкрепа на болните от рак на гърдата. Бягали са с мустаци (естествени или изкуствени) в подкрепа на болните от рак на простатата. И още много.През 2010 г. група доброволци със свои сили започват инициатива за събиране и подаряване на книги в домовете за деца, лишени от родителска грижа. Доброволец след доброволец, книга след книга, посещение след посещение, всички научават, че времето, вниманието и общуването, което подаряват на децата в институции е по-ценно от всичко останало. Така тяхната инициатива \"Подарете книга\" се превръща в нещо по-голямо и по-силно - Стани ПРИЯТЕЛ на дете от дом.Всеки месец \"Подарете книга\" координира над 400 доброволци и организира посещения до домове в цялата страна, за да даде шанс на нови приятелства, които променят животи.Те са група доброволци с фотоапарати, прожектори, гримьорски четки, гребени и лак за коса. Няколко пъти в годината отиват при хора в неравностойно положение - деца от улицата, бездомни семейства, хора с психически отклонения, зависими от наркотици и други уязвими групи. На място доброволците фотографи, гримьори и стилисти разпъват походно студио, подготвят моделите си с лек грим, прически и настроение, снимат ги, отпечатват портретите на момента и ги връчват на всеки в рамка. Целта е красиви снимки на красиви хора, които иначе не биха могли да си ги позволят. Спомен в рамка, малко грижа и внимание, което те отдавна или никога не са получавали. Момент, в който виждат тази версия на самите себе си, която могат да бъдат.Фондация \"Национален алианс за работа с доброволци\" (НАРД) е учредена в Пловдив през 2000 г. Това е първата организация в България, която целенасочено се заема с мисията да развива доброволческата култура и да промени в положителна посока нагласите на обществото към доброволния труд. Доброволческите инициативи, организирани или координирани от НАРД през тези 17 години са многобройни, разнообразни и въвличащи максимален брой хора от общността. Към днешна дата НАРД обединява в мрежа 53 центъра за работа с доброволци на територията на над 20 области в страната.Само през 2016 г. служителите на SAP са посветили на доброволен труд 11 217 часа. През тези часове много от тях са боядисвали детски градини, грижили са се за еко-градинки, помагали са на самотни възрастни хора да се подготвят за зимата, като са почиствали дворовете им, цепили са дърва или са извършвали малки ремонтни дейности. Били са лектори в различни курсове за деца от 4 клас до студенти от 4 курс. Организирали са школи, студентски практики и обучения. Подпомогнали са с опита и експертизата си три компании със социални каузи да развият свой проект. SAP e и сред първите 10 компании, подписали Декларацията на работодателите в България \"Доброволчеството е ценност\", с която се ангажира да взема под внимание доброволческия опит при набиране на кандидати за работа.Всяка година служители на TELUS International Europe от цял свят се събират в организирания от компанията \"Ден на подкрепата\", за да допринесат с труда си към кауза от високо социално значение за обществото. Каузата, около която се обединяват служителите в София и Пловдив, е да облагородят средата в институции, в които основното си време прекарват деца с увреждания и лишени от родителска грижа.За четирите години, в които се организира събитието в България, участие в него са взели над 2000 доброволци - служители на компанията, техните семейства и приятели. През 2015 и 2016 г. TELUS International Europe инвестира общо над 160 000 лв за ремонта на училището за незрящи деца \"Луи Брайл\" и училището за деца с увреден слух \"Проф. Д-р Дечо Денев\".През 2015 г. на прашния под в една малка велоработилница на улица \"Шишман\" в София започва една по детски чиста история, която се нарича \"Колело за смет, за дете велосипед\". Идеята на трите момчета от работилницата е да събират стари велосипеди, да ги ремонтират и да ги подаряват на деца, чиито семейства нямат финансовата възможност да им купят колело. В първата година на инициативата 70 хлапета от Дряново получават свое собствено, изрисувано и ремонтирано, супер колело. През 2016 г. кампанията успява да зарадва 250 деца от Попово, Кнежа, Лом, Нова Загора, Кубрат, Етрополе и Трявна. Третото издание е в ход в момента.Десетгодишните хора днес по принцип са извънредно заети - има много игри да се играят и много клипчета в YouTube да се гледат. Попитайте обаче детска градина \"Първи юни\" в Плевен за техните пораснали възпитаници Цвети, Ели и Вальо, какво правят всяка седмица. Ето какво: пълнят раниците си с куп направени на ръка картинки за оцветяване. Подготвят се с книжки за различни възрасти. И отиват в своята любима детска градина, за да почетат на малките и да ги зарадват. Вече половин година внасят нов смисъл в идеята за добрия пример.Клубът получава специално отличие за ентусиазма си, постоянната им активност (7 мисии за 5 месеца от създаването на клуба в средата на декември 2016г.) и най-вече за създаването на трайни връзки с възрастните хора от Дневен център за възрастни интелектуалци \"Сребъна есен\" и Благотворително дружество \"Донка Паприкова\". Клубът имаше три мисии в дневния център и хосписа - в първите две учениците изнесоха програма с песни, рецитал и танцови изпълнения (балет и народни танци), а от своя страна възрастните хора им четоха стихове и им разказваха за професиите си. Следващото посещение в дневния център беше под формата на кулинарно състезание - децата готвиха, разделени на различни отбори и ястията им бяха оценени от жури от възрастните хора.А предстоящата им мисия е да отидат заедно децата-доброволци и възрастните хора на излет на Витоша, където децата да направят сесия с гимнастически упражнения за възрастните хора, а след това заедно да почистят един район от боклуците, оставени от туристите. Инициативата е планирана за 27 май.За телевизионно отразяване - Лиляна Боянова, Би Ти Ви.", "date": "2017.05.12", "title": "TimeHeroes отличи доброволци и граждански организации в първите си годишни награди \"ГЕРОИТЕ\""}
{"url": "http://www.dnevnik.bg/razvlechenie/2017/05/12/2969696_kristian_kostov_produljava_kum_finala_na_evroviziia/", "text": "Седемнайсетгодишният Кристиан Костов, който представя България на \"Евровизия\", продължава към финала на песенния конкурс, който ще се проведе в събота в украинската столица Киев.Песента на Кристиан Beautiful Mess го класира сред десетте финалисти след днешния концерт заедно с представителите на Беларус, Хърватска, Унгария, Дания, Израел, Румъния, Норвегия, Холандия и Австрия. Те ще се присъединят към вече избраните 10 изпълнители от първия полуфинал, както и шестте държави, които се класират автоматично - Великобритания, Франция, Германия, Испания, Италия и домакина Украйна.17-годишният Кристиан е с български и казахстански произход и е отраснал в Москва, където от 6-годишен посещава музикални школи, а по-късно участва и в местни телевизионни риалити програми. Там негов ментор е руският победител от \"Евровизия\" 2008 г. Дима Билан, който е сред почитателите на Кристиан - призовал е своите чуждестранни почитатели в социалните мрежи да го подкрепят. \"Той представлява България, но е и наш герой\", пише Билан в \"Туитър\". От Русия обаче не може да се гласува за него, защото страната тази година не е част от конкурса.Именно заради участие на Кристиан на окупирания полуостров Крим през 2014 г., свързано с руско телевизионно предаване, днес руски медии се опитаха да създадат интрига, че Костов няма право да се яви на конкурса. Според украинските закони хора, посетили анексирания от Русия полуостров без позволение от Киев, могат да получат забрана за влизане на територията на Украйна и подобна съдба застигна руската участничка Юлия Самойлова. Украйна обаче бързо опроверга слуховете, тъй като въпросният закон е въведен едва година по-късно, а и през 2014 г. Кристиан е бил и малолетен.Междувременно букмейкърите дават все по-високи шансове на българския участник - трето място, след като миналата година Поли Генова се класира четвърта. Последният концерт ще бъде в събота, 13 май и ще бъде предаван пряко по БНТ и БНТ HD в 22 ч. Тогава зрителите от територията на България ще могат да гласуват, но не и за представителя на своята страна.", "date": "2017.05.12", "title": "Кристиан Костов продължава към финала на \"Евровизия\""}
{"url": "http://www.dnevnik.bg/kultura/2017/05/12/2968584_antistatik_2017_-_obichai_suvremenniia_tanc_i_go/", "text": "Международният фестивал за съвременен танц и пърформанс \"Антистатик\" отбелязва десето юбилейно издание с темата си \"Романтика\". Седем пърформанса и множество лекции, партита и съпътстващи събития ще се проведат между 12 и 20 май. Специално за хората, влюбени или любопитни към съвременния танц фестивалът предлага две програми - серията лекции за теория и практика на съвременния танц \"Без дистанция\" и подходът Warm Up - възможност да се срещнеш с изпълнителите преди представлението и да \"загрееш\" за предстоящия спектакъл.Фестивалът ще започне с танцовия спектакъл на френския хореограф Брис Льору \"Дует (танц по двойки)\" днес, 12 май в \"ДНК – пространство за съвременен танц и пърформанс\". Льору получава награда за най-добър съвременен танцьор на Международното танцово състезание в Париж още с първия си самостоятелен проект. Той черпи опит от майстори в сферата на танца като Триша Браун и Мърс Кънингам, учейки в нюйоркските им студиа. За проекта си в България работи с Виолета Витанова и Станислав Генадиев.Друг акцент от фестивала е пърформансът \"Борса за любов\" на Драгана Булут, носителка на европейската награда за млади хореографи Prix Jardin d’Europe от 2010 г. Той ще бъде показан в Центъра за култура и дебат \"Червената къща\" на 13 май. Събитието разглежда \"хореографията\" зад намирането на половинка в днешно време, като кани зрителите си да вземат участие в пърформанс, симулиращ среща за бързо запознанство. Булут поставя под въпрос начина, по който любовта е представена в съвременните медии и разположена в света на икономиката.Сред гостите на фестивала са още две от горещите имена на танцовата сцена в Германия в момента, Верена Билингер и Себастиан Шулц със спектакъла \"Romantic afternoon\" (\"Романтичен следобед\"), Дрор Либерман (Израел) и Казуйо Шионой (Япония) със своите два пърформанса \"Take Down\" (\"Събаряне\") и \"EmptinessFullness\" (\"Празнота/ Пълнота\"), Кевин Джийн от Франция с \"Райски места\", артистичното дуо bücking&kröger (Флориан Бюкинг и Райза Крьогер, Германия) и тяхното представление \"Narragonien\" и пърформанса-концерт \"Sanctuary\" (\"Светилище\") на Магдалена Хованиец (Австрия), който съпоставя попмузиката и реалити форматите с духовни практики и ритуали.Програмата на фестивала е обогатена със седмото издание на Платформата за танцови практики и теории \"Без дистанция\", която ще организира срещи с някои от водещите фигури в сферата на съвременния танц и пърформанс. Руди Лерманс, Гизела Мюлер, Деян Сърхой и Росен Михайлов са сред хората, които ще запознаят българската публика със съвременното танцово изкуство чрез лекции, работилници и дебати от 12 до 21 май. Организаторите обещават и спиращи дъха партита. Едно от тях е с диджей известния композитор наЦялата програма на \"Антистатик\" може да бъде намерена .", "date": "2017.05.12", "title": "\"Антистатик\" 2017 - обичай съвременния танц и го разбирай"}
{"url": "http://www.dnevnik.bg/sviat/2017/05/12/2969814_trump_sam_reshil_da_uvolni_direktora_na_fbr_obiavi_go/", "text": "Президентът на САЩ Доналд Тръмп заяви, чеДжеймс Коми. Това е станало преди да получи препоръка от министъра на правосъдието Джеф Сешънс, съобщава БТА.\"Щях да го уволня независимо от препоръките. Той е фукльо и самохвалко\", каза президентът в интервю за Ен Би Си и добави, че във ФБР царяла бъркотия.\"Знам, че не съм разследван за таен сговор с Русия. Аз не съм разследван\", каза Тръмп и разкри, че три пъти е питал Коми дали ФБР го разследва, като и трите пъти отговорът бил отрицателен.Уволненият директор на ФБР ръководеше разследването по подозренията за намеса на Русия в изборния процес в САЩ през 2016 г. и за възможен сговор на членове на предизборната кампания на Тръмп с Москва.Същевременно мнозинството американци смятат за неподходящо решението на президента да уволни Джеймс Коми. От проведена анкета се разбира, че 54% от участвалите в нея не са съгласни с действията на Тръмп, а 34 процента са на обратното мнение. Освен това 55% от запитаните заявяват, че този ход на Тръмп подкопава доверието им, че разследването за предполагаеми връзки на хора от предизборния му екип с Русия ще се извърши по правилата.", "date": "2017.05.12", "title": "Тръмп сам решил да уволни директора на ФБР, обяви го за фукльо"}
{"url": "http://www.dnevnik.bg/citat_na_deniia/2017/05/12/2969855_citat_na_denia_sledvashtata_sedmica_shte_ima_iako/", "text": "Това заяви пред БНТ вицепремиерът за демографска и икономическа политика Валери Симеонов. Той разкри, че ще бъдат премахнати много обекти по плажната ивица на Слънчев бряг. По думите му общинската администрация трябва да си върши работата, а \"не да се притеснява от Маджо-Баджо\".\"Бургас е един от най-престъпните градове. Там никога не е имало голяма групировка, има квартални мутрички. Туризмът е извън Бургас. Големите плажове се отдават на групировки. Хората си мислят, че вече няма ВИС, но все още има техни хора. Въобще не ме интересува кой на кого е приятел. Следващата седмица ще има шоу в Слънчев бряг\", добави Симеонов.", "date": "2017.05.12", "title": "Цитат на деня: Следващата седмица ще има яко събаряне на бараки в Слънчев бряг"}
{"url": "http://www.dnevnik.bg/bulgaria/2017/05/12/2969877_valeri_simeonov_e_protiv_divoto_kumpinguvane_i_niama/", "text": "Вицепремиерът за демографска и икономическа политика Валери Симеонов заяви пред БНТ, че е против дивото къмпингуване и при това управление няма да допусне подобно явление. По думите му \"не може всеки да си опъва палатката, където си поиска\".\"Места за къмпингуване трябва да има, но\", уточни съпредседателят на \"Обединени патриоти\" и добави, че от партия \"Зелените\" са успели да си издействат три от най-красивите плажове по Черноморието, където да може да се ходи на къмпинг.Той каза още, че \"следващата седмица \" по плажа на Слънчев бряг. Това се налагало, за да се спре \"това уродливо явление преместваеми обекти\". Така курортът щял да придобие нормален вид. Освен това очаква за началото на следващия сезон да има скоростен път между Слънчев бряг и Бургас, който да е четирилентов.Симеонов разкри, че партията, на която е лидер - Национален фронт за спасение на България, ще има шест заместник министри. Те ще бъдат обявени днес, като той съобщи имената им в аванс. Това са Светлана Йорданова в здравното министерство, Павел Тенев в регионалното, Красимир Първанов в енергийното, Ангел Попов в транспортното, Румен Димитров в министерство на културата и Ирена Георгиева в министерство на туризма.Вицепремиерът допълни, че, тъй като \"ние взимаме 20 евро на турските камиони, а в Сърбия те дават по 120 евро\". Според него обикновените граждани плащат чрез винетките уврежданията, които тировете нанасят по пътните настилки.Симеонов заяви, че може да се поканят експерти от чужбина, за да направят проверки на всички инвалидни пенсии. По думите му това няма да излезе скъпо, тъй като разходите ще се върнат от икономията на много подобни пенсии.Съпредседателят на \"Обединени патриоти\" посочи и няколко варианта да бъде решен демографският проблем на страната. Сред тях е улесняването на завръщането на българите, живеещи в бившите социалистически републики. Младежката имиграция пък можело да се ограничи с отпускането на държавна стипендия за образование срещу задължение след това да се работи в България.\"Освен това държавата може да изкупи на безценица здрави къщи по селата и да ги предостави на завърнали се наши сънародници, които могат да обработват земя\", каза още Симеонов.", "date": "2017.05.12", "title": "Валери Симеонов е против дивото къмпингуване и няма да го допусне при това управление"}
{"url": "http://www.dnevnik.bg/bulgaria/2017/05/12/2969816_chetvurtoklasnicite_se_iaviavat_na_vtoro_nacionalno/", "text": "Четвъртокласниците се явяват на второ национално външно оценяване по математика. Изпитът започва в 10 ч. и ще се проведе в 1870 училища. Продължителността е един учебен час, а за децата със специални образователни потребности – два учебни часа.Над 64 хиляди ученици трябва да се явят на препитването, съобщиха от пресцентъра на образователното министерство.В понеделник и във вторник пък ще са тестовете по \"Човекът и природата\" и \"Човекът и обществото\". Резултатите от националните външни оценявания по всеки от предметите се измерват в точки и се вписват в удостоверението за завършен IV клас.С точките от изпита по математика може да се кандидатства в профилираните гимназии с профил \"Математически\" и \"Природни науки\", като тежестта на резултата при балообразуването се определя от Педагогическия съвет на конкретното училище.", "date": "2017.05.12", "title": "Четвъртокласниците се явяват на второ национално външно оценяване по математика"}
{"url": "http://www.dnevnik.bg/na_put/2017/05/12/2966189_viena_otbeliazva_300-godishninata_ot_rojdenieto_na/", "text": "На 13 май 1717 г. - точно преди 300 г., е родена ерцхерцогиня Мария Терезия – единствената жена от династията на Хабсбургите, управлявала Австрия. В чест на императрицата - стратег, майка и реформатор, в събитийния календар на столицата Виена през годината са включени десетки мероприятия и изложби.", "date": "2017.05.12", "title": "Виена отбелязва 300-годишнината от рождението на Мария Терезия"}
{"url": "http://www.dnevnik.bg/skorost/avtomobilna_industriia/2017/05/12/2969830_izlojenie_v_sofiia_izkushava_ot_dnes_pochitatelite_na/", "text": "Вносителят на \"Хонда\" \"Бултрако\" става на 25 години и това е повод от днес до неделя в Интер Експо Център на бул. \"Цариградско шосе\" фирмата да организира изложение, на което да покаже най-новите си модели. Входът е свободен. Работното време в петък и събота ще е от 10 до 20 часа, а в неделя автосалоън ще приключи в 16 часа.На изложението българската си премиера ще направят четири модела - десетото поколение на \"Хонда Сивик\" във версии хечбек и седан, подготвената специално за годишнината версия CR-V - Anniversary Edition, както и мотоциклетът X-ADV750.По повод годишнината си, \"Бултрако\" пуска \"Сивик\"с 6-годишна гаранция, като има и възможност за лизинг за същия период. CR-V Anniversary Edition ще се предлага с дизелов и бензинов двигател, брандиран е с празничното лого на компанията и е с богато серийно оборудване.От своя страна X-ADV750 е мотоциклет от напълно нов сегмент. Той съчетава комфорта и удобството на градския скутер с динамиката и адреналина на спортния Adventure. От \"Бултрако\" съобщиха, че в средата на месеца в България ще пристигнат и още нови мотоциклети - компактният Naked MSX125 и сериозният Adventure VFR1200XA. В разгара на сезона пък ще дойде новия Custom: CMX 500 Rebel – наследник на легендарния VT750 Shadow. За първи път през 2017-а \"Бултрако\" предлага и бюджетния NSC110 Vision.", "date": "2017.05.12", "title": "Изложение в София изкушава от днес почитателите на \"Хонда\""}
{"url": "http://www.dnevnik.bg/zelen/2017/05/12/2969894_slunce_i_dujd_shte_se_reduvat_do_kraia_na_mai/", "text": "Времето до края на месеца ще е \"типично майско\", като ще се редуват дъжд и слънце, обяви в ефира на БНТ климатологът Георги Рачев.По думите му днес и утре времето ще е доста топло, тъй като България се намира в топлия сектор на една система от няколко циклона. Това е вторичен топъл фронт, който преминава през западните части на страната, като днес до обяд ще бъде предимно облачно със слаби превалявания, но след това идва топлият въздух.", "date": "2017.05.12", "title": "Слънце и дъжд ще се редуват до края на май"}
{"url": "http://www.dnevnik.bg/sviat/2017/05/12/2969909_germaniia_se_kupe_v_pari_i_treskavo_tursi_rabotna_ruka/", "text": "Германия търси квалифицирани кадри. В строителството недостигат зидари, дърводелци, водопроводчици. Предприемачите обръщат поглед към чужбина, към безработните и бежанците. Страната преживява истински икономически бум, пише Александър Андреев за \"Дойче веле\".Публичните бюджети могат да очакват благодатен дъжд от данъчни постъпления. Очаква се, че до 2021 година Германия ще събере от данъци цели 54 милиарда повече в сравнение с прогнозите от ноември миналата година. Само през настоящата 2017 г. допълнителните данъчни постъпления ще възлязат на близо 8 милиарда евро. През следващите 3 години БВП на страната трайно ще се увеличава с 1,5-1,9 процента, а през тази и следващата година ще бъдат разкрити над един милион нови работни места.И в момента обаче над един милион работни места в страната остават незаети. Според допитване на Института за трудовия пазар и професионалната квалификация сред 8000 германски предприемачи, в Германия е все по-трудно да намериш квалифицирана работна ръка. Според експертите, заплащането на квалифицираните кадри в Германия занапред ще продължи да расте, а предприемачите трескаво ще търсят работна ръка от чужбина и ще трябва да влагат все повече пари за обучението и квалификацията на нови кадри, включително на бежанци и безработни.На трудовия пазар в Германия в момента се търсят най-вече хора с професионално образование: 64% от свободните работни места са за квалифицирани работници, 16% за висшисти, а едно от пет свободни работни места е за хора без квалификация. Разгледано по браншове, най-много кадри недостигат в сферата на услугите – над половин милион незаети работни места, особено в логистиката и в сферата на временната заетост. На второ място по търсене на кадри е преработващата индустрия, следвана от търговския сектор, автомонтьорството, строителството и публичната администрация.", "date": "2017.05.12", "title": "Германия се къпе в пари и трескаво търси работна ръка"}
{"url": "http://www.dnevnik.bg/sport/2017/05/12/2969690_kongresut_na_fifa_reformi_falshivi_novini_politicheski/", "text": "Шейсет и седмият годишен конгрес на ФИФА, който се състоя в Бахрейн на 10 и 11 май, премина през много теми - от възстановяването на репутацията й след най-мащабния корупционен скандал във футболната история през критиките към настоящото ръководство до конфликта между Израел и Палестина.Президентът на ФИФА Джани Инфантино заяви, че оглавяваното от него ръководство прави всичко необходимо, за да защити футбола, но странични фактори саботират процеса.\"За съжаление истината не винаги е това, което е вярно, а в което хората вярват. В пространството циркулират много фалшиви и алтернативни факти за ФИФА. Атаките по ФИФА се превърнаха в национален спорт в някои страни\", заяви швейцарецът в духа на Доналд Тръмп.Попитан дали може да даде конкретен пример за фалшиви новини, свързани с ФИФА, Инфантино отговори: \"Не, но като цяло такова е чувството ми.\"След конгреса швейцарецът уточни, че не е имал предвид медиите. \"Има много хора, които разпространяват невярна информация. Много често виждаме как информацията, която се предоставя, не е коректна, а е дадена с единствената цел да навреди на организацията.\"Инфантино, който наследи отстранения от футбола Сеп Блатер през 2016 г., е категоричен, че се наблюдава пълна трансформация на ФИФА. По думите му критиките към настоящото ръководството на организацията не са справедливи, защото се вижда подобряване по отношение на прозрачността, контрола и етичните процедури.\"Ние възстановяваме репутацията на ФИФА след всичко това, което се случи. Реформираме организацията на всички нива\", заяви швейцарецът. Той допълни, че няма абсолютно никакво място за хора, които искат да се облагодетелстват, като \"злоупотребяват с футбола.\"Той защити и решението да бъдат освободени двама от ключовите членове на етичната комисия - германския съдия Ханс-Йоахим Екарт и швейцарския прокурор Корнел Борбели. По думите на Инфантино хората, които са се опитали да реформират ФИФА в миналото, са се провалили.\"Назначавани бяха високоплатени експерти, които получаваха милиони, за да помагат в реформите. Нека ви попитам, какво направиха те? Просто подпечатаха една болна и корумпирана система. Къде са сега тези самопровъзгласили се гурута и експерти? Всички те се провалиха катастрофално. Аз няма, ние няма, да приемем съвети и уроци за добро управление от хора, които тотално се провалиха в задачата си да предпазят футбола\", каза още Инфантино.Най-емоционалният момент от конгреса дойде по време на обсъждането на предложение от палестинската футболна асоциация, която за пореден път поиска от ФИФА да наложи санкции на израелската федерация и да бъдат разпуснати израелските клубове, които се подвизават на територията на Палестина.\"Искаме да бъдат спрени всички футболни и свързани с футбола активности на израелската федерация в международно признатите територии на Палестина\", заяви президентът на местната федерация Джибрил Раджуб. В момента има шест израелски отбора на палестинска територия, което палестинската федерация счита за нарушение на правилника на ФИФА, който не разрешава клубове от една страна да се подвизават на територията на друга без разрешение. От израелска страна контрираха, че в този случай правилото не важи, защото няма точно определени граници.\"Какво се опитвате да направите? Искате да спрете шест детски отбора да играят футбол? Как точно това ще разреши проблемите на Палестина\", отговори президентът на израелската футболна асоциация Офер Ейни на речта на Раджуб. \"Не може да отложите за пореден път този въпрос. Това е незаконно\", обърна се Раджуб към представителите на ФИФА. В крайна сметка обаче световната футболна централа реши да отложи взимането на решение по този въпрос поне до март 2018 г.В началото на конгреса беше проведен тест, за да се провери системата за гласуване. За целта беше избран произволен въпрос - кой е действащият световен шампион по футбол.Оказа се, че 12 от 209-те членове на националните футболни федерации, членуващи във ФИФА, не знаят, че Германия спечели световната титла през 2014 г.", "date": "2017.05.12", "title": "Конгресът на ФИФА: Реформи, фалшиви новини, политически игри и... кой е световният шампион"}
{"url": "http://www.dnevnik.bg/razvlechenie/2017/05/12/2969895_ruskite_medii_nashiiat_chovek_otiva_na_finala_na/", "text": "Кристиан Костов - роденият в Москва и притежаващ двойно гражданство представител на България - достигна финала на \"Евровизия\" след изпълнението си в четвъртък вечер. Ако четете руски медии, обаче, от заглавията няма да разберете, че България е достигнала до сцената на спектакъла в неделната вечер.Повсеместно, включително в рускоезични издания в Украйна и Израел, се изтъква, че става дума за московчанин, който живее и учи в руската столица и само през последните две години пребивава по-често в България. Някои издания директно пишат за \"Нашият човек в Киев\" и \"Победа без да присъстваме\".В същото време това че е българин се извежда в заглавията, когато се съобщава,че като дете той е пял в анексирания Крим, заради което Украйна не допусна руската представителка и Русия бойкотира конкурса,\"Дневник\" представя само част от заглавията в руските медии:", "date": "2017.05.12", "title": "Руските медии: Нашият човек отива на финала на \"Евровизия\""}
{"url": "http://www.dnevnik.bg/razvlechenie/2017/05/12/2969915_da_napravim_poeziiata_otnovo_velika_ili_stihosbirka_s/", "text": "Норвежец издаде \"стихосбирка\" от изказвания на Доналд Тръмп, съобщи Франс прес, цитирана от БТА. Книгата неслучайно е озаглавена \"Да направим поезията отново велика\" (Make poetry great again) и е представена като изцяло съставена от речи, интервюта и други изявления на президента на САЩ.\"Знаем думите. Имам най-добрите думи\", заяви един ден Доналд Тръмп. Сега думите на 45-ия президент на САЩ са събрани в суров вид в издадена вчера в Норвегия \"стихосбирка\".Сред избраните откъси е нещо казано от Тръмп за дъщеря му Иванка преди десетина години:\"Казах,Че ако ИванкаНе ми беше дъщеряМоже биЩях да изляза с нея.\"\"Това, което Тръмп говори, е по-близо до поезията и художествената измислица, отколкото до действителността. Потресаващо е, че толкова необмислена и сякаш слабо подготвена реторика е донесла победа в избирателна кампания\", каза за в. \"Афтенпостен\" авторът на книгата, норвежецът Крис Фелт.Съставителят на книгата казва, че Тръмп може да е \"ужасен мачист, безмилостен и объркан\", но цитатите му разкриват и други негови страни - \"отчаяние, несигурност и може би комплекс за малоценност\".Според издателство \"Каген\", творбата с цена 299 крони (32 евро) е с първоначален тираж 2000 бройки, една от които е изпратена на Доналд Тръмп.", "date": "2017.05.12", "title": "\"Да направим поезията отново велика\", или \"стихосбирка\" с речи на Тръмп"}
{"url": "http://www.dnevnik.bg/sviat/2017/05/12/2969973_fbr_se_usumni_v_tvurdeniiata_na_trump_za_komi/", "text": "Представители на Федералното бюро за разследване на САЩ изразиха съмнения в начина, по който президентът Доналд Тръмп описва решението си да уволни Джеймс Коми като директор на контраразузнаването.В интервю за Ен Би Си, и в предишни коментари за решението да уволни Коми държавният глава настояваше, че във ФБР цари бъркотия под ръководството на бившия директор, когото той \". Тръмп обяви и че при решението  (което преди твърдеше, че е взел по препоръка на министъра на правосъдието) е знаел, че ще \"обърка хората\" и ще \"удължи разследването\" срещу Русия.Той настоя, че наскоро Коми е поискал да вечеря с него и двамата са се срещнали в Белия дом, защото директорът искал да обсъди каква е възможността да остане директор на ФБР. \"Беше много хубава вечеря. Той ми каза: не сте разследван.\" По думите му Коми е правил същото твърдение и в други два телефонни разговора.Говорител на Белия дом заяви, че не смята решението на президента да зададе подобен въпрос на шефа на ФБР за конфликт на интереси. Същевременно на изслушване в Комисията по разузнаване към Сената, която разследва предполагаемата руска намеса в изборите, изпълняващият длъжността директор на ФБР  каза, че няма практика да се съобщава на конкретни лица, не че на обект на разследване. Той отказа да отговори дали някога е чувал Коми да разкрива подобна информация на Тръмп, като обясни, че не може да коментира текущо разследване. Маккейб обяви, че Коми се е радвал на \"широка подкрепа\" във ФБР \"и продължава да ѝ се радва и до днес\" - противно на твърденията на Тръмп за бъркотия в институцията.Според представители на ФБР вечерята е била поискана от Белия дом. Според бивш високопоставен служител на ФБР, близък до Коми и пожелал да запази анонимност, Коми никога не би казал на президента, че не е е разследван. \"Опитваше се да стои колкото може по-далеч от (разследването за връзки с Русия),\" е казал бившият служител на Ен Би Си, според когото Коми би отказал или би отговорил уклончиво, че не може да влиза в подробности.\"Той дори не искаше да ходи там. Не искаше дори редовите служители на ФБР да знаят за (срещата),\" твърди той.Според служител, който и сега работи за ФБР, е възможно Тръмп да е опитал да притисне Коми, за да обещае, че ще му е лоялен, но тогавашният шеф на ФБР отказал. Подобни твърдения се появиха първо в \"Ню Йорк таймс\", който по-рано съобщи и че Коми е искал  малко преди да бъде уволнен.Междувременно телевизия Eм Ес Ен Би Си, цитирана от \"Ройтерс\", съобщи, че Тръмп се е отказал от плановете си да посети централата на ФБР, както бе планирано по-рано. Решението е взето след уверения на представители на службата, че той няма да бъде топло посрещнат заради уволнението на Коми, твърди телевизията. Вчера говорителката на Белия дом Сара Хъкаби Сандърс каза за Си Би Ес, че Тръмп \"съвсем вероятно\" ще посети централата на ФБР във Вашингтон, за да повдигне духа на служителите на ведомството.Тръмп обаче впоследствие бил уведомен, че след решението му да уволни Коми служителите на ФБР едва ли ще се зарадват да го видят, предава БТА. Телевизията отбелязва, че много служители на ФБР са гласували за Тръмп на президентските избори миналата година, но са разочаровани от уволняването на Коми. \"Много хора във ФБР са лоялни към Коми\", каза източник на Ем Ес Ен Би Си от агенцията.\"Те може да са съгласни или несъгласни с начина, по който той (Коми) действаше по въпроса с електронната поща (на Хилари Клинтън), но го уважаваха и обичаха. Тръмп не го чака топъл прием в централата\", добави източникът.", "date": "2017.05.12", "title": "ФБР се усъмни в твърденията на Тръмп за Коми"}
{"url": "http://www.dnevnik.bg/sport/2017/05/12/2969961_promoturut_na_djoshua_ako_klichko_ne_iska_revansh/", "text": "Ако Владимир Кличко не пожелае да активира клаузата за реванш срещу Антъни Джошуа, следващият мач на 27-годишния британец със сигурност ще бъде с Кубрат Пулев. Това обяви промотърът на световния шампион по бокс в тежка категория Един Хърн.Джошуа вече държи три от петте световни титли в дивизията - на Международната боксова федерация (IBF), Световната боксова асоциация (WBA) и Международната боксова организация (IBO), след като Пулев пък е официален претендент за пояса на IBF след . Ако иска да запази титлата, Джошуа ще трябва да се изправи срещу 36-годишния българин до края на годината. В противен случай тя ще му бъде отнета и ще бъде заложена в двубой с участието на Пулев и някой от другите боксьори в челото на ранглистата на IBF.\"Ако Кличко се върне и каже, че не иска реванш, следващият ни мач несъмнено ще бъде срещу Пулев\", каза Хърн, цитиран от британските медии. Той допълни, че Кличко все още не е взел решение дали отново ще се качи на ринга срещу Джошуа.\"Говорих с (мениджъра на Кличко) Бернд Бьонте и той ми каза, че Владимир ще изкара двуседмична почивка със семейството си и след това ще вземе решение. В момента разглеждаме опциите за реванш, докато чакаме Кличко, защото трябва да сме наясно с датите и възможностите\", допълни Хърн.По думите му има пет опции за място, където да се проведе евентуален реванш - стадион \"Принсипалити\" в Кардиф, \"Медисън скуер гардън\" в Ню Йорк, както и в Китай, Дубай и Катар.\"Има си правила на федерациите и аз съм официален претендент. Дали ще съм интересна хапка, или интересна манджа, мен не ме интересува\", . Той изрази увереност, че има всички качества да победи Джошуа.\"Такива изказвания, че (Джошуа) бил по-техничен от мен, са пълни глупости. Въпрос на подготовка е. Да, добър е, взривен е, експлозивен е, но си има и своите минуси. Не може да имаш всичко\", допълни българинът.Промотърът на Пулев Кале Зауерланд пък заяви, че е видял типични за млад боксьор слабости в играта на  Според него световният шампион може лесно да бъде победен от българина, ако покаже същите пропуски при евентуален мач помежду им.\"Видях две лица от Антъни. Мачът с Кличко беше може би най-вълнуващият в тежката категория от много години насам, но също така на моменти видях един новак. Ако на ринга се появи новакът, Пулев лесно ще се справи с него. Ако Джошуа експлодира както в 11-ия рунд и половината на петия, ще бъде тежка вечер за всички\", коментира Зауерланд пред \"Скай спортс\".", "date": "2017.05.12", "title": "Промотърът на Джошуа: Ако Кличко не иска реванш, следващият ни мач ще е с Кубрат Пулев"}
{"url": "http://www.dnevnik.bg/sport/2017/05/12/2969919_san_antonio_smaza_hjustun_bez_kauai_lenard_i_stigna/", "text": "Въпреки че не можеше да разчита на големия си лидер Кауай Ленард, \"Сан Антонио\" постигна смазваща победа със 114:75 при гостуването на \"Хюстън рокетс\" и се класира за финала в Западната конференция на НБА.\"Шпорите\" спечелиха серията с 4:2 победи и ще се изправят срещу големия фаворит за титлата \"Голдън стейт уориърс\", който стигна до финала в конференцията без загуба в осемте си мача. Ламаркъс Олдридж пое лидерската роля и изигра един от най-добрите плейофни мачове в кариерата си. Той отбеляза 16 от 26-те си стрелби от игра и завърши с върховите си за сезона 36 точки. Към точкови си актив тежкото крило добави 12 борби, пет от които в нападение.Олдридж, който играе 11-ия си сезон в НБА и втори в \"Сан Антонио\", ще играе на финал в Западната конференция за пръв път в кариерата си при шестото си участие в плейофите.Не само той, а целият състав на \"шпорите\" се представи страхотно в шестия сблъсък с \"Хюстън\". Отборът завърши с 53.1% успеваемост в стрелбата от игра (51/96), въпреки че вкара само пет от 22-те си опита от тройката.\"Ракетите\" отбелязаха 13 тройки от 40 опита (32.5%), но бяха тотално неутрализирани в близост до коша и бяха точни при едва девет от 37-те си стрелби за две точки.Освен Олдридж още петима играчи на \"Сан Антонио\" завършиха с двуцифрен точков актив и над 50% успеваемост в стрелбата от игра - Джонатън Симънс с 18 точки, Пати Милс с 14, Деджоунте Мъри с 11 и Пау Гасол и Дани Грийн с по 10.Тревор Ариза беше най-резултатен за \"Хюстън\" с 20 точки и единственият в съства на домакините, който вкара половината от своите стрелби. Звездата на \"ракетите\" Джеймс Хардън отбеляза само два коша от 11 опита и завърши с 10 точки, което е най-слабото му постижение през този сезон.\"Сан Антонио\" пое контрол от първата минута на мача и спечели всяка една от отделните части – 31:24 в първата четвърт, 30:18 във втората, 26:22 в третата и 27:11 в последната.\"Шпорите\" ще играят на финал в конференцията за 14-и път в своята история и за първи от 2014 г., когато за последно станаха шампиони в НБА. Te записаха две победи в трите си мача срещу \"Голдън стейт\" през редовния сезон.", "date": "2017.05.12", "title": "\"Сан Антонио\" смаза \"Хюстън\" без Кауай Ленард и стигна финала в Западната конференция"}
{"url": "http://www.dnevnik.bg/bulgaria/2017/05/12/2969979_vodata_v_tri_loveshki_sela_ne_e_godna_za_piene/", "text": "Водата в три ловешки села не е годна за пиене, тъй като има завишени стойности на нитрати, сочи анализ на Регионалната здравна инспекция в Ловеч. Засегнатите населени места са Владиня, Дренов и Дойренци.Кметовете на селата са уведомени за извършената проверка. От здравната инспекция забраниха употребата на питейна вода за деца под тригодишна възраст.Преди месец във Владиня и Дренов отново бяха установени завишени норми на нитрати във водата. Причина за проблема се оказаха високите подпочвени води и плитките водоизточници, които захранват селата с вода.", "date": "2017.05.12", "title": "Водата в три ловешки села не е годна за пиене"}
{"url": "http://www.dnevnik.bg/bulgaria/2017/05/12/2969944_miroslav_nenkov_stava_zam-ministur_na_zdraveopazvaneto/", "text": "Бившият министър на здравеопазването в служебното правителство на Георги Близнашки Мирослав Ненков е приел предложение да поеме поста заместник-министър на здравеопазването. Това потвърди самият той в ефира на БНТ, като изрази надежда, че очаква да работи добре със здравния министър Николай Петров, с когото се познавали отдавна.Ненков заема поста на освободения вчера . Той е управител на болница \"Бургасмед\", за която предаване по \"Нова телевизия\" показа как е издала епикриза на жена за операция на коляно, макар че такава операция не се е състояла.Мирослав Ненков каза, че мисли, че заповедта за назначението му вече е разписана. \"Трябва ми време да се организирам малко. Буквално току-що започвам. Рано е да начертая някакъв план за дейността на екипа в министерството и за моята лично. Дайте ми време\", каза той в отговор на въпрос какво ще е първото нещо, с което ще се захване.", "date": "2017.05.12", "title": "Мирослав Ненков става зам.-министър на здравеопазването"}
{"url": "http://www.dnevnik.bg/biznes/2017/05/12/2969970_noshtuvkite_v_hotelite_se_uvelichavat_s_55_prez_mart/", "text": "През март нощувките в хотелите са общо 782.6 хил. или с 5.5% повече от същия месец на предходната година, сочат данните на Националния статистически институт (НСИ). Общо през месеца в страната са функционирали 1 884 места за настаняване с над 10 легла като спрямо година по-рано броят им намалява с 1.8%, а на леглата в тях - с 3.5%.Най-голямо увеличение на нощувките (със 7.3%) се наблюдава в местата за настаняване с 3 звезди. Въпреки това в хотелите с 4 и 5 звезди са реализирани 72.5% от общия брой нощувки на чужди граждани и 35.3% - на българи.В местата за настаняване с 3 звезди са осъществени 19.3% от нощувките на чужди граждани и 32% - на българи, докато в останалите места за настаняване (с 1 и 2 звезди) те са съответно 8.2 и 32.7%.Пренощувалите в хотелите през месеца се увеличават с 6.4% в сравнение със същия месец на 2016 г. и достигат 382 хил. От всички пренощували 68.2% са българи, като по-голямата част от тях (64.8%) са нощували в места за настаняване с 1 и 2 или 3 звезди и са реализирали средно по 1.8 нощувки. Пренощувалите чужденци са 121.4 хил., или със 17.8% повече в сравнение с март 2016 г., като 71.2% от тях са нощували в хотели с 4 и 5 звезди и са реализирали средно по 2.5 нощувки.Общата заетост на леглата в местата за настаняване през март е 23.6%, като се увеличава с 1.9 процентни пункта в сравнение с март 2016 година. Най-висока е заетостта на леглата в хотелите с 4 и 5 звезди - 34.1%, следвани от местата за настаняване с 3 звезди - 22.4%.Приходите от нощувки през март 2017 г. достигат 39.8 млн. лв., или с 13.9% повече в сравнение с март 2016 година. Регистрирано е увеличение на приходите както от чужди граждани - с 25.5%, така и от български - с 4%.", "date": "2017.05.12", "title": "Нощувките в хотелите се увеличават с 5.5% през март"}
{"url": "http://www.dnevnik.bg/politika/2017/05/12/2969987_parlamentut_raboti_23_minuti_dnes/", "text": "Днешното заседание на 44-ия парламент продължи само 23 минути. В 11 часа в пленарна зала се регистрираха 189 народни представители, а единствена точка бе парламентарният контрол.Заседанието започна с декларация, в която парламентарната група на \"БСП за България\" поиска преразглеждане и увеличение на бюджета на здравната каса. Според депутата Георги Михайлов не е приевмливо едни болници да получават увеличени финансиране, а други - да имат по-малко пари. Пример била \"Пирогов\", финансирането на която било намалено с 800 хиляди лева.След това министърът на вътрешните работи Валентин Радев отговори на въпрос на социалиста Красимир Янков за състоянието на съоръженията по границите на България и готовността за противодействие на нелегалната миграция. По думите му няма притеснения заради мигрантския натиск.", "date": "2017.05.12", "title": "Парламентът работи 23 минути днес"}
{"url": "http://www.dnevnik.bg/bulgaria/2017/05/12/2970013_ivailo_ivanov_oglavi_stolichnata_policiia_dopulnena/", "text": "Министърът на вътрешните работи Валентин Радев назначи старши комисар Ивайло Иванов за директор на Столичната дирекция на вътрешните работи (СДВР), съобщи пресцентърът на МВР.Новият директор беше представен пред служителите на СДВР от главния секретар на МВР Младен Маринов, чието място заема.Ивайло Стефанов Иванов е роден през 1977 г. в Луковит. Започнал е в системата на МВР през 1999 г. като полицай в столичната дирекция, преминал е през длъжностите полицейски командир и началник група в СДВР, зам.-директор на Регионална дирекция \"Гранична полиция\" (РДГП) \"Аерогари\" и директор на РДГП \"Драгоман\".Завършил е бакалавърска степен в академията на МВР през 2001 г. специалност \"Противодействие на престъпността и опазване на обществения ред\". През 2010 г. е защитил магистратура - специалност \"Право\" в ЮЗУ \"Неофит Рилски\". Със заповед на министър Валентин Радев от 11 май 2017 г. Ивайло Иванов е назначен за директор на СДВР.По-късно през деня вътрешният министър коментира новото назначение пред журналисти. Той заяви, че новият шеф на столичните полицаи е предложен от предшественика му и сегашен главен секретар на МВР - .\"Нещо, което лично мен ме впечатли освен биографията му на полицай, минал през редиците, отдолу тръгнал по кариерата -.Не може всички да го харесват този човек. Буквално всяка година награда за нещо\", коментира Радев.Той е разговарял с хора, които са работили с Иванов или учили с него в чужбина. Пръв хубави думи за него, му казал обаче бившият шеф на СДВР.По думите на министъра Иванов отговаря на всички критерии. Радев е разговарял със столичния кмет Йорданка Фандъкова, която също му е обяснила положението в СДВР и какво се очаква от работата ѝ.\"Надявам се да оправдае доверието и на прекия си ръководител (главния секретар на МВР Младен Маринов - бел.ред.), и моето\", завърши Радев.", "date": "2017.05.12", "title": "Ивайло Иванов оглави столичната полиция (допълнена)"}
{"url": "http://www.dnevnik.bg/evropa/2017/05/12/2970001_es_tursi_nachini_za_po-chestna_svobodna_turgoviia_za/", "text": "Европейската комисия ще опита да овладее гнева на губещите от глобализацията, който популистите използват на изборите, като работи за по-справедлива свободна търговия, пише агенция \"Ройтерс\", като цитира представители на институцията.\"Европа трябва да помогне да пренапишем световния правилник така, че свободната търговия да стане справедлива търговия. Така, че глобализацията да е устойчива и да работи за всички европейци,\" обяви пред репортери заместник-председателят на Еврокомисията Франс Тимерманс. Решението идва на фона на резултатите, постигнати отредица популистки партии на избори из Европа, включително на получените от крайнодясната Марин льо Пен 34% на президентския балотаж във Франция.Според документ, изготвен от ЕК, благоденствието в ЕС, който отговаря за близо 15% от глобалния износ, се е увеличило в резултат на глобалната търговия, но е истина и че ползите не са равномерно разпределени. Дават се за пример стотиците затворени фабрики, загубените работни места и натискът за поддържане на ниски заплати в името на конкурентоспособността.Възможно е документът, който изследва възможните начини да \"овладее\" глобализацията, може да доведе и до законодателни предложения по-късно тази година, пише агенцията и отбелязва, че 60 години след основаването си Евроейският съюз търси начини отново да ангажира граджаните.Според Комисията е необходимо ЕС да увери, че стандартите му по отношение на човешките права, работните условия, безопасността на храните, общественото здраве и опазването на околната среда не ощетяват компаниите от страните членки. Също така е необходимо блокът да е по-упорит в усилията си да издейства достъп на европейски компании до обществени поръчки в трети страни, чиито фирми могат да участват в търгове на Стария континент.Необходима е и обща европейска позиция по въпроса за избягването и укриването на данъци, която да бъде представена на страните от Г-20, пише още в документа. В момента четири от държавите в клуба на двайсетте най-големи икономики (включително Великобритания) са членки на ЕС.\"Г-20 не е... единственият начин, но е единственото място или най-ефикасната форма за създаване на световни правила, с които ще се справи с укриването да данъци,\" каза вицепрезидентът на ЕК Юрки Катайнен.", "date": "2017.05.12", "title": "EС търси начини за \"по-честна\" свободна търговия, за да се бори с популизма"}
{"url": "http://www.dnevnik.bg/bulgaria/2017/05/12/2970006_lekarskiiat_sujuz_otnovo_zaplashi_da_sudi_zdravnata/", "text": "Българският лекарски съюз е готов да съди Националната здравноосигурителна каса, ако не бъдат изплатени надлимитните дейности на болниците. Те възлизат на 34 млн. лв. от април 2016 г. до април 2017 г. Друга критика от лекарите е и за намалените бюджети на Регионалните здравни каси в страната за тази година.Това съобщи Лекарският съюз пред медиите. Същата позиция ръководството на съсловната организация заедно с асоциациите на частните и държавните болници в България са изразили и на лична среща с ръководството на касата в сряда.\"Още през април тази година сезирахме касата, че не е постъпило плащане в размер на 18 770 711 лв. за дейности в болнична помощ и 406 770 лв. за медицински изделия. Това са изразходвани средства за периода април 2016 г. – ноември 2016 г., приети за обезпечаване от НЗОК с решение № РД-НС- 04-6 от началото на 2017 г. Търпеливо очакваме да видим какво ще е решението на касата относно неизплатената надлимитна дейност. Ако НЗОК, все пак реши да не се разплати с болничните заведения, сме готови да заведем дело в най-кратки срокове\", заяви председателят на съсловната организация д-р Венцислав Грозев. лекарите направиха още в началото на годината, след примера на , което обжалва бюджетните решения на НЗОК от края на 2016 г.", "date": "2017.05.12", "title": "Лекарският съюз отново заплаши да съди здравната каса за неизплатени дейности от 2016 г."}
{"url": "http://www.dnevnik.bg/pr_sfera/2017/05/12/2969990_80_ot_bulgarite_iskat_da_prekarvat_poveche_vreme_v/", "text": "Близо 80% от българите биха искали да прекарват повече време в планината. Чистият въздух, спокойствието и възможността да се заредят с положителна енергия са основните причини, които карат градския човек да търси контакт с природата, какъвто липсва на над 2/3 от хората.Това показват данните от проучване на Алфа Рисърч, проведено през март 2017г. сред градското население в България.Основните причини за тази тенденция са свързани с умората от забързания живот в града, постоянният стрес и нуждата от почивка сред природата, необходимостта да \"презаредиш\" и да си готов да се справиш с лекота с всяко предизвикателство.Планината се свързва с чистота, спокойствие, здравословния начин на живот и възможност да черпиш сила от природата. Тя е символ и на чистата вода – 69% от българите предпочитат бутилираната вода, която консумират, да произлиза от естествен източник в планината.Над 38% от българите ходят на планина само веднъж-два пъти годишно, а биха искали значително по-често да избягат от напрегнатия живот в града. Липсата на свободно време (за 62%), както и финансовите ограничения (за 35%) са сред основните причини хората да не прекарват достатъчно време в планината.Планината се посещава най-вече със семейството (за 64% от анкетираните) и в компанията на приятели (за 31%). Едва 6,5% от анкетираните прекарват времето си в планината сами.Пътуването сред природата е все по-предпочитан начин за разтоварване и почивка през почивните дни. Преобладаваща част от българите (53.8%) избират да почиват както на планина, така и на море; 26.4% планират почивката си изцяло на планина; докато тези, които искат да почиват само на морето са едва 19.8%. Основните фактори при планиране на почивката са финансите на домакинството, свободното време и децата в семейството.", "date": "2017.05.12", "title": "80% от българите искат да прекарват повече време в планината"}
{"url": "http://www.dnevnik.bg/kultura/2017/05/12/2970016_otkus_ot_pumpal_na_vladislav_todorov/", "text": "На 12 май четем \"Пумпал\" – дългоочаквания нов роман на Владислав Тодоров. На същата дата излиза и ново, юбилейно издание на култовата му книга \"Дзифт\", чиято екранизация се увенча с огромен успех.\"Пумпал\" е стряскащо изобретателна антиутопична приказка, в която смешното спъва страшното, иронията разваля магиите, абсурдът добива желязна логика, а езикът издевателства с чудото на творението, наречено човек. В случай че не знаете, Пумпала е капсулиран свят, кацнал на върха на Плешивата планина. Брутално световно чудо в ситуация на вариативна гравитация. Действието започва в една \"барутна нощ\" и ни захвърля в неприветливото бъдеще, на самия предел на човешката история, а там, в утробата на мрака, се крие щастливият край.Създаден по законите на черния роман, обилно напоен с пародия, \"Дзифт\" (176 стр., цена: 14 лв.) е пътуване назад във времето, към призрачна София от началото на 60-те. Една вече разпиляна в представите ни действителност, която хвърля дългата си сянка в настоящето. Филмовата адаптация в стил неоноар с режисьор Явор Гърдев печели награда за режисура на международния кинофестивал в Москва и \"Златната роза\" във Варна. В образа на Молеца се превъплъщава Захари Бахаров.Владислав Тодоров е доктор на философските науки, преподава кино и литература в Пенсилванския университет. Първата му книга \"Адамов комплекс\" излиза в София през 1991 г. В САЩ издава втората си книга – \"Червен квадрат, черен квадрат: Органон за революционно въображение\". Следват \"Малък парадокс за театъра и други фигури на живота\" и \"Хаотично махало: политическа публицистика\". Автор е на два екранизирани романа – \"Дзифт\" и \"Цинкограф\" с филмово заглавие \"Цветът на хамелеона\".Барутна нощ. Над полуострова се сипеше метеоритен дъжд и замрежваше луната. Двама иноземци, Ловеца на организми и Прогонващия луфтове, бяха намерили подслон в изоставен бункер на високопланински полигон. Идваха от различни краища на света. Случайността беше кръстосала пътищата им на това забравено от Бога място. Единият бе тръгнал да лови нелегални организми в Страната на ватузите, а другият – да прогонва луфтове в Долината на пурдотите. Бяха прекарали известно време в почистване и центроване на инструментите си и сега дояждаха тенекията с малеби от копърка, която бяха намерили изоставена в бункера. Капанът за организми и апаратът за прогонване на луфтове се търкаляха в краката им заедно с една очукана манерка с шампанизиран цвик. Двамата странници наблюдаваха огнения дъжд, облизваха обгорелите си пръсти и разгорещено беседваха по въпросите за края на света. – Стига трака с тая тенекия – измърмори сърдито Прогонващия луфтове. – Ходиш ми по нервите. – Дай цвика насам да си оплакна устата – нареди Ловеца на организми и след като хвана във въздуха манерката, която Прогонващия луфтове му хвърли, отпи голяма глътка от нея. – Искаш ли и ти? – подкани го той. – Мразя цвик – отсече Прогонващия луфтове, – особено газиран. – Затова ти се белят ноктите. – Ловеца на организми пусна манерката да се търкаля на пода в краката му. Взря се в далечината през амбразурата на бункера и за известно време остана така, взрян и затворен в себе си. Събеседникът му се опита да го върне в разговора. – Къде се отнесе? – Гледам да видя нещо някъде там, казват, било... – Ловеца на организми взе да клати глава с изумено лице, сякаш ненадейно бе онемял малко преди края на изречението. – Поврага! – възкликна той и с многозначителен жест духна пламъка на ло ената лампа. – Не се вижда! Димящата лой оживи задуха и той затрепери като пустинна мараня. Метеоритният валеж доби окси женна интензивност. – Какво трябва да се вижда? – попита с досада Прогонващия луфтове. – Краят на света. – Сериозно? – Буквално. – Сега, в тоя огнен дъжд? – Именно сега. – Къде? – Там горе, на върха на Плешивата планина – Човече, дрънкаш. Трескав си. – Трябва да случиш момента и ъгъла, за да го видиш. – Какво да видиш? – попита троснато Прогонва щия луфтове. – Пумпала! – възкликна сърдито Ловеца на организми и след като думите му останаха без реакция, добави: – Не си чувал за него!? – Не. – Не ти и трябва. Защо ти е да живееш със съзнание за постоянно надвиснала опасност. – Опасност от какво? – недоумяваше Прогонва щия луфтове.– От Пумпала! – Химери и караконджули! – Прогонващия луфтове взе да мига и да маха с ръка в опит да разпъди глупостите, които сякаш го бяха накацали. – Гледай да не се изкълчиш с тия, каква беше думата \"резки\" телодвижения. Говоря съвсем сериозно. Ако това как да кажа НЕЩО се от късне от върха на планината и тръгне да се търкаля надолу, край! – Въпреки че думите му бягаха като хлебарки във всички посоки, Ловеца на организми продължи тирадата си с драматично поставен глас: – Това НЕЩО ще премачка всичко живо на този полуостров, ще изплиска морето, ще задави изворите на реките. Дъждът внезапно спря и бункерът потъна в мъстилен мрак, който сиянието на новата луна за почна бавно да разрежда. Последва тегаво мълчание. Нечий стомах напевно закурка. – Тук е тихо, но там горе цари диамантена тишина – промълви Ловеца на организми, вторачен в разредения мрак. – Никакви луфтове – едва продума Прогонващия луфтове, вглеждайки се в безгласното небе. – Опитай се да го видиш. Прогонващия луфтове последва подканата и пусна погледа си по чезнещия контур на Плешивата планина. – Нищо – констатира той обезсърчен. – Гледам и нищо не виждам в тоя мрак. – Ако гледаш достатъчно дълго, ще го видиш. – Това важи за всяко нещо, което не се вижда. – Да спим тогава – отсече Ловеца на организми, – и утре е ден. Той легна на един от наровете и притихна, сякаш се отнесе. Светът наоколо замираше. Разликата между видимото и невидимото бавно изчезваше. – Кажи! – Гласът на Прогонващия луфтове разтърси покоя. – Какво е това нещо? Отваряш дума и не я затваряш. Ловеца на организми се изкашля сърдито. Надигна се и каза: – Нямам думи. Това е. Иди и с очите си го виж. Тая работа не е като нали се сещаш? – Мисълта му се заплете в кълчищата на езика. – Не, не се сещам. Като какво? – опита се да го измъкне оттам Прогонващия луфтове. – Като на баба ти хвърчилото Дайте да дърдорим, да чешем езици. Не става Трябва сам да го видиш и да се удивиш! – Нямам нито време, нито подметки да обикалям със \"страх и трепет\" чудесата на света – настояваше на своето.Прогонващия луфтове и след кратка пауза добави: – Навуходоносор казва следното, цитирам по памет: \"За разлика от всички твари във Вавилония само човекът е способен да се удивлява на себе си и на света, защото има, а не защото няма думи\". – Дай ми време да нагазя в тая дълбока мисъл – отвърна иронично Ловеца на организми.– Безсловесните твари не познават удивлението – продължи да настъпва Прогонващия луфтове. – Нали Адам е кръстил всички предмети на този свят, одушевени и неодушевени, удивлявайки се от тяхната обективна даденост. – Е, добре, щом Навуходоносор го казва, а той не е бил преходна фигура, ще намеря думи – оживи се Ловеца на организми и след като се превъртя един път на нара и се уви с рогозката като в пашкул, продължи да говори обърнат към стената: – Слушай внимателно. Ако наистина решиш да последваш съвета ми, призори ще изкачиш билото на планината и ще поемеш по ждрелото на Тежководната река в посока местността Тръбен кокал, ще повървиш стоти на хвърлея и изведнъж пред теб ще се роди нещо на вид толкова чуждо... – Тук той се замъчи да изкопчи от мозъка си друга дума и не след дълго попадна на нея: – ...толкова инородно и откровено иносказателно, че в миг ти се взима умът, връзва ти се езикът, спира ти се дъхът и... – При произнасянето на съюза \"и\" гласът на Ловеца на организми се изви и заби на място. – И какво? Ловеца на организми се удари с юмрук по челото, сякаш оправяше образа на стар лампов телевизор, и отсече: – И ти се къса погледът. – Нещото ти къса погледа!? – смая се Прогонващия луфтове. – Буквално – потвърди Ловеца на организми и добави: – Оставаш вцепенен до завръщането на нощта, когато гледката се изгубва пред очите ти. – Той се изкашля, отпи голяма глътка цвик от манерката и продължи: – Става дума за гигантски къс застинала нечовешка музика, за озверена архитектурна форма. Само си представи, едно безного бетонно чудовище клечи на върха на планината. Сякаш приземено по голяма нужда. – Къса ти погледа, казваш. – Прогонващия луфтове изглеждаше крайно озадачен. – Луцифер във формата на пумпал, толкова грамаден, че дори огледалните води на езерата, дето се разливат в долината, не могат да поберат отражението му. – Брутално! – Прогонващия луфтове се взря някъде дълбоко във външния свят, опитвайки се да улови с поглед въпросното нещо. – Къса ти се погледът, казваш? – промълви едва чуто той и въздъхна. – Буквално – повтори Ловеца на организми и се зае да доразвие образа на чудото: – Сякаш самосвал е изсипал от Космоса безогледни количества бетон в гигантско кофражно яйце. Народите на този по луостров го нарекли Пумпала и вдигнали до него вавилонска Часовникова кула, която днес промушва небето и го кара да кърви. – Да ти кърви небето! – Прогонващия луфтове се прекръсти. – Луцифернално! – възкликна Ловеца на организми. В този момент Часовниковата кула удари два часа. Ехото разнесе из долината мощните камбанни удари. – Ето! – Ловеца на организми изпадна в нездраво оживление. – Ясно – каза Прогонващия луфтове, без да му е ясно. Двамата странници се смълчаха. Изведнъж, сякаш по сигнал, се разнесе пулсиращо оглушително хрупане от всички страни и Плешивата планина за почна страшно да ечи. – Какъв е този шум? – Дървоядът. – Ловеца на организми се опитваше да надвика яростния шум. – Ненаситна напаст. Ликвидира листната маса на полуострова. Започва работа при новолуние. В този момент Часовниковата кула удари един часа. Ударът сякаш подплаши дървояда и той спря да работи. – Би един, а беше два, и то преди минути – възкликна смаян Прогонващия луфтове. – Времето тръгна назад с бясна скорост?! – Спокойно. Пумпала е омагьосан хронотоп, затворил в себе си края на света. Схващаш ли? – Това не мога да го схвана. – И аз не мога – промълви с философско отстранение Ловеца на организми. – Никой не може, защо то е самата истина. Ударната вълна от биенето на Часовниковата кула беше толкова силна, че разпъди мрака, забулил върха на Плешивата планина. – Ето го – промълви заклинателно Прогонващия луфтове. – Виждам го! – възкликна той, докато се опитваше да задържи в погледа си овален призрачен обект, кацнал на върха на планината, от чийто корпус израстваше висока кула, толкова висока, че върхът ѝ докосваше рога на новата луна. – Ето го, имаме го – възкликна Ловеца на организми, сякаш обектът беше успешно заснет. – А вътре, какво има там вътре? – попита със стиснато гърло Прогонващия луфтове, готов да се прекръсти за пореден път. Ловеца на организми се смълча. Не знаеше как да продължи разказа си. Не беше влизал вътре. Не само той, никой.", "date": "2017.05.12", "title": "Откъс от \"Пумпал\" на Владислав Тодоров"}
{"url": "http://www.dnevnik.bg/detski_dnevnik/2017/05/12/2968051_s_decata_v_pochivnite_dni_13_i_14_mai/", "text": "Ако имате информация за интересно предстоящо събитие и искате да я споделите с други родители, пишете ни на .\"Вълшебната къща на Ема\" кани деца от 4 до 12-годишна възраст на работилница  от 17 часа. Занятието е подходящо за всички, които обичат да се цапат и да се забавляват. Цената е 15 лева, като всички материали са осигурени. Необходимо е предварително записване на тел: 0887764649, оставите съобщение на страницата във \"Фейсбук\" или на . е името на заниманието, в което децата ще учат и играят в . Като истински детективи ще разрешават загадки, свързани със София. Ще тренират наблюдателността си, умения за ориентиране по карта и посоките на света. Всяко дете ще изработи собствена настолна игра – Улиците на София, а накрая ще се играе. Занятията се провеждат в сградата на Съюза на архитектите, ул. \"Кракра\" 11, групите са от 10, 13 и 15 часа. Записване и допълнителна информация на - Освен че ще бъде вълнуващо за участниците, всички, дошли да подкрепят своя отбор на полуфинала на , ще могат да се включат в куп игри с атрактивни награди. Всички са поканени в Техническия университет във Варна, където от 10 часа 33 отбори от Варна и региона ще се включат в надпреварата.- ателието на   очаква децата в природонаучния музей от 11 до 12:30 ч. за деца между 5 и 7-годишна възраст и от 13 до 14:30 ч. за деца между 8 и 10 години. Необходимо е предварително записване на . Информация можете да получите на 0889/ 996724, 0882 523281.\"Вълшебната къща на Ема\" кани деца от 4 до 12-годишна възраст на работилница  от 17 часа. Занятието е подходящо за всички, които обичат да се цапат и да се забавляват. Цената е 15 лева, като всички материали са осигурени. Необходимо е предварително записване на тел: 0887764649, оставите съобщение на страницата във \"Фейсбук\" или на .- детският научен център  е отворен за всички срещу билет от само 2 лева.", "date": "2017.05.12", "title": "С децата в почивните дни (13 и 14 май)"}
{"url": "http://www.dnevnik.bg/politika/2017/05/12/2970020_postoianno_prisustvie_na_policiia_vuv_vsiako_selo/", "text": "Министерството на вътрешните работи няма да осигури постоянно полицейско присъствие във всяко населено място, но ще има такова, когато се наложи. Това се разбра от думите на вътрешния министър Валентин Радев в кулоарите на парламента днес.Мотивът - населените места у нас били около 50 хил., а служителите на МВР - 52 хил. души и нямало как да наемат още.В момента се разработвал планът как ще работят мобилните групи с полицаи и кога ще ходят по селата.Полицай във всяко населено място бе едно от предизборните обещания на ГЕРБ.", "date": "2017.05.12", "title": "Постоянно присъствие на полиция във всяко село няма да има, обяви вътрешният министър"}
{"url": "http://www.dnevnik.bg/bulgaria/2017/05/12/2970012_nai-dulgo_jiveiat_jitelite_na_sofiia_i_kurdjali/", "text": "Най-висока е средната продължителност на живота в София и Кърджали. Най-ниска е във Видин, Монтана, Враца и Разград.Очакваната средна продължителност на предстоящия живот на българите, изчислена за периода 2014-2016 г., е 74.7 години. Това показват данните на Националния статистически институт (НСИ).Спрямо предходния период от 2013 г. до 2015 г. очакваната средна продължителност на предстоящия живот на населението на страната се е увеличила с 0.2 години. България, Латвия и Литва са на последните места по този показател в Европейския съюз. Първенци са Испания, където средната продължителност на живота е 83 години, и Италия с 82.7 години.Средната продължителност на живота при мъжете е 71.2 години, докато при жените е със 7 години по-висока - 78.2 години. За периода между 2006 г. и 2016 г. увеличението при мъжете е с 2.2 години, а при жените - с 1.9 години. Жените живеят по-дълго от мъжете във всички области на страната, сочи статистиката.Средната продължителност на живота на населението в градовете е 75.5 години и е с 2.9 повече от това на населението в селата. За последните 10 години населението в градовете е увеличило живота си с 2.5 години, а в селата - с 1.1 години.", "date": "2017.05.12", "title": "Най-дълго живеят жителите на София и Кърджали"}
{"url": "http://www.dnevnik.bg/zdrave/2017/05/12/2970023_vma_predlaga_bezplatni_pregledi_za_rak_na_kojata/", "text": "ВМА се включва в Националната кампания за профилактика на рака на кожата, като на 17 май, следващата сряда, ще предлага безплатни профилактични прегледи.Медицински специалисти от Клиниката по дерматология и венерология ще извършват безплатните консултации в кабинети 227-А и 227-Б в поликлиниката на ВМА. Прегледите ще се осъществяват след предварително записване на телефони: 02/ 92 26 181 и 02/ 92 25 002 до 13 ч.Кампанията е насочена само към образувания на кожата, подозрителни за кожен рак. Няма да бъдат консултирани пациенти с други кожни заболявания, уточняват от болницата.", "date": "2017.05.12", "title": "ВМА предлага безплатни прегледи за рак на кожата следващата седмица"}
{"url": "http://www.dnevnik.bg/sviat/2017/05/12/2970039_trump_suzdade_komisiia_koiato_da_razsledva/", "text": "Американският президент Доналд Тръмп създаде комисия за разследване на изборните измами, съобщи Белият дом. Месеци наред новият президент подхвърляше недоказани твърдения, че е имало масови фалшификации на изборите през ноември 2016 г., които той самият спечели.Първоначално Тръмп твърдеше, че е получил \"народния вот\" - тоест, по-голям брой хора са гласували за него, отколкото за Хилъри Клинтън. По-късно се оказа, че истината е тъкмо обратната.Клинтън бе спечелила с около 3 млн. повече гласове, но загуби заради изборната система на САЩ. Вторият ѝ етап минава през т.нар. \"Електорална комисия\", в която всеки щат има определен брой електори. Тръмп спечели по-голям брой електори, но не и по-голям брой \"чисти\" гласове.Комисията ще бъде председателствана от вицепрезидента Майк Пенс, уточнява агенция \"Ройтерс\". Ходът на Тръмп разгневи правозащитни групи и конгресмени демократи, които обвиниха държавния глава, че се опитва да потуши гласовете на народа.\"Подпис върху парче хартия няма да направи лъжитена Тръмп истина\", заяви Дейл Хо от Американския съюз за граждански свободи (ACLU).", "date": "2017.05.12", "title": "Тръмп създаде комисия, която да разследва недоказаните му твърдения за изборни измами"}
{"url": "http://www.dnevnik.bg/biznes/2017/05/12/2970031_dogovorut_s_mobilen_operator_moje_da_se_prekrati_do_7/", "text": "Договорът с мобилен оператор може да бъде прекратен без неустойки до 7 дни след сключването му, ако клиентът не е дал съгласието си той да влезе в сила веднага, припомнят от Комисията за защита на потребителите.Така потребителят ще има право да обмисли условията и ако прецени, че са неизгодни за него, да се откаже – каквато възможност се дава в 14-дневен срок при покупки от разстояние. Потребителят по никакъв начин не може да бъде принуден да положи подписа си под заявлението за незабавно влизане в сила на договора. Това припомни председателят на Комисията Димитър Маргаритов пред държавното радио.Той призова потребителите да не подписват нови договори само във връзка с отпадането на роуминга от 15 юни. \"Възможно е обаче да има потребители, чиито договори по съвпадение изтичат точно в този момент. Тогава започват настойчиви обаждания от страна на мобилните оператори за това да подпишат нови срочни договори. Предлагат се уж по-изгодни условия, а всъщност целта е потребителят да бъде обвързан със срочен договор, тъй като неговото прекратяване е по-сложно, макар не чак толкова, колкото беше пред известно време\", коментира той.И подчерта, че потребителят не е длъжен и по никакъв начин не може да бъде накаран да подпише нов срочен договор, а след изтичането на текущия, действащият би трябвало да се трансформира в безсрочен, който може да се прекрати с едномесечно предизвестие.Председателят обърна внимание на това подробно да се четат условията преди подписването на договор. \"Колкото и напрегната да е обстановката в офисите на мобилните оператори, винаги преди да подпишете нов договор, проучете внимателно дали освен това, което на пръв поглед е напълно ясно – месечна такса, безплатни минути, колко интернет трафик ползвате безплатно или на преференциална цена, няма и нещо друго, което ще се наложи да платите.В един договор може да има доста съпътстващи услуги и в рамките на новите условия потребителите да не забележат, че се добавят и други, за които ще трябва да плащат допълнително, предупреждава още Маргаритов.Например, да излезе така, че наистина говорейки по мобилния си телефон, абонатът да разполага с повече безплатни минути, но същевременно да има още една СИМ карта, за която ще трябва да плаща месечна такса. Във връзка с абитуриентските балове Маргаритов предупреди да се следи внимателно какви условия се предлагат при организирането на групово посещение на ресторант, заведение и т.н. Така ще отпадне рискът впоследствие да се окаже, че в момент, \"когато няма никакво значение какви разходи ще се наложи да направят празнуващите за хубавото доизкарване на вечерта, да плащат допълнително за нещо, което уж предварително е било включено в цената\".Маргаритов добави съвет и за случаите, когато в по-камерна среда родителите със своите близки искат да поздравят абитуриента и прибягнат до услугите на фирма за кетъринг, например.\"Тук също има случаи, в които сме установили, че търговците се възползват от приповдигнатото настроение и умишлено премълчават някои допълнителни услуги – било транспортни, било по логистиката, и когато това вече е факт, родителите нямат избор, освен да доплатят. Но потребителите не трябва да дават възможност търговците да предявяват такива изисквания към тях само под натиска на това, че вече няма връщане назад. Ако има такова притеснение от страна на потребителите, ние сме насреща – можем да им помогнем\", каза в заключение председателят.", "date": "2017.05.12", "title": "Договорът с мобилен оператор може да се прекрати до 7 дни без неустойки"}
{"url": "http://www.dnevnik.bg/sport/2017/05/12/2970042_hari_rednap_e_gotov_da_vurne_berbatov_v_angliiskiia/", "text": "Димитър Бербатов може да се завърне в английския футбол, макар и във второто му ниво - Чеммпъншип. Той е желан от бившия селекционер на Англия Хари Реднап, който днес подписа постоянен договор като мениджър на \"Бирмингам\".Реднап пое бирмингамци преди последните три кръга на сезона и след две загуби и една победа успя да ги спаси от изпадане. Отборът завърши на 20-а позиция - на две точки от зоната на изпадащите, в която останаха \"Блекбърн\", \"Уигън\" и \"Родъръм\".Реднап, който замени на поста Джанфранко Дзола, подписа договор за една година. Според английските медии 70-годишният специалист ще насочи селекцията си към опитни футболисти, които са свободни агенти и мога да бъдат взети без трансферна сума. \"Витал Бирмингам\" твърди, че Реднап вече е провел разговори с Бербатов. Мениджърът е разговарял с още четирима-петима играчи, а другите му цели за центъра на атаката са Джърмейн Дефоу и Питър Крауч, пише още местното издание. Вариантът \"Бербатов\" обаче бил най-реалистичен.Българският нападател е без отбор от лятото на 2016 г., когато напусна гръцкия ПАОК. Той неколкократно заяви, че иска да се върне в Англия, но Бившият играч на \"Манчестър юнайтед\" навърши 36 години през януари, но беше категоричен, че се чувства в отлична форма, има голямо желание да играе и ", "date": "2017.05.12", "title": "Хари Реднап е готов да върне Бербатов в английския футбол"}
{"url": "http://www.dnevnik.bg/intervju/2017/05/12/2970032_zashto_kristian_kostov_pee_za_bulgariia_a_ne_za_rusiia/", "text": "Кристиан Костов е един от фаворитите на тазгодишното издание на \"Евровизия\". Той ще представи България. А можеше да се яви и от името на Русия, защото е роден в Москва, пише руската редакция на Дойче Веле. 17-годишният Кристиан Костов е най-младият участник в тазгодишното издание на песенния конкурс \"Евровизия\". Много руснаци го познават от телевизионното шоу \"Голос\" от 2013, в което той стигна до финала. На \"Евровизия\" 2017 той ще участва с баладата \"Beautiful Mess\", която е \"класирана\" от букмейкърите на второ място. Всъщност, Кристиан Костов е роден в Москва и спокойно би могъл да пее и за Русия. Той обаче ще представя България. Андрей Бренер се срещна с него в Амстердам:Кристиан Костов: ...живея. Продължавам да живея в Москва. Там завършвам училище.Кристиан Костов: Защото съм българин. Имам български паспорт. Аз съм гражданин на ЕС. Последните две години прекарах повече време в България, отколкото в Русия. Финалист съм в българския X-Factor. Там вече излезе и първият ми сингъл. В България съм на върха на славата.Кристиан Костов: Иска ми се. Защо не!  Но това е много сложно. Аз съм само на 17 години, а вече се опитваме да работим минимум на два музикални пазара. Искам да стана световно известен. И това не е просто някаква детска мечта. Смятам, че човек има всички шансове да стане световно известен. И не само аз, а всеки, който работи и продължава да се развива в областта, която обича. Не мога да опиша с думи колко много обичам професията си. Често ме питат какво бих правил, ако не пеех. Нямам отговор на този въпрос. Не мога да си представя нищо друго за себе си.Кристиан Костов: Най-големият ми идол е Ед Шийрън. Този човек разчупи всички стереотипи в съвременната музика. Всички казват, че трябва да бъдеш плейбой, да пееш \"тра-ла-ла\" и всичко ще бъде наред. Но този човек е свръхмузикален. Той далеч не е плейбой, а напълно нормален млад човек. Нито пък е от онези, които само помпат мускули във фитнеса.Кристиан Костов: Прекланям се пред Дмитрий Билан. За мен беше чест да работя заедно с него и да попадна в неговата група. Харесвам много и Сергей Лазарев.Кристиан Костов: Не само от Русия. Разчитам на подкрепа от всички. Затова работя усилено в социалните мрежи и по различни медии. Ние се стараем да разпространяваме песента навсякъде. И засега всичко върви добре.Кристиан Костов: Как да не ме притеснява? Много мои приятели ми казват: \"Страхотно! Сигурно се гордееш със себе си.\" Тъкмо обратното. Ужасно се страхувам. Хората дори залагат пари за мен. А ако ги разочаровам? Затова не ми остава нищо друго, освен да победя. ", "date": "2017.05.12", "title": "Защо Кристиан Костов пее за България, а не за Русия"}
{"url": "http://www.dnevnik.bg/politika/2017/05/12/2970051_sultanka_petrova_miroslav_nenkov_i_oshte_7_dushi_sa/", "text": "Със заповед на премиер Бойко Борисов бяха назначени девет зам.-министри, съобщиха от правителствената пресслужба. Сред тях личат имената на депутатите от предишния парламент Султанка Петрова и Георг Георгиев, както и това на , който заемаше същата позиция в здравното министерство в служебния кабинет на Марин Райков.Четирима души са назначени за зам.-министри във външно министерство. Бившият посланик в Израел Юрий Щерк е един от тях. Той е бил и е постоянен представител на България в Съвета на Европа. Бившите посланици в Португалия и Гърция Тодор Стоянов и Емилия Кралева, както народният представител в 43-ото Народно събрание Георг Георгиев са другите трима, които стават заместници на Екатерина Захариева.Здравният министър Николай Петров ще има за заместник Мирослав Ненков. Освен в кабинета на Райков, анестезиологът взе участие и в служебното правителство на Георги Близнашки, където обаче беше министър.Двама зам.-министри попълват екипа в земеделското министерство. Цветан Димитров поема за трети път този пост, като преди това е участвал и в другите две правителства на Борисов. Атанас Добрев пък е дългогодишен служител на Държавен фонд \"Земеделие\".Бившият депутат Султанка Петрова е назначена за заместник-министър на труда и социалната политика. За зам.-министър на културата пък е назначен Румен Димитров, който е заемал същата длъжност и в периода 2001-2002 г.", "date": "2017.05.12", "title": "Султанка Петрова, Мирослав Ненков и още 7 души са назначени за зам.-министри"}
{"url": "http://www.dnevnik.bg/bulgaria/2017/05/12/2970093_sofiiskiiat_raionen_sud_osudi_martin_karbovski_za/", "text": "Софийският районен съд (СРС) осъди журналиста Мартин Карбовски за преследване на правозащитника Радослав Стоянов, съобщиха от Българския хелзинкски комитет (БХК). Самото преследване е прието от съда като форма на дискриминация. Решението е прецедент, като за първи път в страната се произнася подобна присъда.Повод за делото беше излъчено на 12 януари 2014 г. предаване по вече несъществуващата телевизия \"ТВ 7\". Откъс от него е посветен на Стоянов, а според БХК той става обект на оскърбления и подигравки. Нападките дошли заради подаден от него сигнал до Комисията за защита от дискриминация срещу Карбовски за женомразка статия, написана от журналиста.Гостите в предаването на Карбовски Ангел Джамбазки и Андрей Слабаков също участвали в атаките срещу правозащитника, тъй като срещу тях също са предприемани правни действия от БХК и Стоянов за дискриминация.Според Софийския районен съд Карбовски е злепоставил името и образа на Стоянов в обществото. Журналистът представил дейността на правозащитника като \"подмолна\", а него – като \"доносник\". Карбовски неколкократно оприличил правозащитната му дейност, както и сексуалната му ориентация, на фашизъм, като се обръщал с израза \"гейове-фашисти\".Журналистът е осъден да заплати на Радослав Стоянов обезщетение за неимуществени вреди, да публикува диспозитива на осъдителното решение за своя сметка в ежедневник по избор на правозащитника, както и да се въздържа от всякакво по-нататъшно преследване спрямо него.Решението на Софийския районен съд подлежи на обжалване.", "date": "2017.05.12", "title": "Софийският районен съд осъди Мартин Карбовски за преследване на правозащитник"}
{"url": "http://www.dnevnik.bg/sport/2017/05/12/2970062_djokovich_se_klasira_za_polufinalite_v_madrid_bez_igra/", "text": "Миналогодишният шампион и двукратен носител на трофея Новак Джокович се класира за полуфиналите на турнира от сериите \"Мастърс\" в Мадрид. На сръбския тенисист дори не му се наложи да излезе на корта, след като съперникът му Кей Нишикори се оттегли от турнира заради контузия. Японецът, който преследваше четвърто поредно участие на полуфиналите в испанската столица, изпитва болки в дясната китка. \"За съжаление все още не съм 100% готов и не искам да рискувам. Ще трябва да си взема няколко дни почивка\", обясни световният №8.Той заяви, че се надява да бъде на линия за следващия турнир от сериите \"Мастърс\" - в Рим, който започва в понеделник. \"Основната ми цел обаче е да се възстановя напълно за \"Ролан Гарос\", допълни финалистът в Мадрид от 2014 г.Джокович ще преследва трети финал при петото си участие на полуфинал в испанската столица след 2008, 2009, 2011 и 2016 г. Следващият му съперник ще бъде излъчен от двубоя между рекордьора по титли Рафаел Надал и Давид Гофен от Белгия.Четвъртфиналите в горната половина на схемата противопоставят щастливия губещ от квалификациите Борна Чорич, , срещу Доминик Тийм, , и уругваеца Пабло Куевас срещу представителя на Германия Александър Зверев.", "date": "2017.05.12", "title": "Джокович се класира за полуфиналите в Мадрид без игра"}
{"url": "http://www.dnevnik.bg/zelen/2017/05/12/2970047_deputatite_se_gotviat_da_glasuvat_uduljavane_na_sroka/", "text": "Един от първите законопроекти, с които ще се захване парламентът на първото си заседание следващата сряда се оказа експресно внесен и спорен. Става дума за поправки, с които да се удължи с още три години срокът за строителство на Черноморското крайбрежие. Това позволява на частни собственици на земи с променено предназначение по крайбрежието, но и на големи инвеститори на Камчийски пясъци, Карадере и Иракли, да реализират строителните си проекти до 2020 г. По сегашния закон срокът изтича след 10 дни.Това ще стане възможно, ако депутатите одобрят , внесен от група депутати от \"Обединени патриоти\" и ГЕРБ. За влизането на проекта в пленарна зала идната сряда съобщи един от вносителите Христиан Митев от Патриотите пред журналисти в петък. Той призна, че е обсъждано докуменът да бъде гласуван днес преди парламентарния контрол. От БСП обявиха, че става дума за лобистка поправка, внесена спешно заради \"крупни инвестиционни проекти\". Вчера законопроектът беше одобрен единодушно на първо четене от комисията по земеделие, съобщи \"Медиапул\".Поправката предвижда да се удължи от 6 на 9 години срокът, след който земеделската земя с променен статут за застрояване става отново земеделска. На практика той изтича след десет дни - на 23 май 2017 г. , а предложението е да се измести до 23 май 2020 г.Основен мотив за промените, посочени от вносителите от \"Обединени патриоти\", е \"да овъзмезди и да защити интересът на дребните собствени и семейства със среден и нисък доход\", които били ощетени през изминалите години да реализират инвестиционните си намерения заради \"жестоката икономическата криза\" и влезли впоследствие \"административни забранителни актове и законодателни промени, които обслужват необществен интерес\".Поставянето на тези дребни собственици в неравностойно пазарно положение, според законотворците, е наказание и е несрпаведливо спрямо най-уязвимата част от българското население. Според вносителят, става дума за стотици семейства, които са успели да сменят предназначението на едва 0,001% от поземления фонд.\"Срам е първият законодателен акт на 44-ото Народно събрание да бъде такъв лобистки законопроект,\" коментира заместник-председателят на \"БСП за България\" Жельо Бойчев в парламента в петък. По думите му, вместо промяна и обещания нов морал от мнозинството, българските граждани са свидетели на лобистко законодателство.БСП настоява всички граждански и екологични организации да направят внимателен анализ на тези обекти и да се проведе обществена дискусия преди обсъждането на законопроека в пленарна зала.\"Искането за удължаването на срока в момента е знак, че новото мнозинство продължава политиката на правителството на Станишев и тройната коалиция,\" коментира Тома Белев от \"Асоциацията на парковете в България\" пред \"Дневник\" и напомни, че не става дума само за дребни собственици, но и за големи инвеститори като тези на Камчийски пясъци, Карадере и Иракли.\"В обхвата на това ограничаване се включват 1500 декара дюни, заменени като пасища от правителството на Станишев край Камчия за 14 и 18 стотинки на кв. метър. Естествено има и десетки други случаи на заменки на земеделски земи по цялото Черноморие и планинските курорти,\" припомни Белев един от най-емблематичните примери за заменки от миналото.Белев посочи, че през 2007г. и 2008 г. \"на всеки две минути от работния ден се променяше предназначението на 1 декар земеделски и горски земи\". Промяната на предназначението на собствеността в момента се извършва след процедури по екологична оценка и оценка за съвместимост с целите на Натура 2000 на подробния устройствен план. \"Но това не винаги е било така и тези разпоредби решаваха равнопоставеността на всички пред закона.\"По думите му решенията по екологична оценка и оценка за съвместимост имат срок за действие от 5 години и няма как промяната на предназначението да има по-дълъг срок след като строителството не е извършено.", "date": "2017.05.12", "title": "Депутатите се готвят да гласуват удължаване на срока за строителство по Черноморието"}
{"url": "http://www.dnevnik.bg/sport/2017/05/12/2970058_mourinyo_aiaks_shte_ima_predimstvo_vuv_finala_na_liga/", "text": "Мениджърът на \"Манчестър юнайтед\" Жозе Моуриньо заяви, че спечелването на Лига Европа ще бъде перфектен завършек на първия му сезон начело на отбора. Според него обаче \"Аякс\" ще има предимство във финала заради натоварената програма на \"червените дяволи\". Двата отбора ще се срещнат на 24 май в Стокхолм, след като късно снощи  и победа с 1:0 в първия мач на испанска земя, а \"Аякс\" преодоля \"Лион\" с общ резултат 5:4.Холандското първенство приключва в неделя. Шампионът на страната все още не е ясен, като \"Фейенорд\" води с една точка пред \"Аякс\". \"Юнайтед\" пък ще трябва да изиграе последните си три мача от Висшата лига в рамките на една седмица. В неделя \"червените дяволи\" гостуват на \"Тотнъм\", след което им предстои визита на \"Саутхемптън\" на 17 май и домакинство на \"Кристъл палас\" в последния кръг на 21 май. \"Аякс\" вече мисли за финала. Тяхното първенство завършва в неделя и те ще имат 12 дни, за да се подготвят. На нас ни остават още три мача във Висшата лига и ще имаме три дни да се подготвим за финала в Лига Европа\", коментира Моуриньо.\"Надявам се \"Кристъл палас\" да няма за какво да играе в последния кръг, защото ще направя много промени в състава. Няма значение какво ще се случи и никой не може да ни обвинява, защото три дни по-късно играем финал\", допълни португалецът. Той определи сезона на \"Юнайтед\" като много труден, но с потенциал за отличен завършек. \"Ще бъде чудесно, ако спечелим Лига Европа. Финалът ни дава шанс да вземем трофей, да се върнем в Шампионската лига и да приключим сезона по перфектен начин, защото това ще е последният ни мач\", каза още Моуриньо.", "date": "2017.05.12", "title": "Моуриньо: \"Аякс\" ще има предимство във финала на Лига Европа"}
{"url": "http://www.dnevnik.bg/sviat/2017/05/12/2970144_blizo_100_000_junoshi_sa_se_zapisali_v_rusko/", "text": "Около 95 хиляди ученици от 85 региона на Русия са се присъединили към патриотичното движение \"Юнармия\" (\"Млада армия\"), откакто то бе създадено преди година и половина, съобщава руското министерство на отбраната, цитирано от ТАСС.Само в петък в Абакан, в южната република Хакасия, в движението са влезли още 200 души, произнасяйки клетва за вярност на отечеството и на цялото братство, отбелязва институцията.В края на май в парка \"Патриот\" ще се проведе \"Общоруски митинг на Юнармия\", допълва ведомството. \"Патриот\" е военно-патриотичен парк на културата и отдиха на Въоръжените сили на Руската Федерация, официално открит на 16 юни 2015г. в Подмосковието, където по думите на министъра на отбраната Сергей Шойгу младежите от \"Юнармия\"  специално изградено копие на Райхстага. бе създадено три месеца по-късно - на 29 октомври 2015г., по инициатива на министър Шойгу. На практика това бе преформулиране на съществуващата от 90-те години детско-юношеска организация \"Движение на младите патриоти\".Като основна своя дейност движението описва \"младежките военно-спортни игри, детско-юношеските военно-патриотични клубове, състезания по приложни спортове, опазване на паметта и походи по места на бойна слава.\"", "date": "2017.05.12", "title": "Близо 100 000 юноши са се записали в руско военно-патриотично движение"}
{"url": "http://www.dnevnik.bg/sviat/2017/05/12/2970151_rusiia_e_prehvanala_amerikanski_razuznavatelen_samolet/", "text": "Министерството на отбраната в Москва потвърди днес, че американски разузнавателен самолет Пи-8 \"Посейдон\" е бил прехванат от руски изтребител Су-30 на 9 май над Черно море, предаде ТАСС.Руски средства за контрол над въздушното пространство откриха около 12.00 ч. на 9 май над неутрални води от Черно море въздушна цел, наближаваща държавната граница на Русия. За прехващането ѝ бе изпратен изтребител Су-30 от дежурните сили на противовъздушната отбрана в Южния военен окръг.След приближаване на безопасно разстояние пилотът на руския изтребител визуално разпозна въздушния обект като американски разузнавателен самолет Пи-8 \"Посейдон\", заяви събеседник на агенцията от министерството.Руският изтребител изпълни маневра, с която \"поздрави\" американските пилоти, след което американският самолет-разузнавач промени маршрута си и започна да се отдалечава от границата с Русия. Изтребителят Су-30 благополучно се завърна на летището, където е базиран, добави източникът.По-рано телевизия Ен Би Си, цитирайки американските военноморски сили, съобщи, че руски изтребител е прелетял на разстояние под 7 метра от патрулен самолет за борба с подводници \"Посейдон\" на американския флот във въздушното пространство на Черно море на 9 май. Споменат бе обаче изтребител Су-27.Според телевизията американският самолет е извършвал обичаен патрулен полет. Говорителка на американските военноморски сили заяви пред Ен Би Си, че според командира на екипажа на \"Посейдон\" действията на пилотите от САЩ и от Русия са били професионални и безопасни. /БТА", "date": "2017.05.12", "title": "Русия е прехванала американски разузнавателен самолет над Черно море"}
{"url": "http://www.dnevnik.bg/sviat/2017/05/12/2970109_reformist_i_dvama_hardlaineri_imat_shansove_za/", "text": "Иранците ще гласуват на президентски избори другата седмица, на които държавният глава Хасан Рохани ще се опита да спечели втори мандат.Срещу него ще се изправят още петима кандидати, одобрени от Съвета на настойниците (частично неизборен орган, който разглежда ). Сред тях не е бившият президент Махмуд Ахмадинеджад, който не беше допуснат до надпреварата.От шестима кандидати, одобрени от Съвета на настойниците, четирима са с шансове за успех. От един се очаква, че може да се оттегли от надпреварата, а други двама се представят като консервативна алтернатива на президента Рохани. Срещу последния, който поддържа курс на затопляне на отношенията със САЩ и ЕС,  и духовенството в Иран. Върховният лидер на страната призова иранските политици да не гледат \"на запад\", а по-късно предупреди, че протести след изборите ще бъдат посрещнати с твърда реакция от Иран, особено ако зад тях стои, по думите му, \"богатият американски ционист\" Джордж Сорос.Духовникът Хасан Рохани спечели вота през 2013 г. с обещание да сложи край на международната изолация на Иран и да създаде  за иранците. Шейсет и осемгодишният държавен глава е и адвокат по образование. Под негово лидероство се осъществи и ядрената сделка с шестте световни сили през 2015 г., която сложи край на продължило близо десетилетие противопоставяне със Запада. Сделката предвиждаше вдигане на санкциите, наложени на Иран през 2016 г., в замяна на ангажимент от Техеран да ограничи ядрената си програма.Подкрепа за Рохани са заявили реформистите, предвождани от бившия президент Мохамад Хатами. Техните противници – хардлайнери, които се радват на подкрепата на духовния водач на Иран аятолах Али Хаменей, казват, че Рохани не е успял да съживи икономиката въпреки вдигането на санкциите.Близък съюзник на Хаменей, Раиси се смята за основния кандидат от хардлайнерите. Влиятелният, но не високопоставен в шиитската йерархия духовник е от десетилетия част от съдебния орган, който който упражнява контрол над страната от името на духовенството.Професорът по право се представя като защитник на бедните в страната и твърди, че Рохани не може да се справи с икономиката. Обещава възраждане на ценностите на Ислямската революция от 1979 г. Хардлайнерите също подкрепят Раиси, назначен от Хаменей през 2016 г за попечител на организация, която управлява даренията за смятаното за най-важно светилище в Иран в северния град Машхад.През 1988 г. той е сред четиримата шариатски съдии, под чийто надзор хиляди политически затворници са екзекутирани. Някои ирански политици вярват, че Раиси се спряга за наследник на Хаменей, а президентството е само първата стъпка. Подобен път извървява самият Хаменей, който служи два мандата като държавен глава, преди да стане върховен лидер на ислямската република след смъртта на аятолах Хомейни през 1989 г.Бившият шеф на полицията в Иран е кмет на столицата Техеран от 2005 г. насам и се смята за прагматичен консерватор. Той също кпитикува политиката на Рохани, обещава да удвои доходите в страната, да се справи с безработицата и да създаде пет милиона нови работни места. Кандидатира се както в изборите от 2005 г., така и в последните, които спечели Рохани. Рейтингът му пострада от разследване за корупция през 2016 г., а и от срутването на кула в Техеран, което отне живота на 20 пожарникари.Харизматичният градоналалник не изглежда като фаворит за президентския пост, но може да се окаже основната заплаха за сегашния президент Хасан Рохани, ако победи останалите хардлайнери и достигне до балотаж. Бивш командир от Революционната гвардия с добре изваяна брадичка и реноме на човек на действието, правоспособен пилот и носител на популистки послания в икономиката - Бакер Калибаф открито предизвиква върхушката, като отказа да оттегли кандидатурата си за изборите на 19 май. За разлика от бившия президент Махмуд Ахмадинеджад обаче той беше дисквалифициран, но източници от средите на хардлайнерите твърдят, че участието му ще разпилее гласове, които иначе могат да отидат при Раиси и да му помогнат да победи.Първият вицепрезидент на Иран се смята за умерен политик, който работи като министър на минното дело и промишлеността от 1997 г. до 2005 г. Шейсетгодишният Джахангири твърди, че се е кандидатира, за да \"стои до Рохани и да го допълва\".Той се регистрира на фона на притеснения сред поддръжниците на Рохани, че той може да бъде дисквалифициран. Някои анализатори очакват той да се оттегли преди самите избори, за да се разпилява вота сред реформистите.", "date": "2017.05.12", "title": "Реформист и двама хардлайнери имат шансове за президентския пост в Иран"}
{"url": "http://www.dnevnik.bg/bulgaria/2017/05/12/2970155_liliana_pavlova_stava_predsedatel_na_suveta_po/", "text": "Министърът за българското председателство на Съвета на Европейския съюз през 2018 г. Лиляна Павлова беше определена за председател на Съвета по европейските въпроси към Министерския съвет, съобщиха от правителствената пресслужба. Освен това тя ще представлява страната ни на заседанията на Съвет \"Общи въпроси\", когато темите са свързани с ротационното председателство на ЕС.Титулярният представител на България на тези заседания ще е вицепремиерът по правосъдната реформа и министър на външните работи Екатерина Захариева. Тя ще представлява страната и в Съвет \"Външни работи\", като ще отговаря и за внасянето в Министерския съвет на позициите за заседанията на Европейския съвет.Вицепремиерът Томислав Дончев пък ще участва в заседанията на Съвет \"Общи въпроси/Кохезионна политика\".Временната работна група към Съвета по европейските въпроси, която отговаря за изготвянето на позиции и участието на българската страна в преговорите за оттегляне на Великобритания от ЕС, се преобразува в постоянна. Това се налага заради навлизането на преговорите за Брекзит в същинска фаза.", "date": "2017.05.12", "title": "Лиляна Павлова става председател на Съвета по европейските въпроси"}
{"url": "http://www.dnevnik.bg/sport/2017/05/12/2970138_kralev_otkaza_da_se_angajira_sus_srok_za_turga_za/", "text": "Спортният министър Красен Кралев отказа да се ангажира със срок за провеждането на търг за дългосрочно отдаване за ползване на стадион \"Българска армия\" и тренировъчната база в Панчарево. Той заяви, че това е едно от основните неща, върху които се е концентрирал, но \"цялата процедура трябва да се извърви така, както законът е предвидил\".По думите му \"можеше по-рано да се обяви процедурата\", но \"няма причина за напрежение\" по този казус. \"От предишния мандат сме стартирали една процедура, която трябва да бъде довършена - имотите да се апортират към Национална спортна база. Оттам ще се направи процедурата кой да стопанисва обектите\", обясни Кралев, след като днес откри детския турнир Купа \"Проф. Иван Славков\". \"Да не се ангажирам със срокове. Правим всичко възможно. От няколко дни сме започнали втория мандат и вече работим по случая, за да се приключи този казус, защото неяснотата дава поводи за създаване на изкуствено напрежение\", допълни спортният министър.\"Процедурата трябва да се извърви такава, каквато законът е предвидил, и оттам нататък всички да се успокоят и да се концентрират върху най-важното - спортно-тренировъчния процес. За да може ЦСКА да си бъде на това място, на което винаги е бил\", каза още той.След развалянето на договора с изпадналия в несъстоятелност ПФК ЦСКА АД Кралев даде базите за временно ползване на ръководения от Гриша Ганчев \"ЦСКА - София\", чийто отбор се състезава в Първа лига. Договорът между клуба и министерството е до приключването на бъдещия търг.Оттогава Кралев неколкократно защити решението и обяви, че е било  Преди време спортният министър изтъкна, че .Интерес към ползването им има и \"ЦСКА 1948\", който играе в А окръжна група. Кралев многократно заяви, че базите ще се ползват от този клуб, който \"бъде подкрепен от привържениците\". Предстои да бъдат изяснени условията и критериите, при които ще се проведе конкурсът, но едно е ясно - който иска да ги ползва, ще трябва да върне около 1 млн. лева дългове, които ПФК ЦСКА АД има към министерството.В днешното си изявление след откриването на детския турнир Кралев заяви, че най-важните приоритети пред спортното министерство по отношение на футбола са два - продължаването на реконструкциите на стадионите и развитието на детско-юношеския футбол.\"Има проект за ремонт на стадиона в Монтана, който скоро се надявам да започне. Вече работим и по проект за осветление на стадиона на \"Етър\" (Велико Търново), който почти сигурно ще е новият участник в елита и трябва да имат възможност фенове да се насладят на играта, а не както се случи в този сезон с някои отбори. Това са най-важните неща - инфраструктура и детско-юношески футбол\", завърши Кралев.", "date": "2017.05.12", "title": "Кралев отказа да се ангажира със срок за търга за базите на ЦСКА"}
{"url": "http://www.dnevnik.bg/sport/2017/05/12/2969605_dnevnik_tursi_sporten_reporter/", "text": "Григор Димитров играе, а вие знаете как е най-вероятно да удари топката и къде ще я прати. Наясно сте с това как се разделя Първа професионална лига, кой срещу кого играе в плейофите и за какво.Продължавате напред с Кубрат Пулев, защото знаете кои са поясите, за които може да се бие и кого може да предизвика на ринга.Имате и самочувствие, че разбирате от спортовете и героите на деня, когато всички вече ги коментират, защото имате по-задълбочен поглед върху случващото се.И най-важното - имате критичен поглед, мислите и умеете да четете между редовете.Ако се разпознавате в описанието, може би вие сте бъдещ репортер в екипа на спортния отдел на \"Дневник\". Кандидатствайте, като изпратите СV и мотивационно писмо до до 22 май 2017 г., и отбележите, че е за репортери \"Спорт\".- Можете да предадете новина в 140 знака.- Можете да създадете или редактирате текст до ясно и кратко съдържание.- Отлично ниво на български език.- Английският е задължителен, а всеки друг език, който владеете, е плюс.- Оценяваме, ако сте активен в социалните мрежи, знаете силата и капаните на \"Туитър\" и ползвате интернет през телефона си.Това е работа за хора, които искат не само да създават новини, но след това да ги анализират и коментират.Ще се свържем само с кандидатите, които ще бъдат поканени на интервю.", "date": "2017.05.12", "title": "\"Дневник\" търси спортен репортер"}
{"url": "http://www.dnevnik.bg/bulgaria/2017/05/12/2970074_leko_narastva_broiat_na_decata_otglejdani_v_iasli/", "text": "В края на 2016 г. отглежданите в детски ясли деца общо за България е 16.4% и в сравнение с предходната година се увеличава с 0.2 процентни пункта, съобщиха от Националния статистически институт (НСИ). Най-високи са стойностите на показателя за областите Габрово (22.8%), София (22.2%) и Благоевград (20%), отчитат от там.В края на миналата година в България работят 829 самостоятелни детски ясли и яслени групи в детските градини с общо 32 611 места в тях. В сравнение с предходната година броят на местата в детските ясли нараства с 571, или с 1.8%.В градовете детските ясли са 703 с 30 264 места, а в селата - 126 с 2 347 места.Към 31 декември 2016 година осигуреността с места в детските ясли е 16.5%, като най-висока е тя в областите Габрово (25.7%), Благоевград (23.8%) и Ловеч (21.1%).", "date": "2017.05.12", "title": "Леко нараства броят на децата, отглеждани в ясли"}
{"url": "http://www.dnevnik.bg/biznes/2017/05/12/2970134_edva_prez_2020_g_goranov_ochakva_bjudjetut_da_e_bez/", "text": "Консолидираният бюджет(който включва освен държавния, но и този на висшите училища, на съдебната власт, на държавните медии и др.) ще продължи да е на дефицит до 2020 г. За тогава се прогнозира той да бъде балансиран, тоест разходите да са колкото приходите. Това показва актуализираната бюджетна прогноза на Министерството на финансите за периода 2018-2020 г.В нея се запазва очакването, че консолидираната фискална програма ще е на дефицит от 1% от БВП през 2018 г. и 0.5% от БВП през 2019 г. В средносрочен план не се предвиждат значителни промени на основните данъци и ставки при запазване на данъчната система и ниския дял на преразпределения от държавата БВП. Последното, според Министерството на финансите, означава, че публичните разходи са ограничени в рамките от 37.5% от БВП през 2018 г. до 36.5 % от БВП през 2020 година.Така основна цел на данъчната политика за периода 2018-2020 г. ще е повишаването на събираемостта и намаляването на дела на сенчестата икономика, както и намаляването на административната тежест и разходите за бизнеса и гражданите, се посочва в прогнозата.Осигурителната политика за периода 2018-2020 г. предвижда запазване на съотношенията на осигурителните вноски за фондовете на държавното обществено осигуряване (ДОО), като за 2018 г. се повишава размерът на осигурителната вноска за фонд \"Пенсии\" на ДОО с 1 процентен пункт.Диференцираният минимален осигурителен доход за самоосигуряващите се, съобразно облагаемия им доход, се увеличава за  съответно в размер на 510 лв., 550 лв., 600 лв. и 650 лв.; за  – 560 лв., 600 лв., 650 лв. и 700 лв.; за  – 610 лв., 650 лв., 700 лв. и 750 лева.В средносрочен план се предвижда увеличаване размера на минималната работна заплата от 460 лв. на 510 лв. от 1 януари 2018 г., на 560 лв. от 1 януари 2019 г. и на 610 лв. от 1 януари 2020 година.Наскоро КНСБ настоя  от следващата година.Финансовото ведомство прогнозира през следващите три години държавният дълг да се свие до ниво от 22.3 % от БВП към края на периода в резултат основно на погашения по дълга в обращение.", "date": "2017.05.12", "title": "Едва през 2020 г. Горанов очаква бюджетът да е без дефицит"}
{"url": "http://www.dnevnik.bg/kultura/2017/05/12/2957510_nova_generaciia_sreshta_einsturzende_neubauten_v/", "text": "\"Geniale Dilletanten\" (\"Гениални дилетанти\") - останало в историята с правописната грешка от флайъра си - е името на концерт, състоял се в западноберлинската зала Berliner Tempodrom на 4 септември 1981 г. Шоуто събира около 30 банди и самостоятелни изпълнители, които не се вписват в общия културен пейзаж, начело с днес легендарната индъстриъл група Einsturzende Neubauten.С имена като Die Tödliche Doris (\"Смъртоносната Дорис\"), Freiwillige Selbstkontrolle (съкратено F.S.K., \"Доброволен самоконтрол\") и \"Mode & Verzweiflung\" (\"Мода и отчаяние\") повечето от тях не само изповядват пънк и пост-пънк музикална естетика, но са художници, фотографи, кинематографисти и пърформанс артисти, които поставят началото на кратък, но много цветен период на германската сцена.Гостуващата изложба на \"Гьоте институт\" \"Гениални дилетанти\" иска да се гмурне в историята на тази субкултура и нещо повече - да направи паралели с българската ъндърграунд сцена по това време. Затова редом с фотографиите от 80-тарски Берлин в Университета по архитектура, строителство и геодезия ще се състои минифестивал с дискусии и прожекции на редки документални филми за \"хората от Кравай\" - поколението на \"Кале\", \"Ревю\" и \"Нова генерация\", събирало се край едноименната софийска закусвалня край НДК. Младежкият им бунт от последните години на социализма е документиран във впечатляващите снимки на Нели Недева-Воева, съпруга на покойния лидер на \"Нова генерация\" Димитър Воев.12.05., петък, 18:00 ч. в Централно фоайе, УАСГМодератор: Михаил ГруевУчастници: Боян Гюзелев, Нели Недева – Воева, Роберт Леви, Петър Миланов12.05., петък, 20:00 ч., Студио ПроЖектиране15.05., понеделник, 19:00 ч., Гьоте-институт, ул. \"Будапеща\" 1Революцията продължава, България, музикален, 25 мин., автор Георги Маринов, 1987 г.Ние от Кравай, България, документален, 25 мин., автор: Соня Лангова, 1988 г.19.05., петък, 18:30 ч., Гьоте институтДо утре, България , документален, 40 мин., автор: Станимир Трифонов, 1986 г.25.05., четвъртък, 18:30 ч., Гьоте институтДиректор на водопад, България, документален, автор: Иван Ковачев, 1989 г.31.05., сряда, 18:00 ч., Централно фоайе, УАСГЗа неформалните младежки движения и рок групи, създаването на сп. \"Ритъм\" и \"Блек топ\"-а в БНР, за зараждането на новата българска журналистика, за книгата \"Цветя от края на 80-те\" ще говорят говорят Румен Янев, Емил Братанов, журналисти, автори на книгата, и Доротея Монова, журналист и издател.Ще се представят снимки и музика (демозаписи) от епохата.", "date": "2017.05.12", "title": "\"Нова генерация\" среща Einsturzende Neubauten в изложба и минифестивал"}
{"url": "http://www.dnevnik.bg/bulgaria/2017/05/12/2969398_evrokomisiiata_dava_otsrochka_na_bulgariia_da_usvoi/", "text": "Основните и спешни приоритети пред Министерството на вътрешните работи са председателството на ЕС и усвояване на отпуснатите от Европейската комисия 160 млн. евро за справяне с бежанската криза. Това заяви новият вътрешен министър Валентин Радев.Той подчерта, че в процедурите по усвояването на парите има забавяне, което бе заявено и от служебния министър Пламен Узунов. Опасения за това беше споделил още бившият зам.-министър Филип Гунев.\"\",обясни Радев.Причината за забавянето по думите му е слаба административна компетентност, неорганизираност или \"може би хората са нови, това е нова дирекция (след отпускането на парите в МВР бе създадена дирекция за усвояването им - бел.ред.), която е направена скоро, и докато се сработят помежду си, то времето си тече, а сроковете са 1 октомври и до края на годината\". Той обясни, че парите са на два транша от 101 и 59 млн. евро, а срокът за усвояване на втория е до нова година.\"но това е важен приоритет, защото с тези пари ще купим оборудване\", допълни още министърът. Малка част от финансирането е за Министерството на отбраната, което участва в охраната на границата, но по-голямата част е за МВР.Другият приоритет е председателството на ЕС, обясни Радев. \"Трябва да отпушим системите за сигурност. Като дойдат от Европа хората, те очакват тука това, което са видели в Европа\", поясни министърът.Като своя задача определи да си направи екипа и да разпредели функциите в него, но не коментира имена.Той подчерта, че е външен за системата и затова ще бъде\"Никого няма да сменям насилствено, ако някой работи добре и е мотивиран, имам професионално ръководство, на което вярвам. Аз познавам половината главни комисари, двама не бях виждал и вече се запознах и с тях, знам какви професионалисти са. Помолих ги да кажат надолу, че идва един, който няма симпатии към никого, аз съм външен за системата и мога да уволнявам без да се притеснявам, нито ми е някакъв, нито познавам съпругата му, децата му, роднините му. Това да е ясно, че ще бъда малко по-смел от тях, защото те са работили в една система, аз идвам от друга и ще бъда по-безкомпромисен, ако забележа нещо или има сигнали и се налагат рокади\", каза министърът.Радев на няколко пъти повтори и даде заявка, че ще повтаря през целия си мандат, че е\"Ако това направим, те самите ще бъдат мотивирани. Едно е да глобяваш и да ги е страх хората от теб, да има неприятност и да се гледате лошо, друго е когато хората те признават\", коментира той. Даде и рецептата за постигането на това: \"Отиваш на работа, спираш го, даваш му съвети (на гражданина - бел. ред.), ако трябва го глобяваш, ако е от лошите малко по-грубо, но това искам - общественото мнение е много важно\".Новият министър нямал и илюзии, че заплатите не са фактор, и обеща да опита да направи нещо в тази насока. \"Имам подкрепата, включително и на премиера, казал ми е \"да\" - каквото видиш там, което не ти харесва и което е по-добре другаде в държавата или имаш наблюдения някъде отвънка - правете си промените\".Целта е освен заплатите, да се подобрят и материалните условия за работа на полицаите.Той направи коментара си, който беше изпълнен и с носталгични препратки към работата му в Министерството на отбраната, след като връчи ключовете на60 нови патрулни автомобила, които ще бъдат разпределени между Столичния КАТ и пътните полицаи във Варна, Пловдив и Стара Загора. На церемонията присъстваше и началникът на кабинета на премиера Бойко Борисов - Румяна Бъчварова, която е и бивш вътрешен министър, в чиито мандат бяха осигурени парите за новите, оборудвани коли.Автомобилите имали всички съвременни техники и технологии, с постоянно видеонаблюдение като антикорупционна мярка и срещу \"злословенето срещу полицаи\". В тях има и микрофон, който полицаите носят при проверка на шофьорите, а аудиозаписът се запазва в архива на МВР.От МВР обясниха, че отделният полицай няма контрол върху аудио- и визуалния запис и не може да го променя. Освен това катаджиите ще могат на място веднага с таблет да направят проверка на спрения шофьор и кола, защото системата в патрулките ще е свързана с всички информационни системи във ведомството и в Шенген. От таблета катаджиите ще проверяват и дали автомобилът има заплатена задължителна застраховка - гражданска отговорност.При връчването на ключовете за новите автомобили, министър Радев отново се обърна към полицаите -\"В автомобилите вече ще има и принтер. Хиляди шофьори в момента бягат от връчването на фишове и актове за нарушения, но това вече ще се предотврати, тъй като при спиране на шофьора на пътя фишът ще бъде принтиран автоматично.", "date": "2017.05.12", "title": "Еврокомисията дава отсрочка на България да усвои парите за бежанците"}
{"url": "http://www.dnevnik.bg/bulgaria/2017/05/12/2970102_ataka_s_nominacii_za_oblastni_upraviteli_na_sofiiagrad/", "text": "Двама бивши депутати от партия \"Атака\" - Николай Пехливанов и Илиан Тодоров, са официалните кандидатури на патриотичната формация за областни управители на София­-град и на София­-област. Това потвърди пред \"Дневник\" прессекретарят на \"Атака\" Миглена Александрова. Пръв за кандидатурите съобщи председателят на партията Волен Сидеров в интервю за БНР вчера.Потърсен от \"Дневник\" Николай Пехливанов потвърди, че е получил предложение, но отказа да коментира дали ще бъде назначен за областен управител на София - град. Илиан Тодоров не отговаря на мобилния си телефон.Николай Пехливанов е зам.-председател на Столичния общински съвет, а през 2011 г. беше кандидат за кмет на София. Той бе част от парламентарната група на \"Атака\" в 41-то Народно събрание. Пехливанов е строителен предприемач, собственик на курортни комплекси по Черноморието, както и на няколко строителни компании. През 2015 г. той, което бе собственост на Делян Пеевски и майка му Ирен Кръстева. Пехливанов бе и сред основните защитници на . в 42-то Народно събрание. Той бе и сред депутатите на патриотичната партия, които начело с Волен Сидеров, бяха на, докато в парламента течеше второто гласуване на държавния бюджет за 2014 г.Предстои кандидатурите на Пехливанов и Тодоров да бъдат гласувани на следващото заседание на кабинета на 17 май. На заседанието си тази седмица, , като досегашните бяха освободени. ", "date": "2017.05.12", "title": "\"Атака\" с номинации за областни управители на София–град и област"}
{"url": "http://www.dnevnik.bg/bulgaria/2017/05/12/2970173_sudut_otmeni_otkaza_na_prezidenta_da_dade_dostup_do/", "text": "Административният съд - София град отмени отказа на администрацията на президента да предостави достъп до стенограмата на КТБ и връща преписката, която е по Закона за достъп до обществена информация, за произнасяне на \"Дондуков\" 2.и президентската администрация може да го обжалва в 14-дневен срок пред Върховния административен съд (ВАС).Това показа справка на \"Дневник\" в сайта на съда. Освен това администрацията на държавния глава е осъдена да заплати съдебните разноски от 310 лв.Съдия Стефан Станчев е уважил жалбата на главния редактор на сайта \"Биволъ\" Атанас Чобанов срещу решение на главния секретар на Румен Радев, с което е отказан достъп до стенограмата от консултациите за фалита за банката, проведени на 29 юни 2014 г. при президента. Аргумент за отказа е, че консултациите представляват \"професионална тайна\" по Закона за кредитните институции.Според съда отказът е издаден в съществени нарушения на административно-производствените правила.\" защото органът не може да се позове на \"професионалната тайна по Закона за кредитните институции\", от една страна, а от друга – не установява на какво основание може да се приеме, че стенограмата е защитена по закон информация\", се казва в съдебното решение.Длъжностите на присъстващите на срещата при президента са изброени в оспорваното решение на главния секретар на президента, но по виждане на съда - те \"не са вместими съвкупно в субектите по чл. 64 от ЗКИ (на които може да се предоставя професионална тайна - бел.ред.)\". По тази причина съдът задава въпроса ако е имало обстоятелства, които се приемат за \"професионална тайна\", при огласяването им на тази среща, продължават ли да бъдат такава, както твърдят от президентството.\"Следващо – на срещата на 29 юни 2014 г. \"са обсъдени опитите за дестабилизиране на банковата система и необходимите мерки за гарантиране банковата стабилност на страната. Представен е анализ на ситуацията от управителя на БНБ. \"С риск от тавтология, тази мотивировка на оспорвания отказ не се вмества в афишираната \"професионална тайна\", което прави оспорвания отказ неправилен, а от това е и основание за отмяната му\", се посочва още в решението на съдия Станчев.", "date": "2017.05.12", "title": "Съдът отмени отказа на президента да даде достъп до стенограмата за КТБ"}
{"url": "http://www.dnevnik.bg/sviat/2017/05/12/2970158_v_sasht_vrushtat_maksimalnite_prisudi_vuv_voinata_s/", "text": "Джеф Сешънс, министър на правосъдието и главен прокурор на САЩ, е инструктирал в четвъртък федералните прокурори в страната да прекратят политиката на по-рядко искане за тежки наказания за определени престъпления в борбата с накротиците и да преминат към настояване за максимални присъди.Това се възприема като край на по-сдържания и по-фокусиран подход на администрацията на Барак Обама и подновяване на т.нар. война с наркотиците, която е със спорни резултати и е обект на множество критики.През август 2013г. главният прокурор Ерик Холдър инструктира подчинените си в някои случаи да не повдигат определени обвинения, които автоматично водят до продължителен срок лишаване от свобода. Това важеше за тези, които не принадлежат към голяма организация за трафик на наркотици, банда или картел. Холдър препоръчваше и да не се описва в обвинението обемът наркотици, с които е заловен обвиняемият, ако той има относително чисто криминално минало, не е проявявал насилие и не е лидер или член на банда. Така на съдиите бе спестявана ситуация, в която са принудени да налагат 10-годишни присъди за това, което законът описва като големи количества наркотици - 1 кг хероин, 5 кг кокаин или 1 тон марихуана.Сешънс отменя това и нарежда на прокурорите \"да се повдигат и изискват от съда най-сериозните обвинения\". Новата политика влиза в сила незабавно.Това е първата по-значителна промяна в прилагането на наказателното право от страна на новата администрация. С нея се връщат практики от 80-те и 90-те години, критикувани от представители и на двете партии, според които масовото раздаване на тежки наказания и пълненето на затворите с осъдени има обратен ефект.Инструкцията на главния прокурор означава, че скоро вероятно ще бъде отменена и директивата на предшественика му Сали Йейтс да не се използват услугите на частни затвори за осъдени от федерални съдилища. Йейтс се аргументира с това, че намалява броят на затворниците, но Сешънс има друга визия за бъдещето.В поредица изказвания той описа представата си, че увеличанването напоследък на убийствата било сигнал, че САЩ са на прага на началото на нова период на насилствени престъпления. Ако органите на реда не се завърнат бързо към агресивни действия, вероятно ще настъпи край на мирните времена, добави той.", "date": "2017.05.12", "title": "В САЩ връщат максималните присъди във войната с наркотиците"}
{"url": "http://www.dnevnik.bg/sviat/2017/05/12/2970176_es_da_vrushta_migrantite_platili_na_kanaldjii_poiska/", "text": "Европейският съюз трябва да връща обратно африканските мигранти, платили на каналджии, за да пресекат Средиземно море, заяви белгийският министър по миграцията Тео Франкен пред агенция \"Ройтерс\".Само тогава блокът може да открие законни пътища за бежанци и мигранти и да ги приема по годишна квота, вместо да приема безконтролен поток като този между 2014 г. и 2016 г., когато 1.6 млн. души влязоха на територията на съюза.\"Трябва да бъдем пределно ясни: билетът за лодката на каналджията не ти дава безплатен вход в европейския континент\", каза Франкен. \"Сегашната система е абсолютно нехуманна\", добави той и коментира, че международни , за да забогатеят, с цената на.Близо 50 000 души са преминали през  тази година. Повечето от тях са африканци, които нямат голям шанс да .Бягайки от ужасяваща бедност, те се качват на крехки лодки, които не могат да издържат пътуването. Европейски кораби и ги водят към Италия. Европейското право сега забранява те да бъдат връщани в разкъсаната от война Либия.Франкен заяви, че Европа прилага хуманитарните си закони твърде широко и че  трябва да бъдат връщани или пращани в други африкански държави като Мароко, Тунис, Египет и Алжир.\"Повече легални пътища, повече разселване, няма проблеми. Но това значи, че трябва да връщаме лодките, които тръгват незаконно. Или едното, или другото\", каза той. \"Да го правим две седмици и потокът ще спре незабавно. Никой няма да плати хиляди евра, за да завърши в Тунис, Египет или Мароко... Слухът ще се разпространи бързо\".След като затвори Балканския маршрут благодарение на мигранското споразумение с Турция, сега ЕС работи с Либия, за да ограничи трафика на хора. Правителството в Триполи обаче е слабо и тази година в Италия вече са пристигнали повече хора, отколкото за същия период през 2016 г.", "date": "2017.05.12", "title": "ЕС да връща мигрантите, платили на каналджии, поиска белгийски министър"}
{"url": "http://www.dnevnik.bg/biznes/2017/05/12/2970124_dan_shehtman_choveshkata_izobretatelnost_e/", "text": "\"Технологичното предприемачество е ключът към световен мир и просперитет.\" Така смята нобеловия лауреат за химия проф. Дан Шехтман, звездният гост на Софийския фестивал на науката, който изнесе лекцията си снощи в \"София тех парк\". Тя бе озаглавена \"Демографии, технологично предприемачество и бъдещето на България\", на на науката на 11 май.Шехтман е спечелил нобеловата награда през 2011 г. за откриването на квазикристалите, но също е известен с курса си по технологично предприемачество, който води в Израелския институт по технологии от 1986 г. насам. Над 10 000 обучени специалисти, Шехтман има принос към развитието на Израел като една от водещите държави за предприемачество.Лекцията на Шехтман започна с демографско сравнение между Израел и България, отбелязвайки ниската раждаемост у нас от средно 1,5 деца за всяка жена, спрямо тази в Израел - 3,1 деца за всяка жена. Шехтман твърди, че най-належащите проблеми на съвременната цивилизация - икономически депресии, вътрешни войни и демографски кризи - могат да бъдат решени чрез развитието на технологичното предприемачество.\"Единственият устойчив човешки ресурс е човешката изобретателност\", посочи той. Професорът обясни, че изобретателността трябва да бъде развивана и насърчавана от много ранна възраст, като за целта правителството трябва да осигури възможно най-доброто образование за гражданите си за възможно най-дълъг период от време, а също свободен пазар и изкореняване на корупцията от държавата. \"Трябва ни добро инженерно и научно образование. Защо? Защото инженерите и учените са тези, които отварят старт-ъп компании\", смята той.Шехтман разказа за курса си в Израелския институт по технологии. \"Той е отворен за всички студенти от Института. Аз не знам кой ще бъде предприемач. Аз преподавам на всички, които искат да дойдат и се надявам, че много от тях ще бъдат заразени с вируса на предприемачеството.\"В курса не преподава Шехтман - той организира срещи с редица лектори, които разделя на три групи: успешни предприемачи, основатели на старт-ъп компании, които още се развиват и експерти в различни области, с които е нужно да си запознат, за да отвориш успешно бизнес, например изследване на пазара, регистриране на патенти и право.Шехтман изтъкна някои от най-често срещаните грешки, които довеждат до провал на компаниите, включително липса на достатъчно познание за пазара, твърде голямо его (\"Скромен предприемач е добър предприемач!\") и лоша организация на работата.Той изтъкна и страха от провал като основен проблем, поради нежеланието на хората да вземат рискови решения за компанията си. \"Хората се страхуват да не се провалят и не могат да издържат на срама. Аз им казвам: \"Вижте бебето, което е на една година. То започва да ходи. Прави две стъпки и пада. Става. Две крачки. Пада. Става. След три дни прохождат.\" Не е проблем да падаш. Ако започнеш отново, вече си опитен предприемач.\"Нобеловият лауреат акцентира върху значението от работата между държавата и предприемачите, като каза, че старт-ъп компаниите трябва да бъдат насърчавани чрез технологични инкубатори като София Тех Парк, финансова подкрепа и въвеждане на научна позиция във всяко министерство, която да работи като \"мост между министерството и предприемачеството\".Софийският фестивал на науката продължава до 14 май.", "date": "2017.05.12", "title": "Дан Шехтман: Човешката изобретателност е единственият устойчив ресурс"}
{"url": "http://www.dnevnik.bg/razvlechenie/2017/05/12/2969562_video_asen_blatechki_predstavia_rejisyorski_debjut/", "text": "Известният български актьор Асен Блатечки е на път да дебютира в киното като режисьор с \"Бензин\" - екшън-драма за спортни коли и преследвания, която ще бъде \"по-добра от \"Бързи и яростни\", разказа преди време самият той.\"Бензин\" е сърежисиран от него и Катерина Горанова и ще има едновременно две премиери - във Варна на 16 май и в София на 18 май. Във филма участват Калин Врачански, Башар Рахал, Снежана Макавеева, Пламен Манасиев и Веселин Калановски, холивудският актьор Майкъл Медсън и вокалиста и китарист на групата Godsmack Съли Ерна.\"Има бързи коли, много екшън и много яка любовна история и с това мисля, че сме по-добри от \"Бързи и яростни\", каза неотдавна пред телевизия BiT актьорът и режисьор.Премиерата във Варна ще се проведе във Фестивалния и конгресен център на града, а в София - в кино \"Арена\" в The Mall. И на двете прожекции зрителите ще могат да видят спортните коли от филма. След столичната прожекция ще има парти с екипа в клуб \"Алкохол\".\"Бензин\" ще е част от проекта \"Пътуващо кино\", с което ще достигне до 17 населени места в страната, като тръгва от 19 май.", "date": "2017.05.12", "title": "Видео: Асен Блатечки представя режисьорски дебют, \"по-добър от \"Бързи и яростни\""}
{"url": "http://www.dnevnik.bg/sport/2017/05/12/2970132_svetovno_purvenstvo_po_tenis_-_ideiata_na_jerar_pike/", "text": "Световно първенство по тенис, което да се изиграе на едно място в рамките на една седмица - с шестнадесет отбора и формат с директни елиминации. Това е новата революционна идея, която изглежда все по-вероятно да бъде осъществена в близко бъдеще.Предложението е направено от... футболиста на \"Барселона\" Жерар Пике. Тази седмица по време на турнира от сериите \"Мастърс\" в Мадрид испанският защитник е провел няколко срещи с изпълнителния директор на Асоциацията на професионалните тенисисти (АТП) Крис Кермоуд и някои от водещите играчи, за да обсъдят идеята.Пике, който е голям фен на тениса и се занимава с доста комерсиални дейности извън футбола, е лицето на групата, стояща зад инициативата. Целта е да се организира атрактивен за всички турнир, който да \"спаси\" международния тенис.В момента единственото състезание за национални отбори е купа \"Дейвис\". Интересът към него обаче спада драстично с всяка следваща година и мнозина обвиняват организатора му - Международната тенис федерация (ITF), че е твърде закостеняла и не прави нищо съществено, за да го превърне в атрактивен за зрителите, телевизиите, спонсорите и най-вече играчите.Настоящият формат на купа \"Дейвис\" включва мачове в рамките на три дни, които са разположени в уикенди през февруари, април, септември и ноември. Тази продължителност води до оттегляне на най-големите имена в спорта, тъй като календарът на АТП е много натоварен. През март ITF представи планове за реформа на купа \"Дейвис\" с цел да върне звездите в турнира. Те ще бъдат гласувани на 4 август, но на практика единствените съществени промени са намаляването на броя сетове (от пет на три) и на дните на провеждане на мачовете (от три на два).\"От много години те (ITF) са твърде статични. Не се движат в крак с времето и не търсят нови решения\", коментира носителят на 14 титли от Големия шлем Рафаел Надал, който много рядко участва в купа \"Дейвис\", откакто я спечели за четвърти път през 2011 г.Предложението на Пике получи категоричната подкрепа на част от най-големите имена в мъжкия тенис - Надал, Анди Мъри и Новак Джокович.\"Това е една много вълнуваща идея. и ще бъде много добре за тениса, ако се получи. Мисля, че все още има много работа, която да се свърши преди да стане реалност\", каза световният номер 1 и шампион в купа \"Дейвис\" за 2015 г. Анди Мъри.Надал също приема с голям ентусиазъм идеята. \"От доста време знам, че има група, в която Пике участва и която иска да създаде световно първенство. Такъв турнир ще бъде страхотен и участието в него би било много интересно\", каза испанецът.\"Това е фантастична инициатива и според мен феновете и играчите имат нужда от такъв турнир. Не познавам Жерар, не съм говорил с него и се съмнявам той да е \"шефът\" на проекта, но се надявам предложението да се осъществи\", допълните бившият номер 1.Джокович разкри, че е разговарял няколко пъти с Пике. \"Тази идея ще донесе само позитиви. Фантастично е, че световна футболна звезда като Пике е ангажиран с тениса. Той е страхотен човек и аз имам голям респект към него.\"Носителят на 12 титли от Големия шлем обаче предупреди Пике за сложната управленска структура в тениса. \"Има много различни управленски органи и асоциации, които имат контрол над определени аспекти от играта и турнирите. Календарът също е доста сложен\", заяви сърбинът.Между 1975 и 2012 г. АТП организираше Световна отборна купа, която се провеждаше в рамките на една седмица преди \"Ролан Гарос\". В турнира участваха осем отбора, като форматът беше с групова фаза и финал между победителите в двете групи.Предложения от Пике турнир на практика ще се яви като наследник на Световната отборна купа. Вместването му в календара обаче може да се окаже доста трудно, тъй като освен купа \"Дейвис\" от тази година има още един отборен турнир - \"Лейвър къп\".Създадената от Роджър Федерер и бразилския бизнесмен Хорхе Паоло Леман надпревара ще се проведе за пръв път в Прага между 22 и 24 септември. Плановете са тя да се провежда всяка година с изключение на тези, в които има олимпийски игри.Турнирът ще бъде на сходен принцип с \"Райдър къп\" в голфа - шестима от най-добрите европейски играчи ще се състезават с отбор от шестима от най-добрите от останалия свят. Състезанието ще включва 12 мача - девет на сингъл и три на двойки. ", "date": "2017.05.12", "title": "Световно първенство по тенис - идеята на Жерар Пике, която големите шампиони подкрепиха"}
{"url": "http://www.dnevnik.bg/sviat/2017/05/12/2970315_dve_treti_ot_bulgarite_smiatat_che_istinskiiat/", "text": "Близо 66% от българите твърдят, че да си православен, е важна част от българската идентичност. Това показват данни от изследване на \"Пю рисърч център\" (Pew Research Center) за религиозните нагласи в Централна и Източна Европа четвърт век след краха на комунистическите режими.Въпреки че католиците са в общи линии по-стриктно придържащи се към религиозните обреди и предписания от православните в региона, асоциацията между религиозна и национална идентичност е по-силна в държавите с православно мнозинство, отколкото в тези с католическо, показва проучването.Средно 70% от респондентите твърдят, че е важно да си православен, за да споделяш истински националната идентичност на страната си. Според тези данни България не се нарежда сред страните, където най-много хора смятат религията на мнозинството за жизненоважна част от националното самосъзнание (в Сърбия подобен отговор са дали 78% от респондентите, в Гърция – 76 на сто). Подобна тенденция не се наблюдава в страните с католическо мнозинство, където средната стойност е 57 на сто. За сравнение в Западна Европа делът е още по-малък (23% във Франция и 30% в Германия казват, е да бъдеш \"християнин\", е важно за националната идентичност).В Русия дори представители на религиозните малцинства или неопределящите се религиозно твърдят, че православието е важна част от \"истинската руска\" идентичност – около една четвърт от респондентите в горните две категории са дали този отговор.Освен това в страните с преобладаващо православно мнозинство хората са по-склонни да твърдят, че културата им е \"по-висша\" от другите и че \"много се гордеят\" с националната си идентичност. По този критерий България е на четвърто място, тъй като в страната 69 на сто са отговорили утвърдително на горния въпрос.Средно 56% от респондентите в православни държави подкрепят идеята да има държавно финансиране за националните църви. Средно 42 на сто твърдят, че правителствата трябва да участват в промотирането на релииозни ценности и вярвания. В държавите с католическо мнозинство делът е съответно 42 и 28 на сто.\"Днес значителни мнозинства възрастни из региона казват, че вярват в Бог, а повечето се идентифицират с дадена религия. Православното християнство и католицизмът са преобладаващите религии – картината е сходна с тази отпреди 100 години, преди краха на руската и австро-унгарската империи.\"Религията и националната идентичност са тясно преплетени\" в много страни от Централна и Източна Европа, отбелязва \"Пю\". Тази тенденция е в сила и в Русия и Полша, където мнозинството от населението смята, че да си православен или католик, е важна част от това да си съответно \"истински руснак\" или \"истински поляк\". В Гърция, където църквата играе важна роля в борбите за независимост, близо 75% казват, че за да си \"истински грък\", е важно да си православен.Дори онези, които не практикуват активно религиозни обреди, припознават верската принадлежност като елемент от националната. Малко от възрастните православни и католици в региона казват, че посещават редовно църковни служения, че се молят или че религията има централно място в живота им. Едва 10 на сто от православните например казват, че ходят на църква всяка седмица. В България такъв отговор дават 5% от запитаните и така страната се озовава в долната част на таблицата (начело е Румъния, където 21% казват, че ходят на църква всяка седмица).Така регионът, сравнен с резултатите от проучвания в САЩ, Латинска Америка, Субсахарска Африка или Близкия изток, показва сравнително ниски нива на религиозност. Независимо от това в повечето държави (с изключение на Унгария, Чехия и Естония) повечето респонденти заявяват, че вярват в Бог. В България (която отново е в долната част на таблицата) 77 на сто са дали този отговор.За почти 25 години в България, макар и в по-малка степен от държави като Русия и Украйна, е нараснал делът на възрастните, които се определят като православни. През 1991 г делът на българите, които се считат за православни, е бил около 59% от населението, на базата на организацията предшественик на \"Пю рисърч център\" - The Times Mirror Center for the People and the Press. Това е повече, отколкото в други две православни държави, Русия и Украйна, където съответно като православни в този период се определят 37 и 39 на сто от населението.Към 2015 г.,делът на българите, заявяващи, че са православни, е 75 на сто от населението. Увелечието е по-малко, отколкото в Русия и Украйна (съответно 71% и 78%).В България като православни се идентифицират три четвърти от населението. Пренебрежимо малък е процентът на католиците, 15% са мюсюлмани, 5 на сто не се идентифицират с нито едан религия, а 4 са от други вероизповедания. Малко над половината (53 на сто) от респондентите са заявили, че смятат страната си са много или в известна степен религиозна. Близо 33 на сто отговарят по същия начин относно седемдесетте и осемдесетте години на миналия век.Остава отворен въпросът дали завръщането към православието започва след падането на Берлинската стена, смятат изследователите от \"Пю рисърч\". Причината е, че не е възможно да се открият надеждни и достоверни данни за дела на вярващите в тогавашните комунистически режими, когато подони въпроси е невъзможно да се задават и следователно няма как да се проследи динамиката в броя на хората, възприемащи се като религиозни. Независимо от това \"Пю рисърч\" отбелязва, че хората, които не се самоопределят като религиозни, са много повече през 1991 г., отколкото през 2015 г., на базата на данните от проучването.В Централна и Източна Европа водещите католически държави не бележат увеличение, а спад на дела на самоопределящите се като религиозни. През 1991 г. в Полша, най-голямата католическа държава в региона, те са били 96% от населението и са спаднали до 87% до 2015 г. В Унгария делът на определящите се като католици намалява от 63 на 56 на сто за същия период, а в Чехия – от 44 на 21%.Изследването обяснява това явление отчасти с факта, че страни като Полша и Унгария са запазили католическата си идентичност по време на комунизма и крахът му не е оставил идеологически вакуум, който религията би могла да запълни, както става в изследваните православни държави от бившия съветски блок. В резултат днес Чехия е една от най-светски ориентираните държави в Европа, където близо три четвърти определят религиозните си възгледи като \"атеизъм\", \"агностицизъм\" или \"нищо особено\".", "date": "2017.05.12", "title": "Две трети от българите смятат, че \"истинският българин\" е православен"}
{"url": "http://www.dnevnik.bg/bulgaria/2017/05/12/2970267_spored_inspektorata_sudut_e_vinoven_po-chesto_za/", "text": "Проверка на Инспектората към ВСС показала, че най-честите причини за оправдателните присъди се коренят в работата на съда, а не на прокуратурата. Проверката е по заповед на главния инспектор Теодора Точкова и е извършена през 2016 г. на база събрана информация по време на проверки на дейността на прокуратурите през 2014 и 2015 г., съобщава пресцентърът на институцията.Проверка е извършени в 9 окръжни, 3 военно-окръжни и 17 районни прокуратури.През 2014 и 2015 г. са постановени общо 259 оправдателни присъди по обвинителни актове на проверените прокуратури - малко над 2% от всички постановени 11 276 присъди на съдилищата през тези две години.\"Противоречива съдебна практика, промяна на доминиращата практика или други обстоятелства, свързани с тълкуването на закона,внесъл обвинителния акт или поддържал обвинението, е най-честата причина за постановяване на оправдателни присъди\", се казва в съобщението. Тя се среща в повече от половината случаи - 140 присъди.Става дума за различно разбиране на съдържанието на разпоредбите на Наказателния кодекс и на различна преценка на доказателствата от страна на съда и на прокурора. Правят впечатление различията в прилагането текста за малозначителност на деянието, което го прави не престъпно, както и противоречивата съдебна практика по въпроса дали отпадъкът от тютюна, т.нар. \"пул\", е акцизна стока или не при прилагането състава на престъплението - продажба или държане на акцизни стоки без бандерол, когато такъв се изисква по закон.Следващата най-често срещана причина за постановяване на оправдателни присъди е събиране на нови доказателства в съдебната фаза, които не са могли да бъдат установени по време на разследването. При 46 от оправдателните присъди за 2014 и 2015 г. се среща тази причина. Примери за това са назначаване и изготвяне на нова експертиза, резултатите от която довеждат до изменение на обвинението в съдебната фаза или промяна на свидетелските показания в съдебната фаза и други, което не следвало \"да се свързва с грешки и слабости в работата на конкретните прокурори\", посочват от Инспектората.По едно от проверените дела подсъдим е бил оправдан, защото не е било доказано по несъмнен начин, че именно той е прокарал в обръщение неистински подправен паричен знак – банкнота от 10 лв. Това се дължало основно на промяна на показанията на разпитани по делото свидетели в съдебно заседание в сравнение с показанията им, дадени на досъдебното производство.Другите две причини за постановяване на оправдателни присъди- при 32 оправдателни присъди през 2014 и 2015 г. и неправилно квалифициране на деянието в обвинителния акт при 33 оправдателни присъди през този период.Установено е по проверените дела, че подсъдими са били оправдани поради или поради допуснати в тази фаза съществени нарушения на процесуалните правила. Например при проведени действия в досъдебна фаза, при които заради допуснати нарушения, съдът ги е изключил от доказателствата по делото.\"Намаляването на оправдателните присъди, дължащи се на тези две причини, е непосредствена цел в работата на проверените прокуратури. Положително се оценяват усилията на административните им ръководители за преодоляване на слабата активност на разследващите органи при събиране на доказателствата\", обясняват от Инспектората.При проверките Инспекторатът не е установил оправдателна присъда заради пропуски и процесуална пасивност на прокурора в съдебната фаза или неподаване на протест.\"Петте групи причини за постановяване на оправдателни присъди са формулирани и въведени с приложение към Указанията за подобряване на организацията на работата в Прокуратурата на Република България по наказателно-съдебния надзор. Целта на Указанията, утвърдени от главния прокурор, в сила от 1 януари 2014 г., е именно намаляване на случаите на постановени оправдателни присъди поради субективни пропуски на органите на досъдебното производство\", се казва още в съобщението на Инспектората.Инспекторатът констатирал, че с тези указания е създадена ефективна система в държавното обвинение, чрез която статистически се обобщават оправдателните присъди, но и детайлно се анализират причините за тях.Инспекторатът към ВСС все пак дава накрая и препоръки, не всички обаче са към прокуратурата. Започват с нуждата разследващите органи да повишат квалификацията си, както и ефективно да се ангажира тяхната активност и отговорност в процеса на разследване.За прокурорите е казано -Трябват и усилия за хармонизиране на практиката по приложение на закона между съдилищата и прокуратурите, както и между различните инстанционни нива на прокуратурите, коментират още от Инспектората.\"Инспекторатът препоръчва непрекъснато повишаване на квалификацията на прокурорите – чрез обучителни семинари и срещи за обсъждане на константната съдебна практика. Препоръчва още съвместни семинари и обучения на прокурори и разследващи полицаи от съответните териториални дирекции на МВР за повишаване квалификацията на разследващите органи и подобряване взаимодействието между органите на разследването и прокуратурата\", се казва накрая на съобщението.", "date": "2017.05.12", "title": "Според Инспектората съдът е виновен по-често за оправдателните присъди от прокуратурата"}
{"url": "http://www.dnevnik.bg/sviat/2017/05/12/2970342_hakeri_udariha_britanskata_zdravna_sistema/", "text": "Британската здравна система пострада от кибератака, която засегна болниците в цяла Великобритания днес.Системата е била ударена със зловреден софтуер, известен като ransomware, който заключва компютрите и настоява за откуп, за да върне достъпа до тях.Болници в цялата страна са засегнати и молят пациентите си да не ги посещават, освен ако не се нуждаят от спешна помощ. Някои заведения препращат линейките към други болници. Все още не е известно дали има хора, пострадали в резултат на атаката.Името на вируса вероятно е Wanna Decryptor, твърдят от Националната здравна служба. Атаката не е била насочена специално към службата, уточниха от нея. Националният център за киберсигурност, който е част от разузнаването, разследва заедно със здравните власти и полицията.Проблеми е в имало в Лондон, Нортъмбрия, Блекбърг, Хъртфордшайър, Мърсисайд и Есекс. Засега няма информация за атаки в Шотландия или Уелс.За подобно нападение съобщи по-рано днес испанското правителство.Вирусите от рода ransomware са една от най-бързо развиващите се киберзаплахи, коментира технологичният репортер на Би Би Си Крис Бараник. Скрийншотове от засегнатите системи показват, че програмата иска откуп от 300 долара в bitcoin. Все още няма данни кой стои зад атаката, но такива нападения е имало и преди. Три американски болници пострадаха по този начин миналата година.", "date": "2017.05.12", "title": "Хакери удариха британската здравна система"}
{"url": "http://www.dnevnik.bg/video/2017/05/12/2970241_s_lekota_i_preciznost_kuevas_napravi_udara_na_turnira/", "text": "Голяма доза чувство, порция нестандартност, щипка магия, мъничко късмет и... резултатът е сензационен удар.Уругваецът Пабло Куевас направи страхотно изпълнение на няколко метра зад основната линия с гръб към мрежата по време на четвъртфиналите в турнира от сериите \"Мастърс\" в Мадрид. 27-ият в ранглистата остави безпомощен своя съперник Александър Зверев в красиво разиграване.Страхотният удар на Куевас му даде сили да направи обрат и стигна до победата с 3:6, 6:0, 6:4. В полуфиналите уругваецът ще играе с победителя от мача между Доминик Тийм и Борна Чорич.", "date": "2017.05.12", "title": "С лекота и прецизност: Куевас направи удара на турнира в Мадрид (видео)"}
{"url": "http://www.dnevnik.bg/sport/2017/05/12/2970320_kusen_avtogol_lishi_dunav_ot_nova_pobeda_sreshtu/", "text": "Футболистите на \"Дунав\" изпуснаха да спечелят втора поредна победа срещу \"Лудогорец\". Срещата в Русе завърши 2:2, след като в 88-ата минута Михаил Милчев си вкара автогол.Домакините два пъти повеждаха, но не успяха да спечелят.\"Дунав\" записа победа (1:0), две равенства (и двете по 2:2) и загуба (3:5) срещу шампиона. Осем от всичките 23 гола, които \"Лудогорец\" е получил през сезона, са дело на русенци.Разградчани си осигуриха шестата поредна титла още миналия кръг след 3:0 срещу \"Локомотив\" в Пловдив. \"Дунав\" продължава да се бори за предно класиране. Съставът на Веселин Великов е четвърти с 46 точки, колкото има и \"Черно море\", но варненци са с мач по-малко.Русенци поведоха в 13-ата минута с гола на Васил Шопов, който беше точен в наказателното поле. \"Лудогорец\" изравни чрез голмайстора си Клаудиу Кешерю в 66-ата минута. Румънецът получи в близост до вратата, завъртя се и вкара.Секунди по-късно \"Дунав\" протестира бурно заради претенции за неотсъдена дузпа за игра с ръка на Марселиньо. В 77-ата минута домакините отново поведоха, след като Бирсент Карагерен получи пред вратата и нямаше проблеми да отбележи.Малко преди края на редовното време Джонатан Кафу стреля, а в опита да изчисти Милчев прати топката във вратата си.", "date": "2017.05.12", "title": "Късен автогол лиши \"Дунав\" от нова победа срещу \"Лудогорец\""}
{"url": "http://www.dnevnik.bg/bulgaria/2017/05/12/2970319_da_bulgariia_unishtojava_se_nai-cenniiat_turisticheski/", "text": "Законопроектът на \"Обединени патриоти\" и ГЕРБ за облекчаване на условията за застрояване на земеделските земи е съществена заплаха за Черноморското крайбрежие и е единствено в полза на близки до властта строителни фирми. Това се казва в становище на \"Да, България\" по един от първите законопроекти, с които се захвана Народното събрание.Проектът за изменение на Закона за опазване на земеделските земи е на Патриотите, бил е одобрен вчера от ресорната земеделска комисия, а в парламента единствено БСП се противопостави на подготвяните изменения и ги нарече лобистки.Предлаганата промяна ще доведе до отпадане на една от основните законодателни защити срещу презастрояването на Черноморското крайбрежие от хилядите инвестиционни проекти, одобрени през изминалите години, често чрез крупни корупционни схеми (напр. Дюни-гейт) и чрез заграбване на държавни и общински земи, включително чрез незаконни схеми като \"заменките\" на земеделски земи и имотните измами, се казва в становището на \"Да, България\".", "date": "2017.05.12", "title": "\"Да, България\": Унищожава се най-ценният туристически ресурс - дивата природа"}
{"url": "http://www.dnevnik.bg/bulgaria/2017/05/12/2970305_toplofikaciia_sofiia_tursi_sofiianci_bez_topla_voda_no/", "text": "След като  заради спирането на ТЕЦ \"София-Изток\", днес общинското дружество \"Топлофикация София\" потърси интересен начин да \"поднесе извинения\" на потребителите си. С публикация във \"Фейсбук\" общинското дружество посочва, че разчита на чувството на хумор на клиентите си, като ги приканя да се присмеят на факта, че са принудени да живеят без топла вода. Според условията авторът на коментара, който събере най-много \"харесвания\" до 19 май, (когато се очаква да бъде пусната и топлата вода), ще получи смартфон. Няколко часа след началото на \"конкурса\" под има над 120 коментара от потребители. , са само някои от тях.Вероятно от общинското дружество са получили вдъхновение за инициативата от добилия популярност през февруари хаштаг. Тогава заради сериозна авария в топлопреносната мрежа голяма част от София остана без парно. Това даде повод на засегнатите граждани да потърсят смешната страна на неудобното си положение в социалната мрежа \"Туитър\".", "date": "2017.05.12", "title": "\"Топлофикация София\" търси софиянци без топла вода, но с чувство за хумор"}
{"url": "http://www.dnevnik.bg/sport/2017/05/12/2970361_nadal_se_spravi_s_gofen_i_si_osiguri_50-i_mach_s/", "text": "Рафаел Надал се класира за полуфиналите в тенис турнира в Мадрид. Четирикратният шампион в надпреварата се наложи със 7:6 (3), 6:2 срещу Давид Гофен.С успеха си той си осигури среща с Новак Джокович. Сърбинът , след като Кей Нишикори се оттегли заради контузия.В другия полуфинал  по-рано днес, ще спори с победителя от мача между Доминик Тийм и Борна Чорич.Надал и настоящият шампион Джокович ще играят за 50-и път. Сърбинът, който е втори в света и има две титли в Мадрид, е спечелил последните седем мача срещу испанеца. Той води с 26:23 в съперничеството помежду им.Надал е в отлична форма, като спечели 13-ата си победа от 13 мача на клей през сезона. Първият сет в мача с Гофен мина без пробиви, макар испанецът да имаше отлични възможности. В тайбрека той натрупа преднина и след 6:2 превърна в точка втората си възможност за приключване на сета.Четвъртият в схемата проби за 3:1 във втория сет. Веднага след това белгиецът поведе с 40:15, но не можа да върне пробива. Надал задържа инициативата и след още един пробив стигна до 6:2 и спечели мача.", "date": "2017.05.12", "title": "Надал се справи с Гофен и си осигури 50-и мач с Джокович в полуфиналите в Мадрид"}
{"url": "http://www.dnevnik.bg/bulgaria/2017/05/12/2970330_plevneliev_ako_sudebnata_reforma_ne_e_prioritet_za/", "text": "Ако съдебната реформа не е стратегически приоритет на сегашното правителство, нищо друго няма да има значение. Това мнение изрази в интервю за БНТ президентът в годините 2012 - 2017 Росен Плевнелиев.\"Народът есамо напред и отговорни действия\", призова той и допълни, че реформата е спешна и неотложна. Плевнелиев заяви, че искрено вярва, че вицепремиерът Екатерина Захариева, натоварена с този ресор, ще направи нужното \"за да видим много прогрес и справедливост в тази сфера\".Помолен да коментира нерегламентираната среща на главния прокурор Сотир Цацаров с двама бизнесмени в ЦУМ, Плевнелиев отговори, че \"политика се прави навсякъде, срещите са отговорност на всеки политик да прецени къде и как да ги прави, но не трябва да оставя капчица съмнение за задкулисност\". Най-важното според Плевнелиев е резултатът, аПомолен да коментира неокончателното решение на съда, който  на Консултативния съвет по национална сигурност за съдбата на КТБ, Плевнелиев каза, че ако той би бил държавен глава, би обжалвал това решение.\"Има критични моменти, в които политиците трябва да кажат всичко, а законодателят е казал че казаното там (бел. ред. - на заседанието на Консултативния съвет по национална сигурност) не се обявява. Те трябва да са спокойни, че могатбез това да се използва след това за политически цели\", заяви президентът. \"Нека да оставим някои от най-отговорните решения да се взимат наистина отговорно, но зад затворени врати\", призова той.Запитан за мнението му за внесения от ГЕРБ законопроект за мажоритарна избирателна система, Плевнелиев определи решението като ситуационно и прогнозира, че ако бъде прието, то скоро ще трябва да бъде отменено.трябва да са водещи при определянето на една или друга политика, единственият сценарий е да бъдат чути българите но и да бъде дадено най-доброто решение за България, а то е смесена избирателна система\", изрази мнението си доскорошният държавен глава. По думите му трябва да има и мажоритарен елемент, за да накара партиите \"да извадят хора, които да имат какво да кажат, да могат да защитават позиции, а не да бъдат дисциплинирани партийни войници\".Според Плевнелиев е важноТой даде пример с Австрия и Германия, където има военна служба, а който не иска, отработва определено време в социалните служби. \"Длъжни сме да обучим младите българи как да действат в критични ситуации като терорестичен акт, бедствие, епидемии, каза той. В същото време президентът препоръча на националистите да се поучат от българския народ, койтона граничната бразда, нито от задържания на \"Орлов мост\".Плевнелиев определи формулата за съставяне на действащото правителство като \"най-доброто, което България може да направи към този момент\" и му пожела пълен мандат.Доскорошният държавен глава очерта няколко приоритета, които България трябва да заяви по времето на председателството на Европейския съвет - разширяването на ЕС към Западните Балкани, Брекзит и новата финансова рамка на ЕС за периода 2020 - 2027 г.като незаобиколим фактор на Балканите, трябва да сложим в дневния ред на европейските институции разширяването на Западните Балкани\", каза той и подчерта, че неприемането на нови член обезкуражава, докато задаваните от преговорите реформи са гаранция за мира в региона. По думите му от България ще се очачаква да зададе правилната посока за Брекзит и да направи така, че \"да останем най-близки приятели с Великобритания\".на които се базираше европейският мир, каза Плевнелиев по повод това, че е бил определян като \"ястреб\" във външната политика на България. Той за пореден път повтори тезата си, че България е член на ЕС и НАТО \"и в рамките на това семейство ние живеем, търгуваме, работим и се защитаваме заедно\".", "date": "2017.05.12", "title": "Плевнелиев: Ако съдебната реформа не е приоритет за кабинета, нищо друго няма да има значение"}
{"url": "http://www.dnevnik.bg/sviat/2017/05/12/2969461_kakvo_sledva_za_ruskoto_razsledvane_sled_uvolniavaneto/", "text": "Президентът на САЩ Доналд Тръмп уволни директора на Федералното бюро за разследване Джеймс Коми и това повдигна много въпроси за бъщетето на разследването, което ФБР провежда за опитите на Русия да повлияе на президентските избори през 2016г. и вероятно да си сътрудничи с щаба на Тръмп.В момента има няколко разследвания по тази тема, но ФБР разполага с несравним по мащабите си ресурс и възможността да се попречи на неговата работа предизвика призиви за независим специален наблюдаващ. Някои републиканци смятат, че всъщност това ще има обратен ефект и ще затормози разследванията на Сената и Камарата на представителите.Какво би могло да се случи?Уволняването на Коми не е задължително да забави или прекрати разследването на ФБР. Служителите, които той е натоварил с тази задача, продължават да работят, независимо от процеса на номиниране на нов директор на бюрото и преминаването му през изслушвания в Сената. Ще продължат и разследванията в комисиите по разузнаване на Сената и на Камарата на представителите.Министерството на правосъдието и други федерални агенции или Конгресът може да започнат независими разследвания. Министерството може да задейства разследване за извършване на углавно престъпление, но другите федерални агенции и министерства имат право на проверки за събиране на факти, обяснява професорът по право Сам Ерман от Университета на Южна Калифорния. Освен това Конгресът може да създаде специална комисия или да назначи специален разследващ отделно от това, което правят комисиите в двете камари на парламента, допълва Ерман.Повечето демократи казват, че предпочитат министерството да назначи специален юрист, който да надзирава проверките, тъй като това е единственото ведомство, което може да повдигне обвинения за углавно престъпление. Съгласно правилата на министерството неговият титуляр може да назначи на такъв пост и човек извън федералната администрация.Ако министърът, който е и главен прокурор, отхвърли тези препоръки, законът определя той да изпрати доклад в Конгреса, твърди проф. Джъстин Левит от Loyola Law School в Лос Анджелис.Министърът има право да назначи надзорник от ведомството си без да задейства правилата за специален наблюдаващ. Така се случи през 2003г. във връзка с разследването на това кой, как и защо разкри самоличността на служителя на разузнаването Валъри Плейм.Министър Джеф Сешънс се дистанцира от разследването за връзките с Русия, след като не разкри, че е имал през 2016г. контакти с руския посланик във Вашингтон. Затова водещият в министерството по тази тема е заместникът му Розънстайн, поел поста преди две седмици. Той е служителят, който може да назначи специален наблюдаващ. Някои демократи, обаче, вече повдигат въпроси за ролята на Сешънс в съветването на Розънстайн относно препоръката да бъде уволнен Коми. Според тях би трябвало човек от министерството, който не е партийно обвързан, да вземе решението кой да бъде специалният наблюдаващ разследванията.Републиканци в Сената, включително част от ръководството на горната камара, казват, че не бива да бъде назначаван специален наблюдаващ, тъй като можел да попречи на разследванията в Конгреса. В действителност от тази позиция не може да се издава подобно нареждане към Конгреса. Наказателните разследвания може понякога да объркат работата на конгресмените, работещи по същата тема, особено когато става дума за показанията на очевидци. Но когато специален наблюдаващ поеме разследването, то с нищо няма да се различава от вече започнатото от ФБР.", "date": "2017.05.12", "title": "Какво следва за \"руското разследване\" след уволняването на Коми"}
{"url": "http://www.dnevnik.bg/sport/2017/05/12/2970318_evrovolei_2017_e_goliamata_cel_pred_nacionalniia_otbor/", "text": "Селекционерът на националния отбор по волейбол Пламен Константинов заяви, че основната цел пред състава за сезона е европейското първенство в Полша.Това лято България ще участва и в Световната лига. Акцентът според треньора пада върху Евроволей, където отборът е в трудната група С с Русия, Словения и Испания.Извън състава остава Тодор Алексиев. \"По негово желание не е в групата. Чувства, че има някакъв физически проблем. В последния момент промени решението си. Досега участваше, дали занапред ще бъде така – не знам. Този въпрос е повече към него\", каза Константинов.По лични причини и Боян Йорданов е помолил да не бъде викан за Световната лига. Треньорът се надява да го има в състава за европейското.Все още се очаква потвърждение за приятелските срещи по време на подготовката. Селекционерът обясни, че проблемите идват от това, че желаните съперници играят квалификации за световното през 2018 г., на което България и Италия са домакини. Отборът на САЩ е отказал покана, а се очакват мачове с Китай.\"Всички (съперници в Световната лига) правят промени в съставите си. Ние се опитахме да направим такива една година по-рано. Дано тези, които поиграха миналата година, да са по-подготвени сега, независимо от безспорно слабите резултати. Това са нормалните неща. Понякога може и по-плавен преход, но това не става само с приказки, трябват и качествени състезатели. Когато имаш, е по-плавно\", заяви Константинов.Според него най-правилният вариант е националният отбор да се бори за класиране за финалите в Световната лига, а ако се класира, да се даде почивка на основни състезатели. И след това всички усилия да бъдат насочени към европейското.", "date": "2017.05.12", "title": "Евроволей 2017 е голямата цел пред националния отбор, Тодор Алексиев няма да играе"}
{"url": "http://www.dnevnik.bg/evropa/zemedelie/2017/05/12/2970363_srokut_za_zaiavleniiata_za_direktnite_plashtaniia_se/", "text": "Министерството на земеделието удължи срока за подаване на заявления за директни плащания без санкции до 29 май 2017 г., съобщиха от ведомството.Днес в Официалния вестник на ЕС беше публикуван регламент, с който се дава възможност за удължаване на крайния срок за подаване на заявленията за директни плащания и за извършване на изменения в подадени заявления за кампания 2017 г.В съответствие с него министерството определи, че срокът за подаване на заявленията за кампания 2017 е 29 май.До момента кампания`2017 протича нормално, като общо са подадени 104 224 заявления, което е с 1.8% по-малко от същия период на предходната кампания. Общо заявена площ по СЕПП е над 3.5 млн. хектара, което е 95.3% от общо заявената площ за предходната кампания и е с 8.1% повече от същия период миналата година, се казва в съобщението на ведомството..", "date": "2017.05.12", "title": "Срокът за заявленията за директните плащания се удължава до 29 май"}
{"url": "http://www.dnevnik.bg/bulgaria/2017/05/12/2970337_jurnalisti_ot_nova_tv_i_bi_ti_vi_si_podeliha_goliamata/", "text": "\"Фондация \" \"Радостина Константинова\" връчи годишните си награди за разследваща журналистика на тържествена церемония, която събра много колеги от различни медии да почетат паметта на Радостина – пример за човек и журналист с позиция, търсеща неотклонно истината.Тази година голямата награда беше разделена между  от Нова ТВ за разработката \"Ало мафията\" - за телефонните измами, и  от Би Ти Ви за разследването за имотната мафия и незащитената въпреки законите частна собственост.Журито тази година бе в състав с председател Люба Ризова и журналистите Светла Петрова, Добрина Чешмеджиева, Къдринка Къдринова, Иван Бакалов, Михаил Вешим, Милко Петров, Валери Тодоров и Стойко Тонев.Още три награди присъди журито.:на  от БНТ за условията на труд в шивашката промишленост, на  от сайта \"Биволъ\" за рзследването \"Има ли чадър за фамилията Мондешки в Троян?\", и на  от създадения от него сайт \"Бодил\" за разследването \"Как Големо село осъди България\" (за ТЕЦ \"Бобов дол\"Млади актьори прочетоха публикации на Радостина Константинова, писани в първите години на демокрацията, които въздействаха със силата на фактите и с актуалността си - за разграбването в икономиката, подмяната на ценности, демагогията на политическата класа.Досега носители на наградите на фондацията за разследваща журналистика са Генка Шикерова и Марин Николов /Нова ТВ/, Таня Петрова и Ивет Миткова /в. \"Сега/, Росен Цветков /Би Ти Ви/, Спас Крайнин /БНР/, Стоян Георгиев /Би Ти Ви/, който тази година повторно получи голямата награда.", "date": "2017.05.12", "title": "Журналисти от Нова ТВ и Би Ти Ви си поделиха голямата награда за разследваща журналистика"}
{"url": "http://www.dnevnik.bg/sport/2017/05/12/2970382_grigor_dimitrov_iztegli_tejuk_jrebii_za_rim_sreshta/", "text": "Българският тенисист Григор Димитров изтегли тежък жребий за турнира от сериите \"Мастърс\" в Рим. Той ще започне с мач срещу Хуан Мартин дел Потро.Аржентинецът е сред най-неудобните съперници за хасковлията. До момента двамата са играли четири срещи, като сребърният медалист от олимпийските игри в Рио 2016 има четири победи.Димитров допусна две загуби в по два сета през 2016 г. - в Щутгарт и в Стокхолм. Двамата никога не са играли един срещу друг на клей.Победителят от мача им в Рим ще срещне Кайл Едмънд от Великобритания или португалеца Жоао Соуса. В тази част от схемата са Кей Нишикори и Новак Джокович.Димитров стигна осминафиналите в мастърса в Мадрид, където .", "date": "2017.05.12", "title": "Григор Димитров изтегли тежък жребий за Рим, среща Дел Потро"}
{"url": "http://www.dnevnik.bg/sport/2017/05/12/2970384_lokomotiv_plovdiv_nanese_sedma_zaguba_na_levski/", "text": "\"Локомотив\" (Пловдив) победи с 2:1 \"Левски\" у дома в среща от Първа лига.Голмайсторът на бяло-черните Мартин Камбуров откри резултата със 186-ия си гол. В началото на второто полувреме игралият силно Мехди Бурабия изравни от фаул. Стефан Йевтоски донесе победата на домакините с красив гол.\"Левски\" остава трети с 59 точки, с колкото е и вторият ЦСКА, но червените са с мач по-малко. \"Локомотив\" се доближи на една от четвъртото място.Преди мача футболистите, треньорите и привържениците на \"Локомотив\" изразиха подкрепата си към легендата Аян Садъков, който се бори с тежка болест. Те дадоха началото на акцията \"С теб сме, Аяне\", в която с цел събиране на средства се продават фланелки с лика на бившия национал.В 31-ата минута Бурабия стреля от удобна позиция, но топката срещна тялото на противников футболист и излез в ъглов удар. След изпълнението му Франсин Нар изгуби топката, която попадна в Пламен Крумов. Той подаде на Дани Кики отдясно, последва пас към Димо Бакалов, който продължи към Камбуров. Нападателят завърши с голов удар отлично развитата бърза атака и поведе отбора си за 1:0.Малко след това Гостите се хвърлиха да изравняват и в 40-ата минута Бурабия стреля мощно от 20 метра, Илко Пиргов успя да отклони леко топката и тя срещна гредата. Сините успяха да изравнят в 57-ата минута, когато Бурабия изпълни много добре свободен удар. Седем след това след изпълнение на ъглов удар Давид Яблонски изби топката в краката Йевтоски, който стреля силно и върна преднината на пловдивчани.В 71-ата минута Амаду Сукуна излезе в удобна позиция, но стреля слабо и Пиргов улови. В оставащото време домакините играха внимателно в отбрана и спечелиха.", "date": "2017.05.12", "title": "\"Локомотив\" (Пловдив) нанесе седма загуба на \"Левски\""}
{"url": "http://www.dnevnik.bg/bulgaria/2017/05/12/2970301_chlen_na_sudebniia_suvet_sezira_i_brjuksel_za/", "text": "Членът на Висшия съдебен съвет (ВСС) Калин Калпакчиев е изпратил становище до съвета, министъра на правосъдието, Инспектората на съвета и Европейската комисия, в което поставя проблема за приемливото поведение на магистратите, включително на висшите представители на съдебната власт.Повод е нерегламентираната среща на главния прокурор Сотир Цацаров с шефа на \"Овергаз\" и издател на вестник \"Сега\" Сашо Дончев и мажоритарния собственик на \"Пловдивския панаир\" и други компании, както и член на ръководството на БСП Георги Гергов в офиса на последния в ЦУМ. Това става след като, а тезата на главния прокурор беше, че, защото участниците в срещата не са криминално проявени или подсъдими.\"Самият факт, че в конкретния случай главният прокурор, знаейки предварително формата и участниците в срещата, е отишъл на нея, го компрометира. Нещо повече –на предприетите от прокуратурата действия веднага след осветляването на срещата в стопанската област, в която развива търговска дейност оплакалият се от нерегламентиран натиск бизнесмен\", пише Калпакчиев. Според него отказът на Цацаров да отговаря на въпроси във ВСС е задълбочил кризата на доверието в съдебната власт като на практика главният прокурор е демонстрирал неподчинение на закона.\"Становището има за цел да стимулира провеждане на професионална и обществена дискусия и установяване на етични стандарти, както и подпомагане на съответните държавни институции при осъществяване на техните правомощия. Следването на прозрачни и справедливи процедури за проверка на почтеността на магистратите при наличието на основателни съмнения, е гаранция за поддържането на доверието в правосъдието. В този смисълдебатите за етичните правила и стандартите за фактическа и правна оценка при тяхното прилагане са наложителни във всички институции\", пише Калпакчиев.Той очаква становището да послужи на министъра на правосъдието и на прокурорската колегия, които имат правомощия, да поискат проверка и процедура занезависимо, че пленумът на ВСС е отказал.Калпакчиев припомня, че според т. нар. Бангалорски принципи – общоприетите етични стандарти за съдиите на държавите членки на ООН, приложими и за представителите на другите магистратски професии в съдебната власт, всеки магистрат е длъжен да гарантира, че поведението му е безупречно в очите на разумния наблюдател и способства за убеждението на хората в моралния интегритет на съдебната власт. \"Конфликтът между високите нормативни изисквания към личността на главния прокурор и високото недоверие в независимостта от корупционни влияния на висшите административни длъжности в съдебната власт, включително – на главния прокурор, налага ВСС да полага изключителна активност, за да спре опасните процеси, които ерозират цялостната идея за държавност и причиняват тежки последици за правосъзнанието на гражданите\", смята членът на съвета.Всичко по темата за срещата \"Дончев - Цацаров - Гергов\" четете", "date": "2017.05.12", "title": "Член на съдебния съвет сезира и Брюксел за срещата на Цацаров в ЦУМ"}
{"url": "http://www.dnevnik.bg/sviat/2017/05/12/2970394_hakeri_reketyori_atakuvaha_kompjutri_v_nad_70_durjavi/", "text": "Десетки хиляди компютри и сървъри по цял свят пострадаха в петък от разпространяването на вирус, известен като WannaCrypt или WCry, който блокира достъпа до информация и иска да се плати откуп от 300 долара за разблокирането.Съобщения за атаката идват от руското вътрешно министерство и руския телеком \"Мегафон\", испанския \"Телефоника\", \"Португал Телеком\", британската здравна система, американската куриерска компания FedEx и шведска община на 400 км северно от столицата.Според компанията за компютърна сигурност \"Касперски\" за заразата съобщават от поне 74 държави. Любопитно е, че във всяка страна съобщението, което се появява на екрана на превзетия компютър, е изписано на местен език. Искането е да се плати в биткоин и това да стане до 3 дни. В противен случай сумата за откупа ще бъде удвоена. Ако не се плати до 7 дни, \"никога няма да възстановите файловете си\".Основателят и ръководител на компанията Group-IB коментира, че от анализа на вируса и условията, които поставя, стигат до извод, че зад атаката на този етап няма никакъв политически или друг мотив, освен опит за лесно облагодетелстване. \"Обикновено, заразяването става през електронната поща, като антивирусните програми не \"виждат\" и не обозначават заразените съобщения в нея. За ликвидирането на последиците ще са необходими няколко дни. Но ако блокираните данни не са дублирани някъде, може на собствениците на компютри да се наложи да платят поискания откуп\", казва Иля Сачков.От Русия и Испания идват съобщения, че за спиране на заразата власти, компании и банки изключват компютри или прекъсват връзката им с интернет, поради кото някои системи не работят.Чешката компания ALVIL Software, произвеждаща популярния антивирусен продукт Avast!, съобщава за регистрирани над 57 000 заразени компютри. В \"Лаборатория Касперского\" имат данни за над 45 000 атаки, мнозинството от които са в Русия.\"Това е първият случай на вирус за рекет (т.нар. ransomware), който сам се разпространява\", казва Адам Майерс, изследовател в компанията за компютърна сигурност CrowdStrike. \"След като се промъкне и започне да се разпространява из инфраструктурата, няма начин да бъде спрян.\".Вирусът WannaCrypt действа само върху операционната система \"Уиндоус\", като първите съобщения за него са от февруари 2017г. От изданието Motherboard твърдят, че той използва уязвимо място, от което се е възползвала Агенцията за национална сигурност на САЩ. Това не означава задължително, че NSA има нещо общо с днешната атака, защото няколко от инструментите, които агенцията използва, бяха публикувани от групата Shadow Brokers и хакери може да се възползвали за създаването на WannaCrypt.Андреа Запароли Манцони от отдела за управление на информационни рискове към Kpmg Advisory в Италия казва: \"Тази атака се използва слабо звено, известно като Eternal Blue, което е било разработено от американските разузнавателни среди и е откраднато. Това ви дава идея защо степента на риск тук е особено висока. Целта не е да се атакува конкретна държава, а ударът да е колкото се може по-масов, за да се спечелят пари\".Обекти като здравните заведения са основна мишена, \"понеже са лесно уязвими и са готови да платят откуп, защото не могат да си позволят за спрат работа\".През март \"Майкрософт\" съобщи къде е уязвимото място на \"Уиндоус\" и посъветва собствениците на тази операционна система да я обновят, за да се защитят. Много е вероятно заразените днес компютри да не са били подложени на това обновяване.В петък от \"Майкрософт\" разпространиха ново съобщение, в което казват, че инженерите на компанията са добавили програма за регистриране и защита от рекетьорската атака с Ransom:Win32.WannaCrypt и че си сътрудничат с колеги по цял свят за овладяване на ситуацията.Британският премиер Тереза Мей заяви, че пострадалите болници в страната не са били умишлено мишена на атаката. \"Целта не е Националната здравна система, това е международна атака и доста държави и организации са засегнати. Знаем, че за пострадали организации от тази система, но засега нямаме данни да е засегната информация на пациентите\", добави тя.Британският Национален център за киберсигурност (NCSC), част от агенцията за национална сигурност GCHQ, както и Националната агенция за престъпността разследват какво се случва.Болници и хирургически отделения в страната трябваше да пренасочат линейки с пациенти и лекуващи се от ракови заболявания, защото информационните им системи бяха блокирани. Засега няма данни какъв е ефектът върху спешните случаи, които обслужва NHS.\"Ройтерс\" съобщава за поне 21 болници от Англия и Шотландия, които изпитват сериозни проблеми и призовават при тях да идват единствено спешните случаи.Проф. Хелън Стоук-Лампард, председател на Кралската колегия на общопрактикуващите лекари, описа атаката като \"скандална и изключително тревожна\". \"Все още не сме наясно за последиците за работата на джипитата и следобедните операции, макар да ни е известно, че на много места има изключени системи\", заявва тя в специално съобщение. \"Това означава, че не успяват да достигнат съобщенията за спешни случаи и че тази жизнено важна информация се бави, а това е непростимо.\"Болници съобщават, че телефонните им мрежи, рентгеновите кабинети и системите за работа с пациентска информация са засегнати. ", "date": "2017.05.12", "title": "Хакери рекетьори атакуваха компютри в над 70 държави"}
