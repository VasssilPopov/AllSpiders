{"url": "https://www.dnevnik.bg/sport/2018/12/10/3359686_da_probiagash_260_km_za_24_chasa_kak_amerikanka/", "text": "Бихте ли бягали в продължение на едно денонощие? Звучи като предизвикателство, което трудно може да влезе в желаните начинания на мнозина, но именно дългите бягания са страстта на Камил Херън. 36-годишната американка подобри световния рекорд при жените за преодоляването на най-голяма дистанция в рамките на 24 часа. За едно денонощие Херън пробяга 260.6 км (162.9 мили), с което подобри предишното върхово постижение на Патриша Березновска с малко над 600 метра. Рекордът беше поставен на състезанието Desert Solstice във Финикс, щата Аризона. Херън спечели още предизвикателството с дължина 100 мили, като измина дистанцията за 13 часа и 25 минути. Desert Solstice е надпревара, която тества издръжливостта и волята на състезателите. В нея участват 30 бегачи, като за да бъдат избрани, те трябва да имат силни резултати от други състезания. Това включва пробягването на поне 160 км под 17.30 часа и 200 км за едно денонощие.  ", "date": "2018.12.10", "title": "Да пробягаш 260 км за 24 часа: как американка подобри световния рекорд при жените"}
{"url": "https://www.dnevnik.bg/sport/2018/12/10/3359663_hettrik_na_nedelev_sreshtu_vitosha_utvurdi_botev_v/", "text": "Ботев\" (Пловдив) записа трета поредна победа в Първа лига след успех с 3:0 срещу \"Витоша\" (Бистрица). В герой за \"канарчетата\" се превърна Тодор Неделев, който отбеляза и трите гола в мача. Българският национал реализира своя хеттрик още през първото полувреме. Неделев вече има девет попадения през сезона, с което се изравни на четвъртото място при голмайсторите с нападателя на ЦСКА Мауридес. Успехът срещу \"Витоша\" утвърди \"Ботев\" в първата шестица. След 19 мача тимът на Николай Киров заема четвъртото място с 35 точки. \"Канарчетата\" имат две точки повече от \"Берое\" и са с пет пред \"Черно море\", докато седмият \"Етър\" има 27. Очаквано мачът започна с натиск на \"Ботев\", като първата добра възможност се откри пред Стивън Петков. Нападателят на жълто-черните беше изведен зад защитата, но стреля неточно от няколко метра. В 24-ата минута Густаво Алфонсо напредна в наказателното поле и върна топката към Неделев. Българският национал си нагласи топката и откри резултата с красив удар в горния десен ъгъл на вратаря Николай Георгиев. Седем минути по-късно Неделев отбеляза втория си гол в мача, когато 25-годишният играч стреля силно от границата на наказателното поле. В 41-ата минута \"Ботев\" остана с човек по-малко. Димитър Пиргов получи директен червен картон за нарушение като последен в защитата. Това не спря устрема на Неделев, който оформи хеттрика си в края на първата част след добро изпълнение на пряк свободен удар. Въпреки че цяло второ полувреме играха с човек по-малко, \"канарчетата\" удържаха преднината си. \"Витоша\" имаше инициативата, но не успя да промени развоя на мача.", "date": "2018.12.10", "title": "Хеттрик на Неделев срещу \"Витоша\" утвърди \"Ботев\" в шестицата"}
{"url": "https://www.dnevnik.bg/bulgaria/2018/12/10/3359668_zaharieva_za_makedoniia_iskame_priznavane_na/", "text": "Искаме признаване на историята такава, каквато е - това заяви вицепремиерът Екатерина Захариева в Брюксел, цитирана от БТА. Тя е в белгийската столица за заседанието на Съвета на ЕС по външни работи в Брюксел. По нейните думи подписването на Договора за добросъседство не означава, че всичко е свършено, а това е началото на процеса и работата. Вицепремиерът посочи, че българският национален интерес предполага Македония да бъде в НАТО и да започне преговори с ЕС за присъединяване. Захариева призова за резултати от работата на българо-македонската комисия от историци. Тя изрази очакването комисията да достигне до някакви общи позиции по отношение на историята, още повече тогава, когато има автентични източници - автобиографии, писмени следи. Не искаме нищо необичайно, искаме истината за историята на двете държави, добави Захариева. Тази сутрин в телевизионно интервю колегата й вицепремиер и министър на отбраната Красимир Каракачанов предложи към Договора за добросъседство между двете страни да бъде подписан анекс, според който \"историята на днешна Македония е обща с тази на България до 1944 г\". \"Ако откажат - няма да получат нашата подкрепа за НАТО и ЕС\", формулира идеята си Каракачанов, който е и лидер на ВМРО. Пред български медии в Брюксел Захариева е уточнила, че България има изрично изискване, ако се вземе решение за начало на преговори за присъединяване на Македония към ЕС, да се изпълняват всички поети ангажименти по отношение на добросъседството. \"Никоя от европейските държави не желае да внесем нашите проблеми в ЕС и те да станат причина понякога за вътрешни противоречия. Нерешени въпроси не бива да остават преди членство в ЕС. Преди започване на преговорите по всяка глава има задължение за съгласие на всички държави от ЕС\", каза вицепремиерът Захариева.", "date": "2018.12.10", "title": "Захариева за Македония: Искаме признаване на историята такава, каквато е"}
{"url": "https://www.dnevnik.bg/razvlechenie/2018/12/10/3359664_malkite_akvareli_na_vejdi_rashidov_v_galeriiata_na/", "text": "В понеделник вечер едно от културните събития в София беше изложбата на Вежди Рашидов \"Вежди - малкият акварел\" в галерията \"Стил 2\" на председателя на парламентарната група на \"Обединени патриоти\" и лидер на \"Атака\" Волен Сидеров. Пред малкото пространство на ул. \"Георги Раковски\" 183А беше опънат червен килим в очакване на бившия министър на културата и настоящ депутат от ГЕРБ и председател на парламентарната комисия по култура и медии Рашидов. Рашидов пристигна с петнайсетминутно закъснение, което даде повод на Волен Сидеров да отбележи, че се е питал: \"Дали като Салвадор Дали ще се появиш като с ролкови кънки?\" Двамата политици демонстрираха добри отношения, което даде повод на Вежди Рашидов да каже: \"Както видяхте, не се притеснявам, стария си приятел го прегръщам.\" А малко по-късно допълни: \"Няма да се целуваме толкова често, защото и двамата сме срещу Истанбулската конвенция.\" Рашидов коментира още, че се радва, че точно това пространство вече е собственост на \"един приятел, с когото сме били обявени за врагове на демокрацията\". Той изтъкна, че приятелството между двамата датира от 40 години, че двамата доста сол са изяли покрай демокрацията, но между тях имало \"духовна връзка\". За името на изложбата \"Вежди - малкият акварел\" Волен Сидеров отбеляза, че Рашидов е любител на красотата на малките неща и \"дежурната фраза на Вежди е малка пластика, малка водка\". И двамата политици заявиха, че в това пространство политическите възгледи нямат значение. \"Аз почти нямам такива по една проста причина – че съм безпартиен\", каза Рашидов и допълни, че Сидеров като лидер на партия е длъжен да има политически възгледи. \"Но да оставим политиката настрани. Всеки по своя път в политиката, но в живота сме заедно\", завърши бившият министър на културата. \"Тук е истинското място, не в Парламента, където се прескачаме\", съгласи се Волен Сидеров.", "date": "2018.12.10", "title": "Малките акварели на Вежди Рашидов в галерията на Волен Сидеров"}
{"url": "https://www.dnevnik.bg/citat_na_deniia/2018/12/10/3359543_citat_na_denia_az_sum_i_edin_vid_psiholog/", "text": "Лично аз, когато дойдоха в \"Ботев\" (Враца) - мога да го кажа без никакви проблеми, че аз не само съм колега на моите съотборници във Враца, но съм и един вид психолог. Много обичам да комуникирам, да говоря и да търсим проблемите. Ако ги няма, да помагам да израстваме и да вдигаме нивото.\" Това заяви нападателят на \"Ботев\" Валери Божинов, който беше награден за най-добър играч в Първа лига за ноември. Бившият национал каза, че  иска да се завърне в чужбина, но не на всяка цена . Желанието му е \"Ботев\" да влезе в шестицата на Първа лига.", "date": "2018.12.10", "title": "Цитат на деня: Аз съм и един вид психолог"}
{"url": "https://www.dnevnik.bg/sviat/2018/12/10/3359678_otgovorut_na_zaev_ochakvam_evropeiskite_cennosti_da/", "text": "С България вече е постигнат Договор за приятелство, а с подадената ръка двете държави си признават, че част от историята е и обща. Но и самият договор дава възможности за взаимно уважение на двете страни, заяви македонският премиер Зоран Заев днес на дебати в Щип за конституционните промени, запитан от гражданите за изказването на лидера на българската националистическа партия  Красимир Каракачанов за оспорване на членството на Македония в ЕС \", предаде агенция МИА, цитирана от БТА. Заев каза, че очаква европейските ценности да бъдат приети от всички. \"Мое право е да съм македонец, да говоря македонски език. Това е европейска ценност. Очаквам наистина европейските ценности да бъдат приети от всички така, както подадох ръка и приех, че споделяме обща история. Ще продължа да говоря в духа на приятелството и ще продължа да градя приятелство, без разлика по какви причини някой базира свои изявления или подобно. Вярвам, че и господин Каракачанов, и министър Захариева, и премиерът Борисов, но преди всичко българският народ е приятелски на нашия народ\", каза Заев. Той отбеляза, че Европа му позволи да се да се обърне на македонски в Европейския парламент и с това потвърди македонския език. \"Достатъчно сме затънали в миналото, трябва да се върви напред към бъдещето\", каза македонският премиер. \"Оставам поборник за изграждане на приятелство с Гърция и България, макар този път да не е лесен, тъй като ще се появяват различни пречки. Но трябва да градим приятелство, защото с тези договори то не е дадено веднъж завинаги, а трябва да се грижим за него, да го защитаваме и да гледаме напред, защото това същевременно е и в интерес на гражданите на Македония и на гражданите на България\", подчерта Зоран Заев.", "date": "2018.12.10", "title": "Отговорът на Заев: Очаквам европейските ценности да бъдат приети от всички"}
{"url": "https://www.dnevnik.bg/sviat/2018/12/10/3359681_tusk_shte_subere_liderite_na_es_za_izvunredno/", "text": "Европейският съвет в четвъртък ще бъде посветен на Брекзит, съобщи председателят му Доналд Туск в светлината на небивалата политическа криза във Великобритания. Съветът в четвъртък и петък имаше съвсем различен дневен ред, но в деликатен знак на подкрепа европейските лидери ще обсъдят още веднъж с премиера Тереза Мей вече постигнатото споразумение. По-рано днес Мей  отложи парламентарното гласуване за сделката , признавайки, че тя вероятно няма да бъде одобрена, и обяви, че заминава за Брюксел, за да преговаря отново. Решението ѝ е озадачаващо, тъй като и тя, и Еврокомисията казаха неведнъж, че тя е финално, че други уговорки няма да има и че ако британските депутати не го приемат, Великобритания просто ще напусне ЕС без споразумение. \"Няма да предоговаряме сделката, включително \"предпазната мрежа\" (бел. ред. за запазване на липсата на граница между Северна Ирландия и Ирландия), но сме готови да обсъдим как да съдействаме за ратификацията във Великобритания. Тъй като времето изтича, ще обсъдим и подготовката си за сценария \"без сделка\", писа Туск в \"Туитър\". Британски репортери съобщават, че от \"Даунинг стрийт\" няма гаранция, че вот в парламента ще има преди Коледа или дори през януари. Но никой не очаква, че нещо ще се промени до края на седмицата. Утре, вместо Закона за Брекзит, депутатите ще обсъждат забраната на търговията със слонова кост и енергийната бедност. Депутати от опозицията поискаха лидера на лейбъристите Джеръми Корбин да внесе вот на недоверие, а от партията уточниха, че това може да се случи едва след като Мей се върне от Брюксел без успех, тъй като тогава вотът има по-голям шанс да мине. Съобщението на лявата партия казва още, че парламентарните избори са решението страната да излезе от тази патова ситуация. Коментаторът на в. \"Гардиън\" Андрю Спароу посочи, че въпреки хладнокръвието си, Мей е преживяла тричасово унижение в появата си в парламента и че никога не е виждал такива подигравки към изявление на премиер. Според него Мей залага на това, че отлагането на вота ще стресне депутатите от перспективата за Брекзит без сделка – но това е отчаян ход без гаранции за успех. Какво е \"предпазната мрежа\" \"Предпазната мрежа\" предвижда Обединеното кралство да остане в \"единна митническа територия\" с Европейския съюз, мярка, която би ограничила възможностите на Лондон да договаря търговски споразумения с трети страни за голямо съжаление на привържениците на т.нар. чист развод с Брюксел. Освен това то ще осигури на британската провинция различен режим от този в останалата част на Великобритания - недопустима ситуация за северноирландската Демократическа юнионистка партия (ДЮП), която е необходим съюзник на Тереза Мей в парламента. След днешното изявление Найджъл Додс, който оглавява групата на ДЮП в камарата, възрази, че не вярва на Мей и че парламентът \"не може да приеме\" протокола и премиерът трябва да договори промени в сделката с ЕС. Двете страни си дават срок до 1 юли 2020 г. да ратифицират споразумение, което би заменило предпазната мярка в \"протокола за Ирландия и Северна Ирландия\". Ако не бъдат готови на тази дата, Лондон и Брюксел си оставят възможността да удължат - еднократно и за ограничено време - периода на прехода. В произволен момент след изтичането на преходния период ЕС или Великобритания могат да сметнат, че протоколът вече не е необходим. Решението обаче двете страни трябва да вземат заедно. Дори в невероятния сценарий, в който Мей успее да постигне промяна в тази клауза сега, твърдите консерватори, водени от Джейкъб Рийс-Мог вече казаха, че това няма да бъде достатъчно, за да подкрепят сделката.", "date": "2018.12.10", "title": "Туск ще събере лидерите на ЕС за извънредно обсъждане на Брекзит"}
{"url": "https://www.dnevnik.bg/sviat/2018/12/10/3359677_makron_obiavi_uvelichenie_na_minimalnata_zaplata/", "text": "Минималната заплата във Франция ще се увеличи със 100 евро догодина и няма да бъдат вдигани данъците на пенсионери, получаващи под 2000 евро месечно. Тези отстъпки направи френският президент Еманюел Макрон в обръщение, излъчено по френските телевизии. Той също така обеща, че данъчната реформа и планирани облекчения ще бъдат ускорени, ще се търси и начин големите компании и заможните граждани да помагат повече, без да се връща данъкът върху богатството. Макрон обеща и че заплащането за извънреден труд ще бъде освободено от данъци - така, както бонусите за служители в края на годината няма да бъдат облагани и затова компаниите ще бъдат насърчавани да ги дават. \"Икономическо и социално извънредно положение\" В речта си  в отговор на протестите  на движението на \"жълтите жилетки\", които доведоха до безредици в Париж и много други градове, той призна, че гневът в страната е \"дълбок и оправдан\" - за последните 18 месеца не са решени проблемите от последните 40 години - и че много граждани изглежда са били \"забравени\". Условията на живот влошават качеството си, \"държавата е твърде централизирана от десетилетия\" и това затруднява публичните услуги. От началото на протестите,  започнали заради цените на горивата и стандарта на живот , Макрон и екипът му настояваха, че минималната заплата няма да бъде вдигната в отговор на протестите. Изявлението обаче бе обявено след последния ден на безредици в събота, когато  бяха арестувани 1385 души , а стотици бяха ранени. Заради ситуацията във Франция според Макрон трябва да се въведе \"икономическо и социално извънредно положение\" - според \"Ел паис\" той има предвид идеята от времето на предшественика му Франсоа Оланд повече пари да остават в ръцете на хората, които допринасят за данъчната система. \"Поемам отговорността си за ситуацията. Може да съм създал у вас впечатлението, че имам други приоритети... Може да съм наранил някои от вас,\" каза още Макрон. \"Ако съм се борил, за да променя политическата система, е, защото вярвам в страната. Легитимността ми идва не от някаква титла, а само от вас... Вие сте единствената ми грижа,\" каза той към края на речта си. \"Искаме Франция, в която да може да се живее достойно от работата,\" каза Макрон. В началото обаче той осъди насилието по време на протестите, което по думите му \"не води никъде\": \"Когато се отприщи насилието, спира свободата.\" Според репортаж на телевизия \"Франс 24\", излъчен непосредствено след речта, над 8 млн. души в страната с население 67 млн. живеят под линията на бедност. Наскоро бе съобщено, че Франция е изпреварила Дания сред страните от Организацията за икономическо сътрудничество и развитие като страна, където данъчните постъпления се равняват на най-голям дял от брутния вътрешен продукт (46%). Същевременно публичните разходи, 56% от БВП, са сред най-големите от Европа. Според в. \"Лез еко\" е възможно обявените от Макрон мерки да засилят тази тежест, тъй като може да струват между 10 и 15 млрд. евро. Заместник-министър в кабинета по-късно оцени разходите, които те ще изискват, на между 8 и 10 млрд. евро. Еврокомисията реагира по-малко от час след посланието на Макрон. \"Наблюдаваме внимателно възможните нови мерки\" и ефекта им върху френския бюджет, макар да \"не можем да ги коментираме, преди да са обявени подробно,\" каза заместник-председателят на комисията Валдис Домбровскис, цитиран от \"Ройтерс\".", "date": "2018.12.10", "title": "Макрон обяви увеличение на минималната заплата заради \"жълтите жилетки\""}
{"url": "https://www.dnevnik.bg/photos/2018/12/10/3359591_fotogaleriia_svetovnite_snimki_na_denia_-_10_dekemvri/", "text": "Риболов в Сибир. Температурата на въздуха на брега на Енисей край Красноярск, където е правена снимката, е минус 16 градуса по Целзий.", "date": "2018.12.10", "title": "Фотогалерия: Световните снимки на деня - 10 декември"}
{"url": "https://www.dnevnik.bg/sport/2018/12/10/3359675_chelsi_zabrani_na_fenove_da_poseshtavat_machove_pokrai/", "text": "Четирима фена на \"Челси\" са получили забрана за посещение на футболни мачове заради поведението си към  футболиста на \"Манчестър сити\" Рахим Стърлинг, който се озова в центъра на расистки скандал , съобщи \"Скай спортс\". Наказанието на привържениците е в сила, докато тече разследването на \"Челси\" и полицията в Лондон. Запалянковците са заплашени от големи наказания, ако проверката докаже вината им. \"Футболен клуб \"Челси\" осъжда всички прояви на дискриминация и ако има доказателства, че притежателите на билети са имали расистко поведение, клубът ще наложи строги санкции\", се казва в изявлението на лондончани. Стърлинг се озова в центъра на расистки скандал по време на дербито с \"Челси\" в събота. В момент от първото полувреме 24-годишният играч отиде да вземе топката, която излезе в близост до привържениците на съперника, и срещна гнева им. Стърлинг прие ситуацията с усмивка, но скандалът отново изнесе темата за расизма на дневен ред в Англия. Играчът дори обвини местните медии в Англия, че нарочно разпалват напрежение на расова основа с преднамерени публикации срещу цветнокожи футболисти.", "date": "2018.12.10", "title": "\"Челси\" забрани на фенове да посещават мачове покрай разследването им за расизъм"}
{"url": "https://www.dnevnik.bg/sviat/2018/12/10/3359437_iaponiia_potvurdi_che_izkljuchva_huauei_i_zet_ti_i_ot/", "text": "Японското правителство реши да забрани на китайските технологични компании \"Хуауей\" (Huawei) и Зет Ти И (ZTE) да получават държавни договори и да участват в държавни поръчки на територията на Япония от април догодина, съобщи днес агенция \"Киодо\". Мярката  е приета след заседание , посветено на киберсигурността, с участието на японски министри и представители на различни ведомства, отбелязва ТАСС. За нас е изключително важно да не купуваме оборудване, което има зловредни функции, включително кражба на информация и унищожаване, посочи на пресконференция в Токио правителственият говорител Йошихиде Суга. Решението е взето на фона на притесненията за пробиви в сигурността, които накараха САЩ  и други страни  да забранят на двете китайски компании да доставят инфраструктурно оборудване. Според американски чиновници на устройствата на тези компании могат да се сложат програми, с чиято помощ могат да се проследяват потребителите. От \"Хуауей\" многократно са отхвърляли обвиненията. Финансовата директорка на \"Хуауей\" Мън Ванчжоу  бе задържана в Канада  по искане за екстрадиране от САЩ във връзка с обвинения в нарушаване на американските търговски санкции срещу Иран, припомня ТАСС. /БТА", "date": "2018.12.10", "title": "Япония потвърди, че изключва \"Хуауей\" и Зет Ти И от държавните поръчки"}
{"url": "https://www.dnevnik.bg/sport/2018/12/10/3359436_georgi_kabakov_shte_rukovodi_macha_na_manchestur/", "text": "Най-добрият български съдия за 2015 г.  Георги Кабаков  ще ръководи мача между \"Валенсия\" и \"Манчестър юнайтед\" в Шампионската лига. Негови помощници ще са Деян Вълков и Мартин Маргаритов, а Никола Попов и Станислав Тодоров ще са допълнителни съдии. Това е първият случай от шест години насам, в който българин ще ръководи мач от груповата фаза в Шампионската лига. За последно това беше Станислав Тодоров в двубоя между \"Динамо\" (Загреб) и \"Динамо\" (Киев), спечелен с 4:1 от украинците, пише \"24 часа\". В последните седмици българските съдии са подложени под голямо напрежение заради честите грешки. От ЦСКА се почувстваха ощетени след мачовете със \"Славия\" и \"Лудогорец\". Собственикът на шампионите Кирил Домусчиев каза в неделя, че очаква след нова година да има тенденциозно съдийство в полза на червените и \"Левски\". Българските съдии получават малко наряди в евротурнирите. В началото на сезона  Стефан Апостолов привлече вниманието с работата си  по време на двубоя между норвежкия \"Розенборг\" и исландския \"Валур\" в първия квалификационен кръг в Шампионската лига. \"Валенсия\" е трети с пет точки, като няма възможност да промени мястото си. \"Манчестър юнайтед\" е втори с десет точки и може да измести \"Ювентус\", който е начело с 12 и приема \"Йънг бойс\".", "date": "2018.12.10", "title": "Георги Кабаков ще ръководи мача на \"Манчестър юнайтед\" в Шампионската лига"}
{"url": "https://www.dnevnik.bg/sviat/2018/12/10/3359446_iaponskata_prokuratura_obvini_karlos_gon_i_nisan_vuv/", "text": "Карлос Гон и \"Нисан\" (Nissan), японският автомобилопроизводител, който той спаси от фалит, бяха обвинени днес в предполагаеми финансови нарушения, което задълбочи кризата, засегнала сериозно една от най-емблематичните фигури на автомобилната индустрия, съобщи Си Ен Ен. Обвинен е също така приближеният на Гон Грег Кели, член на съвета на директорите на компанията. Той бе  арестуван с Гон в Япония  през ноември, допълни агенция \"Киодо\". Обвиненията са свързани с това, че за период от пет години до март 2015 г. декларираните доходи на Гон са били занижени с 5 млрд. йени (44 млн. долара). Максималното наказание за такова престъпление в Япония е 10 години затвор и глоба 10 млн. йени (89 хил. долара). Гон и Кели не са отговорили публично на обвиненията. Японската телевизия Ен Ейч Кей съобщи днес, че Гон ги отхвърля. До 20 дни в ареста Днешното решение на прокуратурата да ги обвини е неблагоприятно развитие за двамата мъже. Над 99 процента от обвинените в престъпления в Япония в крайна сметка са осъдени според експерти, отбелязва Си Ен Ен. Гон и Кели имат нови заповеди за арест днес, което може да доведе до допълнителни 20 дни в ареста до 30 декември, отбелязва Киодо. Според японските закони заподозрян може да бъде задържан до 22 дни с една прокурорска заповед за арест. Срокът за първоначалното задържане на двамата изтича днес, но новата заповед би позволила на прокуратурата да ги остави в арест в Токио за по-дълъг период и допълнителни разпити. Общо Гон е заподозрян, че не е декларирал 9 млрд. йени от заплатата си. Началото Гон, основоположник на автомобилното обединение автомобилната група \"Рено - Нисан - Мицубиши мотърс\" (Renault-Nissan-Mitsubishi Motors), бе отстранен от председателския пост на съвета на директорите на  \"Нисан\"  и от ръководния пост в съвета на директорите на партньорската компания  \"Мицубиши мотърс\"  (Mitsubishi Motors). \"Рено\" (Renault) се въздържа от уволнението му като главен изпълнителен директор и председател на съвета на директорите, като настоява \"Нисан\" да сподели разкритията си от вътрешното разследване, довело до ареста. Вестник \"Уолстрийт джърнъл\" пише днес, че Гон е планирал да уволни изпълнителния директор на \"Нисан\" Хирото Саикава. Той обмислял да предложи смяната на Саикава на заседание на \"Нисан\" в края на ноември. Мярката била свързана с лошите продажби на японския концерт в САЩ и проблемите с качеството на пусканите в Япония автомобили. /БТА", "date": "2018.12.10", "title": "Японската прокуратура обвини Карлос Гон и \"Нисан\" във финансови нарушения"}
{"url": "https://www.dnevnik.bg/bulgaria/2018/12/10/3359460_nova_funkcionalnost_srinala_elektronnata_sistema_na_mvr/", "text": "Нова функционалност в електронната система на МВР е довела до нейния срив. Това се разбра от думите на главен инспектор Росен Рапчев, началник на сектор \"Пътен контрол\" към Главна дирекция \"Национална полиция\", цитиран от Агенция \"Фокус\". Новата функционалност била внедрена в петък. Тя изисквала сериозно техническо преобразуване на системата и се оказало, че предвиденият срок до неделя не е достатъчен, за да може да приключи. Това е причината в момента гражданите да нямат достъп до системата.  Това означава, че не може да се издава и приема свидетелство за управление на моторно средство и не могат да бъдат подавани удостоверения за дисциплината на водачите с изключение на заявления от новите водачи. В допълнение гражданите не могат да плащат през ПОС терминал в службите на МВР, както и през електронния портал, където също така не могат да се извършват справка за глоби. \"Правим всичко възможно проблемът да се реши по най-бързия начин\", обяви Рапчев. ", "date": "2018.12.10", "title": "Нова функционалност сринала електронната система на МВР"}
{"url": "https://www.dnevnik.bg/sport/2018/12/10/3359165_rivur_oburna_boka_v_drama_s_produljeniia_i_specheli/", "text": "Ривър плейт\" направи обрат срещу \"Бока хунииорс\" и спечели Копа Либертадорес. \"Милионерите\" постигнаха драматична победа с 3:1 след продължения на стадион \"Сянтяго Бернабеу\" в Мадрид и с общ резултат 5:3 вдигнаха най-престижния трофей в Южна Америка за четвърти път в своята история. Грандовете на аржентинския футбол се изправиха един срещу друг във финала за пръв път в 59-годишната история на турнира. В първата среща  на стадион \"Бомбонера\" двата отбора направиха вълнуващо 2:2 . Реваншът трябваше да е на \"Монументал\" преди две седмици, но се провали заради  атаката срещу пристигащия на стадиона автобус с футболистите на \"Бока\" . Заради инцидентите футболната конфедерация на Южна Америка реши да премести мача в Мадрид. През първото полувреме \"Ривър\" беше отборът, който владееше повече топката и по-често се задържаше около наказателното поле на съперника. \"Бока\" обаче беше добре организиран в отбрана, не допускаше чисти положения пред Естебан Андраде и в същото време атакуваше много по-опасно. В 10-ата минута \"Бока\" можеше да открие резултата с първата си атака. Центриране от левия фланг на Лукас Оласа изненада защитниците на \"Ривър\", които едва успяха да изчистят в корнер. При последвалото центриране Пабло Перес се озова на отлична позиция на далечната греда и стреля от воле, но твърде слабо, за да затрудни Франко Армани. След половин час игра се стигна до нова опасност пред вратата на \"Ривър\". Наитан Нандес получи шанс да изпълни пряк свободен удар на границата на наказателното поле фронтално срещу вратата. Изстрелът му не беше добър и срещна стената. Топката обаче се озова Пабло Перес, който шутира с десния крак по диагонала, но защитник на \"Ривър\" се хвърли на шпагат и предотврати второ попадение. В 40-ата минута вратарят на \"Бока\" Андрада допусна грешка и подари топката на играч на \"Ривър\" при опит да я изчисти. \"Милионерите\" обаче не се възползваха от ситуацията и секунди по-късно бяха наказани с мълниеносна контраатака. Нандес изведе Бенедето с дълъг пас по земя през центъра, а голмайсторът на \"Бока\" овладя топката, излъга последния противников бранител и спокойно насочи топката покрай Армани - 1:0. Бенедето вкара петия си гол в турнира, като всичките му попадения са отбелязани в двата полуфинала с \"Палмейрас\" и в двете финални срещи с \"Ривър\". Играчите на \"Ривър\" влязоха амбицирано във второто полувреме и започнаха по-често да обстрелват вратата на Андрада. Десет минути след почивката се стигна до спорна ситуация в наказателното поле на \"Бока\". Прато изпревари Андрада за топката и беше съборен от вратаря, но реферът Куня отсъди нарушение в атака. \"Милионерите\" продължиха да търсят настойчиво гола и усилията им дадоха резултат в 68-ата минута. Те организираха отлична атака, при която Фернандес намери Прато непокрит на границата на вратарското поле и нападателят не пропусна - 1:1. Двата отбора не успяха да излъчат победител в редовното време и стигнаха до продължения. Само 90 секунди след началото на първото \"Бока\" остана с човек по-малко на терена. Уилмар Бариос настъпи грубо влезлия на шпагат в краката му и получи втори жълт картон. След изгонването на Бариос \"Ривър\" натисна, а играчите на \"Бока\" се прибраха дълбоко в своята половина. \"Милионерите\" започнаха да обсипват вратата на Андрада с изстрели, но твърде неточно. \"Бока\" се защитаваше с всички сили и използваше всяка възможност да бави времето. В 109-ата минута обаче Хосе Кинтеро проби жълто-синята стена със зрелищен гол. Колумбиецът получи на границата на наказателното поле и отправи страхотен изстрел с левия крак, при който топката срещна гредата и влетя в мрежата. Драмата продължи с пълна сила. \"Бока\" се хвърли в атака и въпреки че остана с девет души заради контузия на Гаго, беше много близо до изравняване. След центриране от корнер Леонардо Хара стреля от воле, но топката се отби в десния страничен стълб на Армани. В последните секунди, когато вратарят на \"Бока\" Андрада се включи в наказателното поле на \"Ривър\" за поредното центриране, Гонсало Мартинес отбеляза трети гол на празна врата. \"Ривър\" спечели турнира за четвърти път от шест финала и излезе на четвърто място във вечната класация. С повече отличия са само \"Пенярол\" (5), \"Ривър плейт\" (6) и \"Индепендиенте\" (7).", "date": "2018.12.10", "title": "\"Ривър\" обърна \"Бока\" в драма с продължения и спечели историческата Копа Либертадорес"}
{"url": "https://www.dnevnik.bg/sport/2018/12/10/3359195_roni_osulivan_vleze_v_istoriiata_sus_sedma_titla_v_uk/", "text": "Рони О'Съливан отново показа брилянтна игра и спечели рекордна седма титла във втория най-престижен турнир в снукъра - UK Championship. 43-годишният англичанин победи Марк Алън с 10:6 фрейма във финала и подобри две от най-великите постижения в историята на този спорт. О'Съливан подобри рекорда на Стив Дейвис от шест титли в Йорк и рекорда на Стивън Хендри от 18 трофея в състезания от Тройната корона. Ракетата вече има 19 - седем от UK Championship, седем от \"Мастърс\" и пет от световното първенство. О'Съливан спечели трети турнир през сезона след Шанхай мастърс и Шампион на шампионите. Той вече има 34 ранкинг титли в кариерата, което му отрежда второто място във вечната класация зад Хендри (36). За трофея в Йорк Ракетата спечели 170 хиляди паунда.  О'Съливан показа впечатляваща успеваемост в ударите от далечна дистанция, с които доминираше в мача. Той направи един сенчъри брейк и още пет серии от 50 и повече точки в първите осем фрейма и натрупа солиден аванс от 6:2 след първата сесия. Алън поведе с 2:1, но в следващите пет фрейма записа само 92 точки. Северноирландецът показа много по-добър снукър във вечерния сеанс. Изоставането му обаче беше твърде голямо и О'Съливан не изпусна преднината си. Алън записа серии от 56, 59, 58, 72 и 105 точки във втората сесия, за да стигне до 6:9. С блестяща откриваща червена от дистанция и серия от 78 точки обаче О'Съливан сложи край на мача. ", "date": "2018.12.10", "title": "Рони О'Съливан влезе в историята със седма титла oт UK Championship"}
{"url": "https://www.dnevnik.bg/photos/2018/12/10/3359151_fotogaleriia_ni_lukoil_sum_ial_ni_lukoil_sum_mirisal_i/", "text": "Автор ysl34501655, препоръчвания 3.", "date": "2018.12.10", "title": "Фотогалерия: Ни ЛУКойл съм ял, ни ЛУКойл съм мирисал и още комикси"}
{"url": "https://www.dnevnik.bg/evropa/2018/12/11/3359448_kak_2018_stana_godinata_na_zaleza_na_merkel/", "text": "Ангела Меркел е бита карта\" беше мнение, изказано от медии и политолози още когато тя оглави за четвърти път германското правителство през март, след продължили близо шест месеца трудни политически преговори, завършили със споразумение за нова голяма коалиция между консерваторите и социалдемократите. След като само в рамките на две седмици нейният Християндемократически съюз (ХДС) се представи слабо на регионалните избори  в провинция Хесен , а сестринската баварска партия Християнсоциален съюз (ХСС)  загуби мнозинството  си в местния парламент, 64-годишната Меркел обяви в края на октомври,  че ще се оттегли  от председателския пост в ХДС и че това ще бъде нейният последен канцлерски мандат. \"Мисля, че е сензационно, не очаквах това. Не мисля, че изобщо някой го е очаквал. Обикновено тя държи на своето и казва, че никога не желае да заема поста канцлер, ако не е лидер на партията си, а направи точно обратното\", заяви в интервю за Би Би Си британският политолог Матю Квортръп, автор на биографичната книга \"Меркел. Непреклонната\". \"Решението на Меркел да се оттегли от председателския пост в ХДС, няма как да не е повлияно от загубата на доверие в изминалите регионални избори и разбирането, че за това има влияние недоверието към федералното правителство\", заяви пред БТА политологът и преподавател в Нов български университет Христо Панчугов. Според него е логично християндемократите и самата Меркел да търсят ново начало и промяна, която да върне доверието в ХДС за следващите парламентарни избори през 2021 г. Проблемите за най-влиятелната жена в Европа започнаха, след като през есента на 2015 г. тя взе едно наглед практично и благородно решение, без обаче да предвиди, че то ще има лавинообразен ефект, ще заплаши сигурността на Германия и ще доведе до негативни политически последици. Отварянето на границите на Германия бе, от една страна, спасение за бягащите от конфликтите в Близкия изток, а от друга, трябваше да намали недостига на работна ръка и да облекчи ендемичната за страната със застаряващо население отрицателен естествен прираст и дългосрочната опасност от рухване на пенсионната система. Нападенията в Германия, извършени през 2016 г. от кандидати за убежище, включително тези в новогодишната нощ в Кьолн и на коледния базар в Берлин, наред с вълната от терористични атаки в други европейски държави, макар и извършени предимно от родени и радикализирали се в Европа ислямисти, предизвикаха критики срещу политиката на \"отворени врати\" на Меркел. \"Това, което в най-голяма степен повлия на спада на доверие в нея, но и в управляващата коалиции (и ХДС в частност), бе решението й да приеме над 1 милион бежанци в разгара на кризата. Последиците са видими, огромна загуба на подкрепа за управляващия партньор ГСДП на националните избори и загуба на позиции в поредица от регионални избори за самия ХДС\", каза Христо Панчугов. Последвалият възход на крайната десница, шествията на неонацистки организации и нападенията срещу бежански центрове и чужденци събудиха някои от най-страшните спомени от историята на Германия. С присъщата си търпеливост, прагматизъм и умение да решава проблеми, които демонстрира нееднократно през 13-те години на власт, включително по време на финансовата криза в края на миналото десетилетие, в преговорите за гръцкия дълг и по време на украинския конфликт, Меркел успя да преодолее и бежанската криза. Макар и отслабена, партията й спечели последните парламентарни избори, а рейтингът на одобрение за Меркел през март, когато встъпи в длъжност, бе над 50 процента, значително по-висок например от тези на британския министър-председател Тереза Мей, френския президент Еманюел Макрон и тогавашния испански премиер Мариано Рахой. Темата за нелегалната имиграция обаче продължи да доминира в дневния ред в Германия през цялата 2018 г. и бе ябълката на раздора между коалиционните партньори ХДС, ХСС и ГСДП. Разходите на Берлин през 2016 г., свързани с миграцията, бяха 20 милиарда евро според данни от доклад на федералното правителство, цитирани от \"Дойче веле\". Прогнозите на министерството на финансите, цитирано от сп. \"Шпигел\", са, че до 2022 г. ще бъдат похарчени 78 милиарда евро за издръжка на кандидати за убежище и за справяне с причините, каращи хората да напускат страните си и да се отправят към Европа. Загрижен не толкова за тези суми, колкото за негативното отношение на избирателите в Бавария към политиката на отворени врати, министърът на вътрешните работи Хорст  Зеехофер постави ултиматум на канцлера  да намери до 1 юли общоевропейско решение на проблема с т.нар. вторична миграция. Той заплаши, че в противен случай ще затвори на своя глава границите на Германия и ще нареди да бъдат отпращани мигрантите, които вече са подали молба за убежище в друга държава - членка на ЕС. Меркел  успя да договори няколко мерки на европейско равнище  за облекчаване на миграционния натиск върху Германия, но кризата с разбунтувалия се Зеехофер, която заплашваше да доведе до разпадане на правителството, бе овладяна едва след като двамата лично  се споразумяха за по-строг контрол  върху границите. Полемиката около нелегалната имиграция и крайната десница обаче се разрази отново с пълна сила в края лятото след смъртоносното намушкване с нож на 35-годишен германец  в източния град Кемниц , за което бяха повдигнати обвинения на иракчанин и сириец. Последваха масови протести и в социалните мрежи се появиха видеозаписи, на които демонстранти скандират расистки лозунги и нападат приличащи на чужденци хора, но началникът на германската служба за вътрешно разузнаване  Ханс-Георг Маасен  постави под съмнение тяхната автентичност. Това изказване бе в противоречие с даденото дни по-рано от Меркел изявление, в което тя осъди гоненията срещу чужденци. Канцлерът попадна между чука и наковалнята, защото коалиционният й партньор ГСДП поиска оставката на Маасен заради предполагаемите му връзки с антиимигрантската и евроскептична партия \"Алтернатива за Германия\", а Зеехофер защити шефа на контраразузнаването. Взето бе  компромисно решение  Маасен да бъде отстранен от ръководството на Федералната служба за защита на конституцията и назначен на висок пост в министерството на вътрешните работи, но полемиката около него не свърши дотук. В последното си изявление като шеф на контраразузнаването пред европейските си колеги Маасен е казал, че е жертва на лов на вещици, организиран от \"радикални леви сили\" в ГСДП, че Германия води \"наивна и левичарска външна политика и политика по сигурността\", след което е намекнал, че може да влезе в политиката. След като в. \"Зюддойче цайтунг\" разкри какво е казал на тази среща при закрити врата, Маасен, който излезе от ролята си на дискретен шпионин и започна да прави политически изказвания,  бе изпратен в ранна пенсия . В разгара на кризата с Маасен ХСС и ХДС получиха през октомври незадоволителни резултати на местните избори в Бавария и Хесен. \"Смятам, че резултатът в Хесен бе капката, която преля чашата. Но други фактори също са от значение, не на последно място растящото недоволство във фракцията в Бундестага към Меркел\", заяви пред БТА политологът Матю Квортръп. Недоволство, което бе изразено по категоричен начин в края на септември, когато консерваторите нанесоха тежък удар по авторитета на Меркел, като  не преизбраха дългогодишния й съюзник Фолкер Каудер  начело на парламентарната група в Бундестага. Този неочакван обрат според анализатори бе сигнал, че съпартийците на Меркел искат думата им да има по-голяма тежест в политическия курс на партията. Политическите противници на канцлера веднага предрекоха началото на края на ерата \"Меркел\". \"Може да го наречете \"Залеза на Меркел\", заяви Александър Гауланд, лидерът на най-голямата опозиционна партия в Бундестага - \"Алтернатива за Германия\". Още в деня, в който след 18 години начело на партията и след 13 години като канцлер Меркел обяви, че ще се оттегли от лидерския пост в ХДС, двама силни кандидати заявиха намерението си да заемат мястото й. На конгреса в Хамбург партийните делегати  избраха за нов председател  досегашния генерален секретар на Християндемократическия съюз Анегрет Крамп-Каренбауер, която победи с крехка преднина завърналия се от политическото небитие консерватор Фридрих Мерц. \"Партията беше изправена пред дилема - дали да запази курса на Меркел - която бе решена да установи ХДС твърдо в центъра и го превърна в застъпник на гей браковете, минималната работна заплата и квотата за жени в политиката - или да направи завой надясно в опит да си върне избирателите, отнети от \"Алтернатива за Германия\", написа в статия за \"Гардиън\" кореспондентът на вестника в Берлин Кейт Конъли. \"Може да се каже, че в лицето на Крамп-Каренбауер партията избра по-безопасния вариант, не на последно място, защото тя вероятно ще се погажда по-добре с канцлера, отколкото Мерц, за когото се смята, че има зъб на Меркел\", добави тя. Меркел е до голяма степен отговорна за това Мерц да напусне за дълги години политиката, след като през 2002 г. му отне изключително важния пост на лидер на парламентарната група на ХДС/ХСС в Бундестага и с това го лиши от възможността да се бори за канцлерския пост на парламентарните избори през 2005 г. Анегрет Крамп-Каренбауер е представител на либералното крило на християндемократите, но е по-консервативна от Меркел, тъй като е противник на гей браковете, привърженик на идеята за връщане на задължителната военна служба и  застъпник на мярката  да бъдат екстрадирани осъдени за престъпления бежанци. На жената, известна с инициалите АКК, се възлагат огромни надежди да отнеме гласове както от Зелените, така и от крайната десница. Изборите за Европарламент и регионалните избори в три провинции в Източна Германия догодина ще бъдат първото голямо изпитание за новия лидер, която ще има и важната задача да осигури стабилен политически гръб на канцлера. Избирането й ще даде възможност на Меркел да се концентрира върху управлението на Германия и освен ако социалдемократите не се оттеглят от правителството, Меркел ще може да довърши мандата си и да остави солидно политическо наследство, което според много анализатори ще бъде съизмеримо с това на именитите й предшественици Конрад Аденауер и Хелмут Кол.", "date": "2018.12.10", "title": "Как 2018 стана годината на залеза на Меркел"}
{"url": "https://www.dnevnik.bg/evropa/2018/12/10/3357439_sudut_na_es_reshava_dali_london_moje_ednostranno_da_se/", "text": "Съдът на Европейския съюз днес ще постанови дали Великобритания може едностранно да се откаже от своето решение да напусне ЕС, предаде \"Ройтерс\". Съдът, който действа с необичайна спешност, ще обяви своето решение в 8 ч. по Гринуич ден преди британският парламент  да гласува дали  да приеме  договореното от министър-председателя  Тереза Мей споразумение за Брекзит. Генералният адвокат на съда  представи миналата седмица мнение по въпроса , според което Великобритания може да спре процеса на Брекзит, без да търси одобрението на останалите държави членки на ЕС. Съдиите обикновено се вслушват в подобни мнения. Ако Съдът реши, че Великобритания може едностранно да се откаже от Брекзит, това е още една опция пред британските депутати, които засега трябва да избират между извоюваното от Мей и Брекзит без сделка, който предвещава хаос. Британското правителство намира въпросите пред съда за нерелевантни; Мей непрекъснато повтаря, че  втори референдум  няма да има. Шотландският върховен съд обаче отправи запитването си към Люксембург и разглеждането му бе ускорено заради особените обстоятелства. След продължили пет дена дебати утре британският парламент ще реши дали да одобри сделката на Мей. В случай че споразумението бъде отхвърлено, законът предвижда правителството в срок от 21 дни, т.е. до 1 януари, да представи пред парламента план как смята да действа по-нататък с процедурата по напускане на ЕС. Миналата седмица  британските депутати приеха поправка , даваща им възможност да внесат промени в текста, който ще бъде предложен на парламента от правителството. Високопоставени дипломати в ЕС се надяват гласуването във вторник да се окаже с малка разлика, която да позволи на Мей да върне споразумението за втори вот. Тогава те могат да се опитат да й помогнат с \"козметични\" промени в необвързващата  политическа декларация , която съпътства  основното споразумение . Но дори и в този случай юридически обвързващият документ, който е в сърцевината на дебатите във Великобритания, няма да подлежи на предоговаряне. А ако вотът с \"не\" в парламента е с голямо мнозинство, Мей ще се окаже оставена да се справя сама. Шансовете правителството да спечели гласуването изглеждат малки. Според в. \"Таймс\" висши министри са призовали Мей да отложи вота поради опасения, че тя е застрашена от толкова голямо поражение, че може да се стигне до падане на правителството й.", "date": "2018.12.10", "title": "Съдът на ЕС решава дали Лондон може едностранно да се откаже от Брекзит"}
{"url": "https://www.dnevnik.bg/bulgaria/2018/12/10/3359135_za_risk_ot_novo_iztochvane_na_ktb_chrez_advokatski/", "text": "Фалиралата КТБ може да бъде допълнително източена с делата срещу цесиите (прехвърляне на вземане) между вложители, направени след рухването на банката - с изплащането на солидни адвокатски хонорари на \"особени представители\" на банката. За това са сигнализирали търговски съдии, които гледат процесите срещу тези сделки. пред в. \" Сега \". След затварянето на банката много вложители, фирми и граждани опитаха да спасят част от парите си, като си прехвърляха вземания и си погасяваха взаимно дългове. Така те избегнаха общия ред на удовлетворяване на кредиторите и ощетиха останалите, които не са действали по тази схема. Сега обаче синдиците оспорват част от тези сделки. Загубата от фалита на четвъртата по големина българска банка, чийто мажоритарен собственик беше Цветан Василев, се изчислява на около 4 млрд. евро. Опасенията на търговските съдии, че останалото от банката ще се доизточи, идват от решение на Върховния касационен съд (ВКС) по такова дело. В него тримата върховни съдии твърдят, че по делото е трябвало да участва и представител на фалиралата банка, какъвто е нямало на долните две инстанции. В Закона за банковата несъстоятелност няма такова изискване. Мнозинството от съдиите от долните инстанции приемат, че тези дела, водени от синдиците на банката, се гледат, без самата фалирала кредитна институция да е страна. Причината е, че в момента, в който се открие производство по несъстоятелност, банката на практика няма органи, няма кой да я представлява и няма възможност за оздравяване, дори да удовлетвори всички кредитори. ВКС нарежда по делото да участва представител на банката, но това няма как да е някой от синдиците ѝ. Защото синдикът е завел иска срещу цесията, т.е. няма как той да е и ищец, и ответник. За целта на фалиралата банка трябва да бъде назначен адвокат, т.нар. особен представител. На него обаче не се плащат минималните хонорари като на служебен защитник. Възнаграждението му минава по тарифата за адвокатските плащания. И макар законът да позволява то да бъде намалено наполовина, тъй като делата са с огромен материален интерес, хонорарите могат да стигнат и дори да надминат 100 хил. лв., са обяснили магистрати за вестника. Същевремноо единственото нещо, което адвокатите биха правили от името на банката в тези производства, е да присъстват в съдебната зала. Тези разноски обаче ще се дължат от фалиралата банка, така би се стигнало до поредното ѝ източване. Според съдиите би било опасно, ако решението на тримата върховни търговски съдии се превърне в практика. Списъкът на физическите и юридическите лица и други правни субекти, които са съобщили за прехвърляне на вземането си след поставяне на банката под специален надзор на 20 юни 2014 г., направен от синдиците вижте  тук . Не е известно обаче каква част от тях са били в банката към датата на поставянето на КТБ под специален надзор. Преди време депутатът от ДПС Делян Пеевски и негови съпартийци предложиха промени в Закона за банковата несъстоятелност, свързани с цесиите, а парламентът ги прие.  След това ВКС сезира Конституционния съд  с аргумент, че обратното действие на закона нарушава принципите на правовата държава. Конституционното дело вече е на доклад при Надежда Джелепова, която е сред новите попълнения в съда.", "date": "2018.12.10", "title": "За риск от ново източване на КТБ чрез адвокатски хонорари сигнализираха магистрати"}
{"url": "https://www.dnevnik.bg/sviat/2018/12/10/3358386_paktut_za_migraciiata_koito_iztochna_evropa_vnezapno/", "text": "Дни след като редица европейски държави се отказаха от доскоро приемливия за тях пакт на ООН за миграцията, представители на държавите от международната организация се събират в Маракеш, за да го приемат, пише \"Асошиейтед прес\". Глобалният пакт за безопасна, организирана и редовна миграция  трябва да бъде формално одобрен в Мароко  на среща днес и утре. Работата по него започна, след като всички 193 държави от ООН (включително Съединените щати) приеха през 2016 г. декларация, според която никоя държава не може сама да се справя с международната миграция. Въпреки това преди година САЩ се изтеглиха от пакта с твърдението, че заявените в него ангажименти не съответстват на американските имиграционни и бежански политики. Според експерти пактът е лесна мишена. Изтеглянето от него може да носи точки пред антимигрантски настроените избиратели, без да има отрицателни последици за правителствата, пише \"Асошиейтед прес\". Кой отхвърли пакта Независимо от дадения през 2016 г. сигнал, че ще приемат  необвързващия  пакт, уреждащ интеграцията на мигранти, влезли в съответните страни, множество държави решиха да не го подкрепят в последните седмици. Освен   и   повечето държави, които го направиха, бяха от Източна Европа. Тази седмица правителствата на   и   потвърдиха, че няма да подпишат пакта. Словашкият външен министър Мирослав Лайчак  подаде оставка  в знак на протест, макар впоследствие да оттегли решението си. Това направиха и  ,  ,  ,  ,   и  . В Западна Европа   правителство бе силно засегнато от разногласията заради пакта. Министърът за миграцията Тео Франкен (от крайнодесния Нов фламандски алианс) нарече документа \"твърде промигрантски\" и обяви, че \"му липсва нужният нюан, са за успокои европейските граждани.\" Белгийският премиер Шарл Мишел обаче все пак реши, че последната дума е на парламента, а депутатите одобриха документа. Най-заредено със символика обаче бе решението на    да се изтегли  от пакта, тъй като страната държи председателството на Съвета на ЕС до края на годината.   също  отказва да подпише  документа - единствената силно засегната от мигрантската криза страна в списъка на отхвърлилите го. Резерви срещу него изрази и  .", "date": "2018.12.10", "title": "Пактът за миграцията, който Източна Европа внезапно отхвърли, ще бъде гласуван днес"}
{"url": "https://www.dnevnik.bg/video/2018/12/10/3358532_estestvena_ili_izkustvena_elha_za_koleda_video/", "text": "До Коледа остават две седмици. Ако още не сте решили дали да купите отсечено дръвче от пазара или да го заместите с изкуствена елха, вижте видеото и обмислете още веднъж предимствата и недостатъците на различните варианти. Всички видеа от рубриката \"С две думи\" гледайте  тук .", "date": "2018.12.10", "title": "Естествена или изкуствена елха за Коледа (видео)"}
{"url": "https://www.dnevnik.bg/sviat/2018/12/10/3359261_makron_shte_napravi_obrushtenie_zaradi_krizata_s/", "text": "Френският президент Еманюел Макрон ще направи днес обръщение към сънародниците си в опит за излизане от кризата, породена от движението на \"жълтите жилетки\", предадоха световните агенции, цитирани от БТА.  Макрон ще говори в 20 ч. местно време (19 ч. по Гринуич). Президентът ще представи конкретни и незабавни мерки, посочва френският министър на труда Мюриел Пенико. Тя обаче отхвърли възможността сред мерките да е увеличаване на минималната работна заплата, едно от исканията на \"жълтите жилетки\". Днес сутринта Макрон ще се срещне с представители на синдикатите, на работодателите и на местните власти. В събота за четвърти път \"жълтите жилетки\" организираха протести на национално ниво. Над 125 хил. души излязоха по улиците на френските градове, за да поискат по-висок жизнен стандарт. Протестиращите освен това упрекват Макрон, че облагодетелства елитите и се опитва да модернизира френската икономика прекалено бързо. За поредния протест във Франция бяха разположени близо 90 хил. членове на силите на реда. Близо 1000 души, от които почти 100 непълнолетни, бяха задържани след протестите в събота в Париж. Повечето от арестуваните са мъже под 40 години, дошли в столицата от различни райони на страната, за да протестират. Повечето от тях бяха задържани заради носене на оръжие, като например ножове или предмети, които могат да причинят нараняване. Вчера стана известно, че органите на реда във Франция са започнали  разследване на евентуална намеса на Русия  в масовите протести в страната, заяви за радио RTL министърът на външните работи Жан-Ив ле Дриан, цитиран от \"Блумбърг\". Той не разкри подробности и само каза, че ситуацията се наблюдава от спецслужбите.", "date": "2018.12.10", "title": "Макрон ще направи обръщение заради кризата с \"жълтите жилетки\""}
{"url": "https://www.dnevnik.bg/sport/2018/12/10/3359253_fotogaleriia_zrelishteto_narecheno_superklasiko/", "text": "Футболистите на \"Ривър плейт\" празнуват, след като са  . Успехът беше още по-сладък, тъй като дойде след победа срещу големия съперник \"Бока хуниорс\".", "date": "2018.12.10", "title": "Фотогалерия: Зрелището, наречено \"суперкласико\""}
{"url": "https://www.dnevnik.bg/evropa/2018/12/10/3359283_frenski_ministur_prizova_trump_da_ne_se_mesi_vuv/", "text": "Френският министър на външните работи Жан-Ив льо Дриан прикани вчера американския президент Доналд Тръмп да не се меси във вътрешната политика на Франция, предаде \"Франс прес\". Френският първи дипломат реагира на поредицата критични туитове на Тръмп по повод на движението на  \"жълтите жилетки\" . \"Казвам на Доналд Тръмп, а президентът Еманюел Макрон също му е казал: не участваме в американските дебати, оставете ни да живеем живота си\", обяви Льо Дриан в предаването \"Льо гран жюри\" в отговор на въпрос на журналисти от в. \"Фигаро\", радио Ер Те Ел и телевизия Ел Се И. \"Ние не даваме оценки за американската вътрешна политика и искаме това да е взаимно\", добави министърът. В събота  Тръмп писа  за \"много тъжен ден\" в Париж. В друг туит президентът написа: \"Демонстрации и бунтове в цяла Франция. Демонстрантите \"скандират \"Искаме Тръмп\". Обичам Франция\". Льо Дриан каза, че подобни възхвали на Доналд Тръмп не са били издигани на протестите на \"жълтите жилетки\". \"Жълтите жилетки не се изразяват на английски, доколкото ми е известно, и освен това видеозаписите, появили се в Щатите, на които се чува \"Искаме Тръмп\", са били заснети в Лондон при посещението на президента Тръмп преди няколко месеца\", добави френският външен министър. Щети за икономиката Междувременно френският министър на финансите Брюно льо Мер каза, че протестното движение на \"жълтите жилетки\" ще окаже голямо влияние върху френската икономика. \"Трябва да очакваме ново забавяне на икономическия растеж към края на годината, заради протестите на \"жълтите жилетки\", каза Льо Мер по телевизия \"Ройтерс\", докато правеше оглед на магазини и ресторанти, пострадали от вандалските прояви в събота. Щетите, нанесени на френската столица от демонстриращите \"жълти жилетки\" през почивните дни, са още по-големи от тези миналата седмица, каза вчера представител на парижката община, цитиран от ДПА. \"Насилието беше не толкова радикално, но щетите вероятно са по-сериозни отколкото преди седмица\", добави общинският служител. \"Зрелището, което Париж представи, беше катастрофично\", коментира Еманюел Грегоар, сътрудник на парижкия кмет Ан Идалго, по радио \"Франс ентер\". Грегоар посочи, че този път демонстрациите са били на повече места в столицата, което обяснява и по-големите поражения. Участници във френското движение на \"жълтите жилетки\" масово излязоха  в събота по улиците  за четвърта поредна седмица, въпреки че повишението на цените на горивата, предизвикало протестите им,  беше отменено . В цялата страна са демонстрирали общо 125 хил. души, а само в Париж демонстрантите са били 10 хил., съобщи вътрешното министерство. При демонстрациите френските сили за сигурност арестуваха 1723 души в цялата страна. Медии съобщиха, че ранените са 264, 39 от които са служители на силите за сигурност. Демонстрации имаше също в Лил, Лион, Марсилия, Нант, Тулуза, съобщи ТАСС. /БТА", "date": "2018.12.10", "title": "Френски министър призова Тръмп да не се меси във вътрешните работи на Франция"}
{"url": "https://www.dnevnik.bg/biznes/imoti/2018/12/10/3359329_tainite_gradini_na_lozenec/", "text": "Какво е бъдещето на градовете? Утопичен лабиринт от стъклени небостъргачи, роботизирани лични асистенти, автомобили, които вземат самостоятелни решения, и стотици километри подземни кабели, по които тече собственият разум на града? Тази картина ще намерите не само в много футуристични книги и филми от миналия век, но и в продуктите, които все все повече компании продават в последните няколко години. Но технологичните визии за бъдещето на градовете изпускат най-важния елемент - хората. Южна Корея вече направи един футуристичен експеримент с недобър резултат. Построеният изцяло от нулата \"умен\" град Сонгдо остана полупразен - най-вече защото в него липсва човешкият почерк, историята, и живият контакт с други хора. А бъдещето на градовете трябва да е именно на хората. Домовете и местообитанията трябва да продължат да бъдат уютни, удобни, носещи щастие, спокойствие и здраве. С тази мисъл в София в момента се изгражда Secret Gardens - жилищен проект, който среща технологиите на бъдещето с правилния контекст и най-добрите традиции на сградите от стара София. Комплексът ще се намира в зеленото сърце на града - на тихата улица \"Галичица\" в квартал \"Лозенец\". В \"Тайните градини\" се разгръща изцяло ново мислене за строителството в София - висококачествена жилищна среща, в близост до центъра, с внимателно уреден достъп, с много зеленина и с всички модерни удобства. Защо Secret Gardens е проект на бъдещето? Луксозната, но ненатрапчива архитектура на сградите е комбинирана със съвременни решения като соларни панели за електрозахранване в общите части и градините, отоплени гаражи и подгряване на откритите тераси, просторно лоби със свежи цветя, висок клас топлоизолация, както и висококачествени материали в цялостното строителство. Secret Gardens се отличава и с мисълта за енергийна ефективност - климатизацията на комплекса е цялостно решена чрез термопомпа, вместо обикновени климатици. Защо Secret Gardens е проект с мисъл за човека? Комплексът е проектиран изцяло върху ценностите за създаване на уютен, модерен и луксозен дом. Жилищата са създадени с мисъл за традициите на стара София, за мечтите на успешния градски човек, за нуждите на семейството, за човека, който не е готов на компромис с качеството на средата, в която живее. \"Това е място за хората, които вече са реализирали много от мечтите си, но и знаят, че им предстои още много. Те живеят в динамично време, научили са много, но продължават да учат, създали са много, но продължават да творят с ясната представа какво искат от живота и нуждата да създадат наследство\", кава архитектът на проекта Радомир Серафимов. Комплексът е насочен към хората, които не искат да живеят извън града, защото това е техният дом и защото не искат да прекарват часове в трафика с личните си автомобили; които оценяват изградената качествена инфраструктура и не са готови на компромис с липсата на улици, осветление и труден достъп; които знаят цената на качественото строителство и нуждата от грижлива поддръжка. В Secret Gardens има едва 87 апартамента. Голямото съкровище на комплекса са самостоятелните дворове към жилищата на кора нула, но и достъпът на всички останали до голяма обща градина. Всеки апартамент има спалня с прилежаща баня, широки помещения, високи тавани и големи прозорци, които носят усещане за простор. Secret Gardens предоставя и най-ценното за всички жители на София с усещане за красотата на града - спокойна гледка към Витоша.", "date": "2018.12.10", "title": "Тайните градини на Лозенец"}
{"url": "https://www.dnevnik.bg/evropa/evropeiski_parlament/2018/12/10/3359285_evroparlamentut_za_poreden_put_shte_prizove_bulgariia/", "text": "Европейският парламент ще обсъди днес и ще приеме утре нова резолюция, в която призовава за приемането на България и на Румъния в Шенген. Евродепутатите се очаква да подкрепят  доклад на своя колега Сергей Станишев , в който се отбелязва, че двете страни от седем години са изпълнили изцяло съществуващите изисквания. Уточнява се, че това е петата поредна резолюция на Европарламента по този въпрос. В документа се посочва, че още през 2011 г. Съветът на ЕС е отчел пълната готовност на двете държави да бъдат приети с всички граници (въздушни, морски и сухопътни). Допълва се, че съответното европейско законодателство не предвижда определянето на различни срокове за премахването на проверките по вътрешните сухопътни, морски и въздушни граници. В доклада се уточнява, че всички страни, приети досега в Шенген, са влизали едновременно с всички видове граници. Запазването на проверките по вътрешните граници за България и Румъния има отрицателно въздействие върху износа и вноса от и към двете държави, както и върху превозите от и до някои от най-големите пристанища в Южна Европа, пише в доклада. Това означава загуба на ползи и увеличаване на разходите. Оценки показват, че повторното въвеждане на гранични проверки в ЕС води между 50 милиона и 20 милиарда евро еднократни разходи и два милиарда евро годишни оперативни разходи, се допълва в документа. Записано е, че отлагането на решението за приемането на България и Румъния въвежда изкуствено разделение в ЕС и допринася за възхода на популизма и национализма в цяла Европа. Предвижда се Европарламента настоятелно да призове във възможно най-кратък срок Съветът на ЕС да вземе незабавно решение за премахването на проверките по вътрешните сухопътни, морски и въздушни граници на България и Румъния. Цифрово образование Утре евродепутатите ще приеме резолюция, свързана с цифровизацията на образованието. В доклада се посочва, че 44 на сто от гражданите на ЕС на възраст между 16 и 74 години нямат основни цифрови умения, а 19 на сто нямат никакви цифрови умения. Отчита се, че се наблюдават съществени разлики в данните за различните държави в ЕС и това поражда видими обществени различия. В документа се отбелязва, че прекалената употреба на електронни устройства вреди на здравето, защото води до безсъние, застоял живот и пристрастяване. Евромарламентът ще призове стратегиите за цифрово обучение да отчитат изследванията на отрицателните последици, които ранното използване на електроника може да има върху развитието на мозъка на децата. Евродепутатите ще настояват цифровото образование да разглежда въпросите за хигиената, безопасността, защитата на данните и медийната грамотност онлайн. Според тях това ще помогне на децата да бъдат критични, активни граждани, потребители на интернет и създатели на демократично цифрово общество, да вземат информирани решения, да разпознават и противодействат на опасностите в интернет, като дезинформацията, тормоза и злоупотребата с лични данни. Европарламентът ще препоръча в училище да бъде въведено образование за киберсигурност. В документа ще бъде отчетено, че постепенната цифровизация на труда ще доведе до изчезването на много професии и до повишаване на безработицата. Мерки срещу тероризма Също утре евродепутатите ще обсъдят препоръките на специалната парламентарна комисия за тероризма. В доклад на парламентарната комисия се отбелязва, че над 90 на сто от гражданите подкрепят обмена на данни между европейските служби за сигурност. Отчита се, че радикализацията представлява сериозна заплаха за ЕС и е предизвикана основно от съдържание в социалните медии, появява се на основата на лични контакти и заради проповедници на омраза. Друго място, благоприятстващо радикализацията, са затворите, се допълва в документа. Според парламентарната комисия е необходим по-съгласуван и целенасочен подход за справяне с тази заплаха. Предлага се да бъде създаден нов център на ЕС за предотвратяване на радикализацията. Комисията е на мнение, че доброволните мерки за противодействието на радикализацията онлайн са изчерпани, затова се отправя призив Европейската комисия да представи законодателно предложение, с което доставчиците на услуги онлайн да бъдат задължени да премахват изцяло терористичното съдържание в срок от един час (от мига на постъпване на искането от службите за сигурност). Според авторите на доклада е необходимо данните за тероризъм да бъдат споделяни между службите по подразбиране с автоматично въвеждане в общоевропейската система. Предлага се в разследванията на терористични случаи да участват европейски експерти. Друго предложение е в еврозоната да бъде въведена обща система за проследяване на финансирането на тероризма и тя да бъде скачена със съответната система на САЩ. /БТА", "date": "2018.12.10", "title": "Европарламентът за пореден път ще призове България и Румъния да бъдат приети в Шенген"}
{"url": "https://www.dnevnik.bg/na_put/2018/12/10/3358988_koi_sa_nai-krasivite_gradove_spored_mujete_i_jenite/", "text": "Мъжете и жените оценяват по различен начин красотата на градовете, показа проучване на  CitiesBeautiful.org.  Сайтът, посветен на изучаването на представите на хората за красотата на населените места, прави извода си въз основа на тест сред хора от цял свят, които трябвало да изберат кои са най-красивите сред 25 града на 6 континента. Респондентите са били питани за техния пол, възраст, образование, брой посетени страни - общо за 12 демографски характеристики. Значими се оказали разликите в мненията, основани на пола. Градовете, по-често смятани за красиви от жените, отколкото от мъжете, са Прага, Будапеща, Сидни и Ванкувър. Мъжете преобладаващо са отдали предпочитанията си за Чикаго, Атина, Хонконг и Фес. Сан Франциско, Рио де Жанейро, Киото и Йерусалим са градовете, смятани за красиви приблизително по равно и от мъжете, и от жените. Изследователите отбелязват, че се проявяват различия в оценките на красотата сред англоговорящите и испаноговорящите. (според попълването на анкетата чрез двете версии на сайта), а също и сред над 40-годишните и по-младите. Така например, най-харесваните градове сред хората, попълнили анкетата на английски език са Париж, Барселона и Рим, а сред попълнилите на испански - Париж, Рим и Лондон. Туристите на възраст над 40 г. в много по-голяма степен харесват Истанбул, Сан Франциско и Санкт Петербург, а по-младите - Барселона, Рим, Амстердам и Сидни. Париж , Барселона и Рим са трите най-харесвани града общо от мнозинството от участвалите в теста. За Париж са гласували 16%, а за Барселона и Рим по малко над 10%, с по около 8 на сто от гласовете следват Лондон и Амстердам. CitiesBeautiful.org позволява на всеки да определи какъв тип турист е, кое в преживяването му по време на пътуването му носи най-много положителни емоции - едни обичат да посещават дворци и други значими исторически забележителности, други в по-голяма степен се радват на парковете и откритите пространства, градските пазари и фестивали, трети са с нагласата да посещават музеи на конкретни творци, концерти и изложби, четвърти се наслаждават на големи инфраструктурни съоръжения - мостове, кейове, фарове, стадиони. Всъщност по-голямата част от хората имат интерес към всяко от тези преживявания, а тестът на сайта позволява да осъзнаем в каква степен те допринасят за общото удовлетворение от пътуването. Според авторите на проучването то е полезно не само за туристическата индустрия и държавните агенции, които популяризират туризма, но и за градското планиране и архитектура.", "date": "2018.12.10", "title": "Кои са най-красивите градове според мъжете и жените"}
{"url": "https://www.dnevnik.bg/politika/2018/12/10/3359288_skopie_se_samozabravia_obiavi_karakachanov/", "text": "В Скопие се самозабравят, не е лошо от време навреме да ги вкарваш пътя. Това обяви от ефира на БНТ вицепремиерът Красимир Каракачанов. Според него след подписването на договора за добросъседство Македаноия е започнала да хитрува като освен продължаващата фалшификация на историята има опити и да се натрапва македонско съзнание и език не само на населението на самата страна, но и на територията на България. Тази позиция вече бе изпратена до медиите миналата седмица от името на партията, оглавявана от Каракачанов - ВМРО. Тя бе в отговор на изказване на македонския премиер Зоран Заев пред парламента на страната. На позицията на ВМРО Македония реагира с декларацията на Министерството на външните работи, в която се казва, че казаното от Каракачанов създава враждебност. Не може България да подкрепя Македония за НАТО и за ЕС и в същото време в гърба й да се забиват старите коминтерновски ножове, обяви Каракачанов. Напомни, че в подписания договор за добросъседство, има текст, който предвижда спорни момент в историята да се уточняват чрез автентични документи. Европейските ценности предвиждат да не крадеш историята на приятеля си, допълни вицепремиерът. Призова Македония да спре да се инати \"като магаре на мост\". Изказа неразбиране за \"тази шизофрения\" да се опитваш да се дистанцираш от нещо, от което си бил част столетия.", "date": "2018.12.10", "title": "Скопие се самозабравя, обяви Каракачанов"}
{"url": "https://www.dnevnik.bg/bulgaria/2018/12/10/3359293_ne_moga_da_razbera_kakvo_oznachava_iztochvane_na/", "text": "Не мога да разбера какво означава източване на предприятие.  За да изпереш един млрд. лв ., трябва да ръководиш някое министерство. Това коментира адвокатът на семейство Баневи – Христо Ботев е ефира на Би Ти Ви. На 7 декември Специализираният наказателен съд  остави в ареста обвинените  за пет различни престъпления Николай и Евгения Баневи. Определението не е окончателно и подлежи на обжалване. \"Прокуратурата се задейства по никое време, странно е защо 2018 тя се намесва след едни думи на премиера преди година\", добави адвокатът. Той добави, че майката на Николай Банев няма нищо общо с \"Полимери\", а самото Предприятие е било \"рязано за скрап най-вече след влизането на синдика през 2013 година\". \"Те идват от Франция и ми обясниха, че там арестът е бил като тризвезден хотел. Тук нещата са много зле. Някой трябва да направи нещо и да ремонтира арестите\", добави Ботев. По думите му не е правилно прокуратурата да разпространява кадри от къщата и начина на живот на семейство Баневи. \"За мен най-нормалната мярка за Евгения Банева е домашен арест. Тя няма къде да се укрие, няма как да стигне до този прословут 1 млрд., не може да въздейства на свидетелите. Аз не мога да разбера защо бяха изразходвани всички тези средства на данъкоплатците, като за всички беше ясно и има категорични данни, че семейство Баневи се прибират в България\", каза адвокатът на семейството. По-рано в ефира на Нова телевизия лидерът на КНСБ Пламен Димитров заяви, че от Николай Банев пострадалите са над 10 хил. човека. \"Най-накрая може да има някаква справедливост. Само в касата на \"Полимери\" имаше 6 млн. долара. И не знам защо всички управляващи не го виждаха. Народът иска възмездие \", добави Димитров. По думите му е предприятията, приватизирани от Банев е имало и самоубийства.", "date": "2018.12.10", "title": "\"Полимери\" било рязано за скрап след влизането на синдик, обяви адвокатът на Баневи"}
{"url": "https://www.dnevnik.bg/razvlechenie/2018/12/10/3357727_meri_popinz_se_zavrushta_-_igrai_i_specheli_specialni/", "text": "Тази зима може да се разхождате с ръкавиците на Мери Попинз или чадъра й или да пиете чай в специална чаша. Може да гледате и безплатно новия филм, посветен на популярната бавачка. Това ще бъде възможно, ако участвате и спечелите в  киноиграта  на \"Дневник\" и \"Форум филм\". Тя започва днес (10 декември) и вече може да отговорите на първия въпрос  тук . Играта е посветена на филма \"Мери Попинз се завръща\", чиято премиера предстои в края на декември. Първото ниво е \" и ще може  да отговаряте на въпроса  в него до 16 декември (неделя) 23:59 часа. Веднага след това на 17 декември в 00:01 часа започва второ ниво  . То завършва на 23 декември в 23:59 часа. Ако отговорите правилно на двата въпроса (от първо и второ ниво), потребителското ви име влиза два пъти в списъка за теглене на жребия за наградите. Не е задължително да участвате и в двете нива, но повече отговори са повече шанс за награди. Ако имате един верен отговор от двете нива - името ви влиза веднъж в списъка. (Моля, вижте всички правила и условия за участие в играта -  тук .) Всички специални награди, свързани с филма \"Мери Попинз се завръща\", за които участвате, са: - един комплект ръкавици и шал - един комплект чадър и чанта - едно джобно огледало - една дамска тениска - една чаша за чай - един дамски часовник - четири двойни билета за филма \"Мери Попинз се завръща\" Жребият ще бъде изтеглен на 27 декември 2018 г. и тогава ще бъдат обявени наградите. В  играта  може да участва всеки потребител, регистриран в id.capital.bg. От един профил може да се отговаря само веднъж във всяко ниво. След като веднъж изберете отговор в ниво на играта и натиснете бутона \"Отговори\", той се запомня и нямате възможност да променяте избора си. Играта е  тук . \"Дневник\" и \"Форум филм\" ви пожелават успех.", "date": "2018.12.10", "title": "\"Мери Попинз се завръща\" - играй и спечели специални награди"}
{"url": "https://www.dnevnik.bg/ot_vas/novini_ot_vas/2018/12/10/3359294_niama_kushta_-_niama_problem/", "text": "Преди няколко дни спорихме за една къща, която вече я няма - дали е паметник на културата - или не!", "date": "2018.12.10", "title": "Няма къща - няма проблем"}
{"url": "https://www.dnevnik.bg/razvlechenie/2018/12/10/3357729_pravila_i_usloviia_za_uchastie_v_igrata_meri_popinz_se/", "text": "1. Организатори: \"Икономедиа\" АД, София, ул. \"Иван Вазов\" №20 и \"Форум филм България\" ЕООД, София, ул. \"Брегалница\" 43, ет.4 2. Период: От 10.12.2018 г. - 10:00 часа до 23.12.2018 г. - 23:59 часа 3. Награди:  4 броя двойни билети за филма \" 4 броя оригинални награди от филма \" \"; 2 комплекта оригинални награди от филма \" \"; 4. Правила за участие в играта: а)  Играта  е отворена за участие на всички български граждани, навършили 18 години с местоживеене в Република България. Изключение правят лицата, които са съдружници, акционери или работят по трудово правоотношение или въз основа на друг договор за някой от организаторите или са заети в дейност, свързана с реализацията, осигуряването и администрирането на Играта, както и техните семейства. б) Участието в  Играта  е безплатно. За да се включите в Играта, трябва да сте регистриран потребител на \"Икономедиа\" (в id.capital.bg - може да се регистрирате  тук ). Преди да отговорите на първия въпрос, е необходимо да попълните формата, която се появява, след като натиснете бутона \"Отговори\". С нея предоставяте трите си имена по лична карта и актуален телефон за връзка. Тези данни няма да станат част от публичния Ви профил в id.capital.bg. Те ще бъдат използвани само във връзка с участието ви в Играта. в) Всяко физическо лице има право на участие само през един потребителски профил, регистриран в  id.capital.bg . г) С тази допълнителна регистрация на  https://www.dnevnik.bg/meripopinssezavrashta/  за Играта се приема, че участникът е приел безусловно настоящите общи условия и правила, задължава се да ги спазва и предоставя данните си при регистрацията за целите на Играта ( ). д) Участието в Играта се изразява в даване на минимум един верен отговор на въпросите, задавани в хода на Играта на  https://www.dnevnik.bg/meripopinssezavrashta/ 5. Механизъм на играта: а) В периода на провеждане на Играта организаторите всяка седмица обявяват ново тематично ниво, което включва въпроси, свързани по някакъв начин с филма  б) Играта продължава 14 дни. Към всяко ниво се публикува по един въпрос. Участниците могат да отговарят на въпроса от всяко ниво в рамките на 7 дни от задаването на въпроса. Всеки участник, дал правилен отговор на поне един от въпросите, зададени в рамките на играта, може да участва в жребия за наградите.  Всеки правилен отговор на въпрос добавя името на участника по веднъж в списъка на участниците, сред които ще бъдат изтеглени наградите. Етапите на играта са, както следва:   В 10:00 часа на  г. ще бъде публикуван първият въпрос от играта и три възможности за отговор. За да участват в играта, потребителите трябва да изберат един от трите възможни отговора и да натиснат бутона \"Отговори\". На  г. в 23:59 часа нивото се затваря за гласуване.    В 00:01 часа на  г. ще бъде публикуван вторият въпрос от играта и три възможности за отговор. За да участват в играта, потребителите трябва да изберат един от трите възможни отговора и да натиснат бутона \"Отговори\". На  г. в 23:59 часа нивото се затваря за гласуване.  в) Жребият за наградите се тегли на   г. г) Всеки участник може да отговаря на неограничен брой въпроси, включени в Играта, като името му ще бъде включвано в списъка с участниците, между които се разпределят наградите, толкова пъти, на колкото въпроса е дал верен отговор. д) Всеки участник може да отговори на един и същ въпрос, зададен в рамките на Играта, само един път. Затова, когато избере отговор от предложените варианти и натисне бутона \"Отговори\", отговорът му се регистрира от системата и повече не може да бъде променян. е) Единствено участници, дали верен отговор на въпрос, включен в Играта, имат правото да участват в жребия за обявените награди. 6. Процедура за разпределяне, обявяване и получаване на наградите: а) Наградите се предоставят на участници, отговарящи на условията за участие в Играта, обявени в настоящите правила. б) Печалбите се разпределят чрез жребий след края на Играта и имената на победителите ще бъдат обявени в публикация на  http://www.dnevnik.bg/  на   г. Тегленето на наградите се извършва в присъствие на представители на организаторите. в) Победителите в Играта се уведомяват за наградата си чрез съобщение на електронната поща, с която са се регистрирали в  id.capital.bg , или в телефонен разговор на посочения от тях номер. Когато участникът се уведомява по електронна поща, същият е длъжен в 2-дневен срок да се свърже с организаторите. В случай че не се съобрази с горепосочения срок, участникът губи правото да използва наградата си и организаторите имат право да я предоставят на друг участник, отговарящ на условията на Играта. г) Спечелил участник, който е предоставил грешен, непълен или неточен телефон и електронна поща, вследствие на което организаторите не са се свързали с него, губи правото да ползва спечелената награда. д) Организаторите не носят отговорност в случаите, при които участникът по някаква причина не е успял да се свърже с тях и да уточни необходимите детайли. е) Организаторите не носят отговорност, в случай че някой от наградените е възпрепятстван да получи и използва наградата си. ж) При получаване на наградата на място, печелившият участник удостоверява самоличността си с представяне на лична карта. з) Със съгласието си да получи наградата участникът се съгласява да бъде фотографиран, излъчван, показван и обявяван по всякакъв начин в публичното пространство, в електронни медии като печеливш в Играта, без каквото и да било допълнително заплащане от страна на организаторите на играта.  и) Всеки участник в играта може да се свърже с организаторите за допълнителна информация на e-mail  internet@dnevnik.bg  и телефон 02/461 53 00 (от понеделник до петък между 8 и 18 часа с изключение на официалните празници). 7. Информация за обявените в Играта награди:  а) Наградите, предоставяни в рамките на Играта, не могат да се преотстъпват и да бъдат заменяни за паричната им равностойност. б) Ако участниците, избрани за печеливши, не отговарят на някое от условията, посочени в настоящите общи условия и правила, организаторите имат право да изберат чрез жребий други печеливши. в) Наградите за играта, посветена на  са  4 броя двойни билети за филма \" 4 броя оригинални награди от филма \" \"; 2 комплекта оригинални награди от филма \" \"; Билетите могат да бъдат ползвани в кино по избор на победителя от веригите Синема сити ( www.cinemacity.bg ) и Кино Арена( www.kinoarena.com ).След като победителят посочи конкретно кино от веригата, Организаторите уведомяват съответното кино за имената на победителя и той може да ползва своята награда. г) Кинобилетите за филма  важат за периода   в ден и час, избран от победителя, според програмата на посоченото от него кино. 8. Ограничаване на отговорността: а) Организаторите не носят отговорност за предоставяне на награди, предявени извън сроковете, посочени в тези общи условия и правила. б) Организаторите не носят отговорност за неполучени награди поради предоставен от участника грешен или непълен адрес или телефон за връзка или в случай на възникване на техническа грешка при опит да се свържат с участниците. в) Организаторите не носят отговорност в случай на неуспешен опит за участие, дължащ се на забавена връзка, дефектно или неуспешно електронно предаване на данни, повреда на комуникационната връзка независимо от причината по отношение на оборудване, системи, мрежи, линии, сателити, сървъри, компютри или доставчици, използвани по отношение на тази игра и каквато и да е друга техническа неизправност. г) Организаторите не носят отговорност ако в посоченото от победителя кино, в избрания от него ден и час, в които иска да си ползва наградата, филмът  не се излъчва. 9. Спорове: Евентуалните спорове между организаторите на Играта и участниците се решават чрез преговори, а при невъзможност за постигане на споразумение чрез намесата на компетентните органи. 10. Лични данни: а) Организаторите декларират, че няма да предоставят събраните лични данни на участниците във връзка с Играта на трети лица освен в предвидените от закона случаи. б) Организаторите информират участниците, че предоставените от тях лични данни ще бъдат записвани и използвани единствено и само във връзка с настоящата Игра във връзка с информирането на участниците за начало на нови промоактивности, организирани от \"Икономедиа\" АД. в) Всеки участник има право по всяко време да поиска от организаторите да заличат, коригират или блокират негови лични данни като направи това писмено на адрес: София 1000 ул. \"Иван Вазов\" 20 \"Дневник\" за играта  или на електронната поща на организаторите:  internet@dnevnik.bg г) Ако участник поиска данните му да бъдат заличени или блокирани по време на Играта, организаторите автоматично приемат, че участието му в Играта се прекратява, тъй като регистрацията е условие за участие. 11. Други условия: а) Организаторите могат да прекратят Играта преждевременно, в случай че настъпят материални злоупотреби, нарушаване на правилата или форсмажорни обстоятелства. В тези случаи на участниците не се дължи компенсация и не се предоставят награди. б) Организаторите си запазват правото да променят или допълват настоящите общи условия и правила по всяко време, като промените влизат в сила след публикуването им на  https://www.dnevnik.bg/meripopinssezavrashta/  на 10.12.2018 г. 12. Приложимо право: Настоящите Официални правила се подчиняват и тълкуват в съответствие със законодателството на Република България. ", "date": "2018.12.10", "title": "Правила и условия за участие в играта \"Мери Попинз се завръща\""}
{"url": "https://www.dnevnik.bg/sviat/2018/12/10/3359317_velikobritaniia_moje_da_se_otkaje_ednostranno_ot/", "text": "Великобритания може едностранно да се откаже от Брекзит, реши Европейският съд ден преди британският парламент да гласува споразумението за излизане от ЕС. Генералният адвокат на съда също  представи миналата седмица мнение по въпроса , според което Великобритания може да спре процеса на Брекзит, без да търси одобрението на останалите държави членки на ЕС. Съдиите обикновено се вслушват в подобни мнения. Британското правителство намира въпросите пред съда за нерелевантни; Мей непрекъснато повтаря, че  втори референдум  няма да има. Шотландският върховен съд обаче отправи запитването си към Люксембург и разглеждането му бе ускорено заради особените обстоятелства. След продължили пет дена дебати утре британският парламент ще реши дали да одобри сделката на Мей. В случай че споразумението бъде отхвърлено, законът предвижда правителството в срок от 21 дни, т.е. до 1 януари, да представи пред парламента план как смята да действа по-нататък с процедурата по напускане на ЕС. Миналата седмица  британските депутати приеха поправка , даваща им възможност да внесат промени в текста, който ще бъде предложен на парламента от правителството. Високопоставени дипломати в ЕС се надяват гласуването във вторник да се окаже с малка разлика, която да позволи на Мей да върне споразумението за втори вот. Тогава те могат да се опитат да й помогнат с \"козметични\" промени в необвързващата  политическа декларация , която съпътства  основното споразумение . Но дори и в този случай юридически обвързващият документ, който е в сърцевината на дебатите във Великобритания, няма да подлежи на предоговаряне. А ако вотът с \"не\" в парламента е с голямо мнозинство, Мей ще се окаже оставена да се справя сама. Шансовете правителството да спечели гласуването изглеждат малки. Според в. \"Таймс\" висши министри са призовали Мей да отложи вота поради опасения, че тя е застрашена от толкова голямо поражение, че може да се стигне до падане на правителството й.", "date": "2018.12.10", "title": "Великобритания може да се откаже едностранно от Брекзит, реши Европейският съд"}
{"url": "https://www.dnevnik.bg/kultura/2018/12/10/3359312_ian_bibiian_sreshta_novo_pokolenie_chitateli/", "text": "Ян Бибиян\" на Елин Пелин ще се появи отново по книжарниците, в илюстровано издание на твърди корици от Artline Studios. То излиза 85 години след написването на творбата, често определяна като първия фантастичен роман за деца. За Дияна Нанева, автор на новите илюстрации, героят на Елин Пелин ще намери лесно нови читатели – като всяка литературна класика, темите, които засяга са поднесени независимо от времето и местоположението. Смелост да експериментира с персонажа тя намира от неочаквани места. \"Малко преди да разбера, че ще работя по Ян Бибиян попаднах на издание, преведено на китайски и с неизвестен илюстратор. Не бих предположила,че някъде там това ще бъде препоръчително четиво в час по чуждестранна литература. Препрочитайки книгата и вече с друг поглед (не смея да кажа на съвсем пораснал човек, но определено различен от този като съм била дете), се заинтересувах от предишни по-стари и различни издания\", казва Диана Нанева, илюстраторка на свободна практика от Варна. Тя е един от авторите в комикс списанието \"Ко-миксер\", както и визуалните книги \"Сезон за бягство\" (2014) и \"Година на клони\" (2017). Творбите й също така намират голяма популярност в  Instagram , където е следвана от над осем хиляди. \"Имах собствена представа и визия за героите и света, в който се развива цялата история, но винаги е интересно да поставиш своята интерпретация сред тези на други преди теб, да изследваш това, което ги обединява или ги различава едни от други. Самата история е много благоприятна и предразпологаща към илюстриране\". Често темите, които засяга с работата си, съвсем не са за деца – дали в такъв случай работата по Ян Бибиян я е ограничала в средствата на изразяване? \"В самия процес съм получавала отзиви от хора на всякакви възрасти, но самата история може да бъде погледната по много начини, според на всеки житейския опит. Децата ще възприемат и ще се припознаят по един начин, по-порасналите биха открили и нещо отвъд действието.\" До голяма степен защото за Дияна историята работи на много нива. \"Самата тема за борбата на човек с неговите собствени демони, винаги ме е удивлявала, не мога да отрека,че доста често това е и моята борба, а тя не е толкова различна от на когото и да е друг, не е и и особено различна от тази на Ян Бибиян. Не бих казала, че е е било ограничение, но действието и емоцията от всяка глава от книгата ми е било като някакъв вид насока, а приключенията на Ян Бибиян далеч не са истории, които биха развълнували само деца и юноши.\"", "date": "2018.12.10", "title": "Ян Бибиян среща ново поколение читатели"}
{"url": "https://www.dnevnik.bg/bulgaria/2018/12/10/3359320_kratki_novini_pristanishteto_vuv_varna_e_zatvoreno/", "text": "На Витоша живеят поне 15 мечки След като вчера Регионалната инспекция по околна среда и води (РИСОВ) в Перник разпространи снимка от фотокапан на Витоша, на която се виждат мечка с малкото ѝ, днес от земеделското министерство уточниха, че планината е дом на над 15 кафяви мечки. Информацията на Държавно ловно стопанство \"Витошко-Студена\" е базирана на заснетото от фотокапаните. Оказва се, че мечката е нападнала пчелин. В този район това се случвало за първи път от 4 години насам. Кошерите се намирали в частен имот в района на ловното стопанство. От ловното стопанство предупреждават, че всяка година популацията на мечки във Витоша се увеличава, с което расте и шансът посетителите на планината да видят животното. Държавата ще осигури практика за студентите - медици в Софийския университет Университетски болници в София са дали съгласие в тях да се обучават студенти от Медицинския факултет на Софийския университет \"Св. Климент Охридски\" . Това е съобщил здравният министър Кирил Ананиев на среща с ръководството на факултета и студенти. Те се опасяват, че след преобразуването на болница \"Лозенец\", която досега беше клинична база на студентите, ще пострада обучението. \"Няма да има прекъсвания на обучения, няма да се наруши учебният процес заради преобразуването на болницата и преместването на клиники\", подчерта Ананиев. На мястото на катастрофата в Своге още няма мантинела Това се разбира от писмо до главния прокурор чрез медиите на Института за пътна безопасност. На мястото, където в катастрофа загинаха 20 души, все още липсва мантинела, липсата на която се установи след инцидента. По-късно няколко институции спориха кой трябва да постави мантинелата. На предишен призив за поставянето й в Института е получен отговор, че не се поставя заради продължаващите следствени действия по случая.  Катастрофата стана на 25 август . Пристанището във Варна е затворено заради мъгла Пристанището във Варна е затворено заради мъгла, съобщава \"Фокус\", позовавайки се на Дирекция \"Ръководство на корабния трафик\" към \"Пристанищна инфраструктура\". По данни на Националния институт по метеорология и хидрология в района има суха мъгла, като видимостта е намалена. Духа слаб северозападен вятър, който не може да разсея мъглата. Полицейска акция блокира старозагорско село Мащабна полицейска акция се провежда от сутринта в старозагорското село Хан Аспарухово, съобщава БНР. Селото буквално е под обсада, като на място са разположени екипи на жандармерията и полицията. Не се допуска никой да влезе или излезе от населеното място. По първоначални данни полицейската акция се провежда съвместно с горското стопанство и е заради незаконен добив на дървесина. На две места в селото е установена незаконна търговия с дървесина.", "date": "2018.12.10", "title": "Кратки новини: На Витоша живеят поне 15 мечки"}
{"url": "https://www.dnevnik.bg/sport/2018/12/10/3359336_rabotna_grupa_kum_fifa_zapochna_analiz_na_turnirite/", "text": "Работна група е започнала изследване на  идеята за създаване на два нови големи турнира  - предложените от президента на ФИФА Джани Инфантино разширено световно клубно първенство и глобална Лига на нациите. Първото заседание е проведено в неделя в Париж, обяви ФИФА. Задачата на работната група е да оцени възможните формати, дати и разпределението на квотите. Инфантино предложи световно клубно първенство с до 24 отбора, което да се провежда веднъж на четири години. Идеята включва и Лига на нациите, която на всеки две години да има финален турнир с осем отбора. Плановете му са подкрепени от консорциум, готов да вложи 25 млрд. долара за 12 години срещу 49% от правата върху турнирите. Наскоро се появиха  твърдения, че консорциумът води до връзки със Саудитска Арабия , както и че сделката може да включва продажба на много ценни права от страна на ФИФА. Идеите на Инфантино срещнаха различни реакции, като част от критиките дойдоха от УЕФА. ФИФА обясни, че работната група ще анализира техническите и спортните елементи на предложенията. В нея влизат представители, избрани от шестте континентални конфедерации. Успоредно с това ще се водят разговори с клубове, футболисти и отделни първенства.", "date": "2018.12.10", "title": "Работна група започна анализ на футболните турнири, предложени от Инфантино"}
{"url": "https://www.dnevnik.bg/bulgaria/2018/12/10/3359337_da_haknesh_menidjmunta/", "text": "Хората правят компаниите, а не обратното, именно затова фокусът трябва да бъде върху тях. Резултатите на всяка компания зависят от хората, които я движат напред. Едва ли има някой, който може да оспори това твърдение. Ако хората са демотивирани и недоволни от нещо, то това определено се отразява директно върху тяхната продуктивност, а това удря и по успеха на организацията. И какъв е изводът - хората правят компаниите, а не обратното. Именно затова фокусът трябва да бъде върху тях, служителите, представляващи една фирма - брандът, дори стилът на една компания се изгражда от хората в нея. Но как да се измести фокусът върху служителите, какви мениджърски практики се прилагат в управлението на хора? Всеизвестен факт е, че царе в иновациите на  мениджърски практики в управлението на човешките ресурси  са големи компании като Apple, Google, Facebook, но такива се внедряват и в компании извън Силициевата долина и дори отвъд границите на САЩ, а именно в Скандинавия. Редица скандинавски компании, включително и световни марки като Ikea, Lego, Volvo, H&M, Novo Nordisk, Maersk и т.н., се опиват да \"хакнат мениджмънта\" и да предложат иновации в управлението на хора и процеси. Целта е една - мениджърските практики да отговарят в по-голяма степен на съвременната реалност, така че  служителите да бъдат по-ангажирани и ефективни . Ето и четири от най-любопитните идеи, дошли от иноватори от най-прогресивните компании в региона: – всеки служител може сам да реши на кого иска да докладва за свършената от него работа.  – използване на вътрешна рейтингова система по типа на Trip Advisor, чрез която служителите да оценяват нивото на ангажираност в различните отдели на компанията.  – на ротационен принцип служителите в компанията разменят ролите си, с което се цели увеличаване на разбирането в двете посоки - на функции, роли и предизвикателства. – за да се избегне т.нар. силозно мислене, напр. фокусиране върху конкретна задача или работата на собствения отдел, лидерът има временна роля. Впоследствие той трябва да застане начело на друга група или отдел, което да насърчи талантите и \"раждането\" на идеи. В коментарите долу може да споделите иновативни мениджърски практики, които се провеждат във вашата компания. Междувременно разгледайте и актуалните обяви за работа на  Karieri.bg . Разгледайте и актуалните обяви за работа на  Karieri.bg . търси: Рецепционисти и обслужващ персонал (м/ж) Готвачи (м/ж) Кухненски помощници/миячи (м/ж) Камериерки/Камериери  търси: Директор на училище  търси: Проектен мениджър Бизнес развитие търси: Advanced Tax accountant TRANSACTION MANAGEMENT SETTLEMENT SUPERVISOR Counterparty Risk Analyst with Spanish  търси: Digital Manager - Coca-Cola търси: Юрисконсулт търси: Event Coordinator Event Manager PHP програмист  търси: Advisor, Transfer Pricing търси: Traineeship program търси: ETRM Business Analyst  търси: Financial Instrument Senior Expert търси: CCIE IP Network Engineer", "date": "2018.12.10", "title": "Да \"хакнеш\" мениджмънта"}
{"url": "https://www.dnevnik.bg/sviat/2018/12/10/3359351_shveicarskata_policiia_shte_patrulira_s_tesla_ot/", "text": "Швейцария обяви, че полицията ѝ ще използва електромобилите \"Тесла\" (Tesla) като патрулни коли от догодина, предаде ДПА. Полицията представи новите бяло-синьо-жълти автомобили \" Тесла Екс 100 Ди \" (Tesla X 100D), които ще използва от пролетта. Стандартният модел ще бъде оборудван с радио и сини светлини.  Автомобилите струват 140 000 швейцарски франка (124 000 евро) всяка, което е с 50 000 франка повече спрямо подобни дизелови автомобили, но намалените разходи за поддръжка и ползване означава, че като цяло са по-евтини, посочи полицейският началник Мартин Рот. \"Тесла\" може да измине разстояние от около 85 километра след зареждане един час. Колите ще бъдат използвани за патрулиране и преследвания. Полицията в Базел ще разполага със 190 автомобила. Полицейски сили в няколко страни вече използват \"Тесла\", включително американските градове Денвър и Лос Анджелис, Онтарио в Канада, и Люксембург. /БТА", "date": "2018.12.10", "title": "Швейцарската полиция ще патрулира с \"Тесла\" от догодина"}
{"url": "https://www.dnevnik.bg/biznes/2018/12/10/3359353_prez_oktomvri_izgrajdaneto_na_infrastruktura/", "text": "Календарно изгладените данни показват увеличение с 1.8% на строителната продукция през октомври 2018 г. в сравнение със същия месец на предходната година. В сравнение със септември ръстът е с 3.3%. На годишна база увеличението на строителната продукция се определя от положителния темп при гражданското/инженерното строителство, където нарастването е с 2.5%, а при сградното строителство - с 1.2%  В сравнение със септември продукцията от гражданското/инженерното строителство нараства с 5%, а от сградното строителство - с 2%. ", "date": "2018.12.10", "title": "През октомври изграждането на инфраструктура изпреварва по ръст това на сгради"}
{"url": "https://www.dnevnik.bg/sport/2018/12/10/3359362_tom_breidi_podobri_rekord_na_peitun_maning_v/", "text": "Звездата от Националната футболна лига (НФЛ) Том Брейди постави пореден рекорд срещу името си. Куотърбекът на \"Ню Инглънд пейтриътс\" подобри постижението на Пейтън Манинг за най-много тъчдаун подавания в редовния сезон и плейофите. Преди мача с \"Маями долфинс\", загубен с 33:34, Брейди беше изравнил рекорда от 579 тъчдаун паса на Манинг. Срещу \"делфините\" 41-годишният състезател добави още три и оглави класацията. Манинг продължава да държи рекорда за най-много тъчдаун подавания в рамките само на редовния сезон (539). Брейди, който пет пъти е печелил Супербоул, е носител на още две големи постижения. Той е куотърбекът с най-много победи в НФЛ (232) и е състезателят с най-много участия в Супербоул (осем). В неделя обаче Брейди загуби един от рекордите си - този за най-много последователни подавания, които не са пресечени. В мача срещу \"Атланта\" куотърбекът на \"Грийн бей\" Арън Роджърс постигна 359-ото си поредно успешно подаване.", "date": "2018.12.10", "title": "Том Брейди подобри рекорд на Пейтън Манинг в Националната футболна лига"}
{"url": "https://www.dnevnik.bg/biznes/2018/12/10/3359375_onlain_turgoviiata_narastva_s_nad_17_za_godina/", "text": "През октомври оборотът на търговците дребно нараства с 0.5% спрямо предходния месец и с 4.9% спрямо същия месец през 2017 г., съобщи Националният статистически институт (НСИ). Спрямо септември 2018 г. се наблюдава най-висок ръст на оборота при търговията на дребно чрез поръчки по пощата, телефона или интернет - с 4.4%. Следва търговията на дребно с фармацевтични и медицински стоки, където скокът е с 3.4%. Намаление е отбелязано при търговията на дребно с компютърна и комуникационна техника - с 2.8%, и търговията на дребно с текстил, облекло, обувки и кожени изделия - с 1.6%. В сравнение с октомври 2017 г. по съпоставими цени най-много нараства оборотът на търгуващите по пощата, телефона или интеренет – със 17.4%, на аптеките – с 16 на сто, и на магазините за битова техника и мебели – с 10.4%. Намаление е регистрирано при търговията на дребно с компютърна и комуникационна техника - със 7.1%, и при търговията на дребно с автомобилни горива и смазочни материали - с 1.7%.", "date": "2018.12.10", "title": "Онлайн търговията нараства с над 17% за година, продажбите на компютри намаляват"}
{"url": "https://www.dnevnik.bg/biznes/2018/12/10/3359383_proizvodstvoto_na_tjutjunevi_izdeliia_raste_s_nad_edna/", "text": "Промишленото производство през октомври се увеличава с 1.6% спрямо година по-рано, сочат данните на Националния статистически институт (НСИ). В сравнение със септември 2018 г. повишението е с 0.8%. На годишна база най-голям ръст на промишленото производство е отчетен в преработващата промишленост - с 2.6%, а спад е регистриран в добивната промишленост - с 6.3%. По-значително увеличение в преработващата промишленост спрямо предходната година се наблюдава при: производството на превозни средства, без автомобили - със 71.7%, производството на тютюневи изделия - с 25.7%, ремонта и инсталирането на машини и оборудване - с 23.8%, производството на лекарствени вещества и продукти - с 16.8%. Намаление е отчетено при: производството на основни метали - с 16.7%, производството на облекло - с 11.8%, производството на дървен материал и изделия от него, без мебели - с 8.9%, производството на метални изделия, без машини и оборудване - със 7.8%. През октомври увеличение спрямо предходния месец е регистрирано в преработващата промишленост - с 0.9%, и в добивната промишленост - с 0.3%. Намаление е отчетено в производството и разпределението на електрическа и топлоенергия и газ - с 2%. По-значителен ръст в преработващата промишленост се наблюдава при: производството на превозни средства, без автомобили - с 29.4%, производството на тютюневи изделия - с 28.3%, производството на химически продукти - с 15.2%, производството на метални изделия, без машини и оборудване - с 14.0%. Спад е регистриран при: производството на лекарствени вещества и продукти - с 8.7%, производството на основни метали - с 4.4%, производството на дървен материал и изделия от него, без мебели и ремонта и инсталирането на машини и оборудване - по 4.2%.", "date": "2018.12.10", "title": "Производството на тютюневи изделия расте с над една четвърт за година"}
{"url": "https://www.dnevnik.bg/sport/2018/12/10/3359385_kristiano_ronaldo_predizvika_mesi_da_zaigrae_v_italiia/", "text": "Звездата на \"Ювентус\" Кристиано Роналдо отправи своеобразно предизвикателство към Лионел Меси да заиграе в Италия. Нападателят заяви, че би се радвал един ден отново да си съперничи с аржентинеца, но вече в Серия А. Португалецът каза, че се чувства щастлив в новия си отбор и даде знак за напрежение в съблекалнята на \"Реал\" по времето, в което беше част от белите. Роналдо даде интервюта за две от водещите издания в Италия - \"Гадзета дело спорт\" и \"Кориере дело спорт\". На въпрос дали Меси му липсва, португалецът отговори отрицателно. Въпреки това посочи, че би се радвал да го види в Серия А. \"Играл съм в Англия, Испания, Италия, Португалия, печелил съм с националния отбор... докато той все още е в Испания. Вероятно той повече има нужда от мен. За мен животът е приключение, харесва ми и ми харесва да правя хората щастливи. Бих се радвал, ако един ден дойде в Италия. Като мен - да приеме предизвикателството. Но ако е щастлив там, го уважавам. Той е фантастичен играч, добър човек. Това е моят нов живот и съм щастлив\", каза Роналдо пред \"Гадзета дело спорт\", цитиран от \"Марка\". Според него спечелването на Шампионската лига не трябва да се превръща в мания за \"Ювентус\", но добави, че \"бианконерите\" имат много силен отбор. \"Тук сме отбор, докато на други места някой се чувства над останалите. Тук всички сме на едно ниво, смирени са и искат да печелят. Ако Дибала и Манджукич не вкарат, ги виждаш щастливи, усмихнати. За мен това е красиво, виждам разликата. Въпреки че в \"Реал\" са смирени, тук са още повече. Много е различно от \"Реал\", това тук е семейство\", заяви Роналдо.", "date": "2018.12.10", "title": "Кристиано Роналдо предизвика Меси да заиграе в Италия"}
{"url": "https://www.dnevnik.bg/detski_dnevnik/2018/12/10/3357541_prikazniiat_sviat_na_leshnikotroshachkata_ojiviava_v/", "text": "Приказката \"Лешникотрошачката\" по музика на П. И. Чайковски в изпълнение на Софийската филхармония ще зарадва децата и техните родители в навечерието на коледните празници. Концертът е на 23 декември (неделя) от 11.30 ч. в зала \"България\", а диригент е Максим Ешкенази. Това съобщиха за \"Дневник\" организаторите на спектакъла - \"Фортисимо Фамилия\". Представлението е част от образователна програма за деца, която цели да привлече интереса им към класическата музика, като ги запознава по забавен и достъпен начин с инструментите в симфоничния оркестър, с ключови понятия от музиката, с историята на известни композитори, В ролята на Дроселмайер ще влезе артиста Теодор Елмазов, а балерината Ангелина Гаврилова ще е Кралицата на мишките. Участие ще вземат и балетисти от Националното училище за танцови изкуства. Билетите за всички концерти са в продажба. И тази година \"Детски Дневник\" дава възможност на читателите си да спечелят безплатни билети за концертите от \"Фортисимо Фамилия\", като отговорят на загадките, които актьорите - участници в програмата, ще им задават в специално заснети видеоклипове. Очаквайте скоро третия въпрос.", "date": "2018.12.10", "title": "Приказният свят на \"Лешникотрошачката\" оживява в музиката"}
{"url": "https://www.dnevnik.bg/razvlechenie/2018/12/10/3359367_sara_braitman_idva_v_bulgariia_s_noviia_si_album_prez/", "text": "Известното със своя диапазон от три октави британско сопрано Сара Брайтман ще изнесе своя втори концерт в България на 20 октомври, 2019г. в зала 1 на НДК, съобщават организаторите от \"София мюзик ентърпрайсис\" и Live nation. Концертът е част от световното турне за промоцията на нейния 15-и студиен албум HYMN. 58-годишната изпълнителка е единственият артист, който едновременно е оглавявал класацията на Billboard за класическа и за денс музика. Тя е е носител на повече от 180 златни и платинени награди в над 40 държави. Други запомнящи се акценти от богатата й творческа биография са участието й във \"Фантомът на операта\" на Андрю Лойд Уебър през 1986г., както и дуетът й с Андреа Бочели Time To Say Goodbye. Певицата е участвала събития като концерта в памет на лейди Даяна през 2007г., Олимпийските игри в Барселона през 1992г. и тези в Пекин през 2008г. На 9 ноември, 2018г. Сара Брайтман издаде своя 15-и студиен албум HYMN след дългата пауза от Dreamchaser (2013г.) Песента HYMN е композирана от английската прогресив рок група Barclay James Harvest. В албума присъстват песни и на други модерни композитори като Ерик Уайтакър, японската суперзвезда, музикант и композитор Йошики и немския диджей Паул Калкбренер. Сред песните в албума е включена и нова версия на дуета на Брайтман с Андреа Бочели Time To Say Goodbye с нов текст на английски, чиито автор е самата певица. Световното турне HYMN: Sarah Brightman In Concert вече започна в Южна Америка и ще включи над 125 концерта, на пет континента през 2018 и 2019 година. За него Brightman казва, че феновете трябва да \"очакват неочакваното.\" Билетите за концерта на Сара Брайтман в зала 1 на 20 октомври, 2019г. ще бъдат на цена  и могат да бъдат закупени от мрежата на \"Ивентим\". Тяхната продажба стартира на 11 декември, 2018г. от 10.00 часа.", "date": "2018.12.10", "title": "Сара Брайтман идва в България с новия си албум през 2019г."}
{"url": "https://www.dnevnik.bg/kultura/2018/12/10/3358173_suvremenniiat_tanc_ili_svobodata_da_izrazish_sebe_si/", "text": "Филип Миланов е основател и артистичен директор на Stream Dance. От 2012 г. е част от трупата на Балет \"Арабеск\" като солист. Като изпълнител работи с български и чуждестранни хореографи, изпълнявайки роли в над 40 заглавия на танцови и театрални постановки. През 2014 г. дебютира като хореограф със спектакъла \"EXIT\", за който през 2015г. получава национална награда \"Икар\" за съвременен танц и пърформанс. Ангелина Гаврилова е хореограф и дългогодишен солист на балет \"Арабеск\". Преподава съвременен танц в НМА \"Проф. Панчо Владигеров\" от 2016г. През същата година е номинирана за \"Кристална лира\" за оперно- танцовия спектакъл \"Севилският бръснар\". С миниатюрата си \"Пътят ми с теб \" е селектирана за участие в Международния конкурс за съвременна хореография – Белград 2017. Мария Касабова е един от танцовите изпълнители в спектакъла. Провокира ни липсата на осведоменост за съвременния танц, за разпространението му и това, че той не присъства като наложено изкуство в България. Поканихме Ангелина Гаврилова за дебютния спектакъл на Stream Dance като хореограф, защото искаме да работим с различни хореографи, които намираме за добре развиващи се, качествени и наистина познаващи това изкуство. Има вече доста зараждащи се хореографи, работят със съвременния танц, но познаването в тази сфера е недостатъчно от страна на професионалистите. А така не можем да възпитаме и в публиката мнение и критерии да познава съвременния танц и да го отличава като самостоятелно изкуство. : В трупата дори и хореографите сме танцьори. Аз завършвам своята танцувална кариера, но Филип е в своя пик. Съвременните танцьори, които прерастват в хореографи, винаги търсят свобода за развитие. Понякога тя бива спирана и те търсят начини да продължават да се развиват като личности и като творци извън дадени структури, които не им дават тази възможност. Ако имат желание и капацитет, организират собствени трупи, студиа или компании. : В нашата българска действителност е много трудно да се създаде такъв състав, колектив от хора, а и (чисто финансово) спектакъл, особено в началото. Нужен е бюджет, при това не беден, за хореография, хубави костюми, наемане на танцьори, да се направи музиката или да се вземат права за качествена музика. Работим за това да създадем качествен продукт. : В спектакъла IN-BETWEEN работим по музика на световно признат композитор – Макс Рихтер. Въпросът с правата беше изключително труден, защото те са пръснати по различни точки на целия свят и e трудно да се съберат – едно се държи в Лондон, друго в Холандия, трето в Щатите. : Много времеви ресурси са необходими да намериш хората и да обясниш какво искаш, тъй като композиторът задължително изисква представяне на идеята, която се гради върху неговата музика. Тъй като тя не е създадена специално за тебе, а я ползваш. Може композиторът да има други виждания. Трябва да представиш своята концепция, която да одобри, да й даде цена. Доста е трудно на частните компании да стартират своята дейност. Особено що се отнася до танцьорите. Защото в България истинските качествени танцьори за съвременен танц са доста малко. И сме благодарни на хората, които работят с нас, тъй като са на много високо професионално ниво, съгласяват се да репетират в тежки условия и в странни часове на деня, за да можем да създадем един спектакъл. : Изключително важна е отдадеността, любовта към това, което правиш, защото ресурсите, с които разполагаме, са ограничени и откъм времетраене. Понякога репетираме в 10-11 часа вечерта, когато работният процес е приключил. Имаме мобилизацията и желанието да се развиваме, защото Ангелина и Филип много ни дават. Сигурно е трудно, но каквото черпиш, те гради като човек, гради те като организъм, като едно цяло. И ти предлага възможността да се докажеш, да запознаеш хората с това, което обичаш и искаш да покажеш на света. Изкуство, което не се цени толкова много в България. : Ние с Ангелина сме късметлии, че работим с хора, които са отдадени на това изкуство и за тях е без значение дали репетираме в 10 сутринта или в 2 през нощта. : Много хора не намират своето място в живота и се занимават с неща, за които не са призвани. Това не се отнася само за България. И тогава те няма да дойдат в 2 часа. Но когато имаш нужда да правиш нещо, за тебе не съществува време и място. : Още повече, че Stream Dance сме новосъздаден колектив и двамата с Ангелина сме работили като хореографи по различни проекти, но в новата структура сме на година и половина, а първият ни спектакъл излезе преди година и два месеца. Оттогава имаме още един проект -   обучителна програма за полупрофесионалисти и непрофесионалисти, която се стреми да допринесе за съвременния танц, да вкара повече лица в него, да събуди интереса и да ги накара да продължават да се занимават с това изкуство. Предстои неговото второ издание. С Ангелина ще направим и нов проект – продукт за професионална сцена, за фестивали. : Ново, но и познато. Не като движение или структура, а на емоционално ниво - познато за всеки човек. Защото един човек в живота си и в социума, в който живее, среща различни хора. Има различни връзки с тях. И между отделните личности и същности се случват различни неща. Е, възможно е и да не се намери емоционално. Но смятам, че може да въздейства и като идеи, и като хореография, и като музика. : Спектакълът е насочен към обществото, към социума и към връзките между различните хора. Връзките в семейството, извън семейството, с близкото обкръжение, с по-далечното обкръжение. Спектакълът е доста широко насочен към публиката, тъй като всеки може да открие тези връзки, в които участва и в реалния си живот. : Развитието на спектакъла и градацията много ми харесват. И моята интерпретация като танцьор, и откъм човешка гледна точка. Като организъм и като характер винаги се развиваме от самото начало – ембрион. Разгръщането като личност, като структура, самият спектакъл също градира по този начин. Следователно създаваме и връзките между хората. Всеки намира път за себе си и изход, защото всеки живот има и изход. : Като жена е доста истинска. Самият хореограф е изтъкнал моята лична връзка – партньора, с когото танцувам. На моменти доминирам, но всъщност дори и пред обществото да съм доминаторът, аз съм малко или много отдадена на тази връзка, защото съм зависима от любовта, от другия човек. Експресията ми допада. Той като танцьор ми допада. Ценя възможността, че мога да споделя и емоциите си, и таланта си едновременно.", "date": "2018.12.10", "title": "Съвременният танц, или свободата да изразиш себе си"}
{"url": "https://www.dnevnik.bg/citat_na_deniia/2018/12/10/3359398_citat_na_denia_vsiaka_godina_zaslujavam_zlatnata_topka/", "text": "Това заяви звездата на \"Ювентус\" и световния футбол Кристиано Роналдо на въпрос за \"Златната топка\" в интервю пред \"Гадзета дело спорт\". Тази година  отличието спечели хърватинът Лука Модрич от \"Реал\" (Мадрид) . , каза Роналдо. Португалецът поздрави Модрич и добави, че хърватинът заслужава \"Златната топка\". ", "date": "2018.12.10", "title": "Цитат на деня: Всяка година заслужавам \"Златната топка\""}
{"url": "https://www.dnevnik.bg/bulgaria/2018/12/10/3359377_bez_deputati_na_krugla_masa_za_diskriminaciia_na_lgbti/", "text": "Картички с покана за участие в Кръглата маса за правата на ЛГБТИ хората в България са изпратени до всеки депутат от фондация \"Глас\". Форумът ще се състои днес в Червената къща. Картичките са получени в персоналните пощенските кутии на депутатите в парламента миналата седмица, показа проверка на \"Дневник\", но официална реакция няма от нито една парламентарна група или депутат. От ГЕРБ, коментираха, че не смятат да предприемат каквото и да е. Депутат от БСП напомни официалната позиция на партията срещу Истанбулската конвенция и поради това няма да има официална реакция от социалистите. С картичките от \"Глас\" припомнят на депутатите, че през 2010 г. Комитетът на министрите към Съвета на Европа приема серия от мерки за борба срещу дискриминацията въз основа на сексуалната ориентация и половата идентичност. Тези мерки съответстват на Конвенцията за защита на правата на човека и основните свободи, приета и подписана от България. Следователно страната ни би трябвало да приложи тези мерки. Но и до ден днешен не го прави. \"Липсата на каквото и да било законодателство, защитаващо ЛГБТИ хората, заедно с институционализираната хомофобия и липсата на политика в тази сфера е повече от погазване на човешките права на една маргинализирана група. Бездействието и мълчанието се превръщат в знак на съгласие.\" \"Ние знаем, че като лидери на обществото вие имате задължението да се информирате. Освен това вярваме, че като хора всеки един от вас иска да даде своя принос за активно включване на всички българи в обществения, икономическия и политическия живот на родината ни\", пише още в картичката до народните представители. В писмото до тях има и прикачената инфографика с детайли за препоръката, която България има задължение да прилага, но тя не само не го прави, а е и в нарушение на Европейската конвенция за правата на човека. В инфографиката се доказва с посочени случаи и данни, събрани в рамките на мониторингов доклад за приложение на препоръката, че България не само не прилага препоръката, но и поддържа законодателство, което е в нарушение на Европейската конвенция за правата на човека и основните свободи, както и в нарушение на практиката на Европейския съд по правата на човека. От изпратените от \"Глас\" въпросници за изготвянето на мониторинговия доклад и покана за разяснителна среща до 14 релевантни институции 4 са се съгласили на среща, 2 на телефонен разговор, 4 са отказали участие в мониторинга, 4 институции не са върнали отговор и единствено 1 институция (Комисия за зашита от дискриминация) е изпратила обратно попълнен въпросник. Основни изводи от доклада са, че ЛГБТИ хората в България се сблъскват ежедневно с най-разнообразни форми на насилие и дискриминация. Дискриминацията в страната е институционализирана и закрепена в правни актове, които третират ЛГБТИ българските граждани като втора ръка граждани. Борбата с престъпленията от омраза и речта на омразата остава основно предизвикателство пред българите с нетрадиционна сексуална ориентация и полова идентичност. Малцинството на българските ЛГБТИ граждани не се възприема като политически значима обществена група или важен фактор в която и да е социална или политическа сфера.", "date": "2018.12.10", "title": "Без депутати на кръгла маса за дискриминация на ЛГБТИ хората в България"}
{"url": "https://www.dnevnik.bg/biznes/2018/12/10/3359417_bulgargaz_iska_poskupvane_na_gaza_s_35_ot_ianuari/", "text": "Държавният газов доставчик \"Булгаргаз\" внесе предложение в Комисията за енергийно и водно регулиране за поскъпване на природния газ от 1 януари до края на март с 3.5%, съобщиха от пресцентъра на дружеството. На енергийния регулатор се предлага да утвърди цена на газа за първото тримесечие на идната година от 44.80 лв./MWh (без цени за достъп, пренос, акциз и ДДС). В сравнение с утвърдената за четвърто тримесечие на 2018 г. цена (без цени за достъп, пренос, акциз и ДДС), предложената за І-во тримесечие на 2019 г. е по-висока с 3.51% или 1.52 лв./MWh. Обичайно при поскъпване на газа до 5 не се променя цената на топлинната енергия. Това напомни наскоро и председателят на комисията Иван Иванов на фона на поскъпването на газа с близо 14 на сто от 1 октомври и повишената цена на парното в резултат на това. ", "date": "2018.12.10", "title": "\"Булгаргаз\" иска поскъпване на газа с 3.5% от януари"}
{"url": "https://www.dnevnik.bg/sviat/2018/12/10/3359420_rusiia_veche_e_vtoriiat_nai-goliam_proizvoditel_na/", "text": "Русия се е изкачила на второ място сред страните производителки на оръжия през 2017 г. Така тя се нарежда след първенеца САЩ. Данните се съдържат в доклад на Института за изследвания на международния мир в Стокхолм ( SIPRI ), предадоха световните агенции и БТА. \"Руските предприятия преживяват значителен ръст в продажбите си на оръжия от 2011 г.\", заяви изследователят Сиемон Веземан по повод констатациите на доклада. Руската оръжейна индустрия представлява 9.5 процента от продажбите на 100-те най-големи производители в света през 2017 г., като печалбата ѝ е от 37.7 млрд. долара, което е с 8.5 процента повишение в сравнение с 2016 г., посочва докладът. \"Това е в съответствие с увеличаване на разходите на Русия за закупуване на оръжия с цел модернизиране на въоръжените си сили\", посочва Веземан. През септември Русия извърши  най-големите си военни маневри в историята си , определени от НАТО като репетиция за пълномащабен конфликт. Досега второто място в класацията от 2002 г. се заемаше от Великобритания, която сега пада на трета позиция (9 процента от световната продукция). Франция е на четвърто място. За пръв път руска компания е в първите десет САЩ продължават да доминират в класацията с голяма преднина. Следват компании от Франция, европейски консорциуми, Италия, Япония, Германия, Израел, Индия и Южна Корея. Американските производители съставляват 57 процента от общите продажби през 2017 г., като 42 американски компании от отрасъла са в топ 100 с общи приходи от 226.6 млрд. долара. \"Американските предприятия се възползват директно от постоянното търсене на оръжия от страна на американското министерство на отбраната\", обяснява Од Фльоран, директорка на програмата за изследвания на въоръженията и военните разходи. Първи производител на оръжия света е американската компания \"Локхийд Мартин\" (44.9 млрд. долара приходи). Руската компания \"Алмаз-Антей\" е на десето място с приходи от 8.6 млрд. долара, което е скок със 17 процентна в сравнение с 2016 г. За първи път руска компания влиза в топ 10. В класацията на стоте най-големи производители на оръжия в света влизат още девет руски оръжейни компании. Повече турско производство В доклада на SIPRI се посочва още, че продажбите на турски компании са скочили с 24 процента през 2017 г., което отразява амбициите на Анкара да развива своята оръжейна индустрия, за да отговори на нарастващото търсене на оръжия и да стане по-малко зависима от чужди доставчици, посочва друг изследовател от СИПРИ Петер Веземан. SIPRI е създаден през 1966 г. от парламента на Швеция и проследява военните разходи и оръжейни трансфери.", "date": "2018.12.10", "title": "Русия вече е вторият най-голям производител на оръжия в света"}
{"url": "https://www.dnevnik.bg/evropa/2018/12/10/3359416_germaniia_se_otkazva_ot_iskaneto_si_za_zaduljitelni/", "text": "Германия се отказва от искането си всички държави членки на ЕС да приемат бежанци по време на мигрантски кризи, предаде \"Файненшъл таймс\". Решението е включено във френско-германски документ, целящ да сложи край на  продължаващите две и половина години разногласия  по реформата на правилата за мигрантите. Въпреки промяната в Берлин, много наблюдатели са песимистично настроени за  перспективата за пробив  преди започващата в четвъртък двудневна среща на лидерите на ЕС. Във френско-германския документ, видян от \"Файненшъл таймс\", се съдържа \"механизъм за солидарност\" за държавите членки, за да споделят отговорност при голям брой мигранти, включително чрез релокация на търсещи убежище от страните на предна линия. В него обаче се говори и за възможност дадена държава членка при наличие на основание да се отклони като приложи алтернативни мерки за солидарност. Това е шанс за страни като Полша и Унгария, които категорично отхвърлиха задължителните квоти за бежанци. Документът е част от продължаващата от дълго време битка за предложената реформа на Дъблинския регламент, който определя как да се разпределят търсещите убежище в Европа. Инициативата за реформа бе подета в отговор на притока от мигранти през 2015-2016 г. В новия документ се посочва, че отклоненията от мигрантските квоти ще бъдат ограничени във времето изключения, които ще зависят от достатъчното участие от страна на други държави. Според много дипломати е малко вероятно френско-германският план да разреши вътрешния конфликт в ЕС за миграцията. Италия и някои други южноевропейски държави вероятно няма да са доволни от предложението за отпадане на задължителната релокация, както и от други аспекти на плана, които поставят значителна отговорност за мигрантите в страните, където те първо пристигнат.", "date": "2018.12.10", "title": "Германия се отказва от искането си за мигрантски квоти"}
{"url": "https://www.dnevnik.bg/bulgaria/2018/12/10/3359439_bulgariia_si_zapazva_pravoto_da_prilaga_chast_ot/", "text": "Въпреки че  България няма да се присъедини към Глобалния пакт на ООН за безопасна, регулирана и редовна миграция,  страната запазва правото си да прилага \"онези части от документа, които обслужват интересите ѝ\". Това обявява зам.-министърът на външните работи Георг Георгиев пред присъстващите на последното заседание на Министерския съвет, провело се миналата сряда, се вижда от оповестената стенограма. Официалното решение на правителството е страната да не участва със свои представители в Междуправителствената конференция за приемане на пакта, която ще се проведе в Мароко на 10 и 11 декември. Кабинетът също така реши при последващо гласуване на резолюция в Общото събрание на ООН за утвърждаване на вече приетия пакт постоянният представител на България в ООН да гласува с \"въздържал се\". Според Георгиев някои от предложенията в пакта са в интерес на страната и могат да бъдат използвани. Други обаче пораждали загриженост, а в българското общество все още имало нееднозначни тълкувания какви задължения се пораждат от приемането му. \"Запазваме правото в последствие да се възползваме от онези части от документа, които обслужват интересите на България\", уточнява зам.-министърът на заседанието на Министерския съвет. Позицията му е подкрепена и от един от най-големите критици на пакта Красимир Каракачанов. Министърът на отбраната и вицепремиер подчертава, че в световен мащаб има сериозни резерви към документа, като посочва няколко страни, които са против него. Преди месец лидерът на БСП  Корнелия Нинова заяви от парламентарната трибуна, че иска дебат по темата  и призова премиера Бойко Борисов \"да обясни кога и кой реши да присъедини България към пакта на ООН за миграцията, който не защитава националния ни интерес\". По думите ѝ това е документ, който стимулира по-голяма миграция и класифицира същата като \"добро и неизбежно явление\". Няколко дни след това лидерът на парламентарната група на ГЕРБ Цветан Цветанов обяви, че  позицията на правителството е да не се подписва пактът . Според външния министър Екатерина Захариева БСП се опитвала да отклонява вниманието от собствените си проблеми и да всява неоснователни страхове в хората, подвеждайки ги с информацията, че България се е присъединила към пакта на ООН за миграцията.", "date": "2018.12.10", "title": "България си запазва правото да прилага част от текстовете в Пакта на ООН за миграцията"}
{"url": "https://www.dnevnik.bg/sviat/2018/12/10/3359462_rusiia_otreche_da_podklajda_protestite_vuv_franciia_no/", "text": "Русия уважава суверенитета на Франция и протестите на \"жълтите жилетки\" са неин вътрешен проблем, а Москва не участва в него. Това каза говорителят на Кремъл Дмитрий Песков, цитиран от РБК. Изявлението дойде след решение на Франция  да разследва евентуална намеса на Русия  заради информация на Алианса за защита на демокрацията и снимка на украинската служба за национална сигурност. Алиансът обяви, че около около 600 профила в \"Туитър\", за които се предполага, че разпространяват пропапагндни възгледи на Кремъл, са пренасочили вниманието си към Франция и усилено използват #giletsjaunes (\"жълтите жилетки\"). Профилите, които наблюдават от Алианса, обикновено се занимават изключително със САЩ и Великобритания. Но от една седмица френските протести са сред водещите теми на публикациите им, казва Брет Шейфър, анализатор в базираната във Вашингтон организация. \"Това е доста силен сигнал, че има интерес към преувеличаване мащабите на конфликта за аудитория извън Франция.\" \"На първо време бих ви поправил: там (се говори) не за възможна причастност на Русия, както слушах в изявленията, а за възможна намеса отвън. След това \"нашите приятели\" започнаха да вмъкват Русия в контекста,\" каза Песков. Така обвиненията във вмешателство \"се на нищо различно от клевета,\" допълни той.", "date": "2018.12.10", "title": "Русия отрече да подклажда протестите във Франция, но не изключи намеса отвън"}
{"url": "https://www.dnevnik.bg/bulgaria/2018/12/10/3359472_ministerstvoto_na_otbranata_e_poharchilo_milioni_za/", "text": "Около 31 млн. лв. е похарчило министерството на отбраната за храна за последните 3 години без за това да бъде обявена обществена поръчка, показа  разследване на Би Ти Ви Сагата с изхранването на военните започва през лятото на 2015 г. Армията остава без доставчик на храна, след като договорът на тогавашния изтича. Обявена е нова обществена поръчка на прогнозна стойност 25 898 608 лв. без ДДС. Тя е за доставка на храни и напитки за всички военни формирования, хотели, почивни станции и военни клубове. Година по-късно министерството класира само 7 от участвалите 18 кандидати. Поръчката е блокирана след жалби на декласираните кандидати пред Комисията за защита на конкуренцията (КЗК) и пред Върховния административен съд (ВАС). Тогава министър на отбраната е Николай Ненчев. В закона за отбраната е предвидено на военните да се осигурява безплатна храна и напитки. Има възможност парите за храна да се изплащат на всеки военен на ръка. Тези средства се внасяха в обща каса и се разпределяха и се стараехме до голяма степен да откликнем на нуждите, тоест да спазим този норматив и извън рамката на закона, обяснява Ненчев пред телевизията. Това се запазва и по време на служебния министър Стефан Янев, въпреки, че законът е променен в края на 2016 г. и в него се казва, че при занятия, учения, тренировки и лагери на военнослужещите се осигурява безплатна храна и напитки, а не пари. Ивайло Пандов е собственик на една от фирмите, които искат да снабдяват армията. Неговото дружество е сред обжалвалите процедурата по избор на изпълнител на обществената поръчка. Пандов смята, че парите се харчат незаконно, като се се купуват продукти за готвене без никакъв контрол. \"До момента – 30 октомври, сумата е 30 980 555 лв Прогнозата на поръчката беше 31,78 млн. лв. Аз ви казвам, че са похарчени по-малко пари. И това са пари, предвидени по закона, като порцион на войника. Вие какво предлагате да оставим войската без храна три години, защото осем фирми се обжалват една друга! Къде е нарушението на закона?\", пита настоящият министър на отбраната Красимир Каракачанов. Няма как да не се нарушава закона \"Командирите са изправени пред една страшна дилема – или да нарушат закона и да не осигурят безплатната храна, което никога не биха си го позволили, или да я осигурят на нерегламентиран нормативно път, което отново е нарушение на закона\", обясни пред телевизията началникът на Военноморските сили контраадмирал Митко Петев. \"Пускани са обществени поръчки до 30 хил. лв. По ЗОП (Закон за обществените поръчки Бел. Ред.) до 30 хил. лв. са правени обществени поръчки, което е абсолютно законно изключение, и са хранени войниците. Договорите са много, естествено, че са много – те не могат да са един или два\", признава Каракачанов. Заобикалянето на закона е престъпление \"Ето това е чиста проба заобикаляне на закона\", коментира Грета Ганева, адвокат и дългогодишен експерт по обществени поръчки. Тя напомня, че заобикалянето на закона от римско време насам се счита за състояние, в което със законни средства постигаш забранени от закона цели. Също, че има и регламент на ЕС, който е свързан с разходване на публични средства в обществени поръчки. Такъв тип заобикаляне на закона изрично се сочи и в доклади, че е недопустим, подчерта адвокат Ганева. Каракачанов твърди, че е безсилен Красимир Каракачанов е категоричен, че няма заобикаляне на закона. Признава също, че е безсилен: \"Аз ви казвам, че няма какво да се направи. Или трябва да храним войниците или да разпуснем армията\". Всъщност месец след встъпването в длъжност на Каракачанов 3-членен състав на ВАС дава решение на министъра – обжалваната процедура по обществената поръчка да продължи. Следва молба от министерството за тълкуване на това решение. През април тази година и 5-членен състав на ВАС окончателно потвърждава, процедурата по избор на изпълнител на обществената поръчка да бъде продължена. Вместо да продължи процедурата от последното законосъобразно действие, както постановява съда през август, министърът я прекратява Един от мотивите: има нов ЗОП. КЗК отхвърля решението за прекратяване на процедурата през септември, а преди седмица министърът прекрати конкурса отново.Този път с други мотиви, водещият от които е: \"Липсата на бригада \"Специални сили\" в Споразумението не дава възможност да се достави храна за това юридическо лице\". Законът обаче дава право на Бригада \"Специални сили\" да проведе отделна обществена поръчка за храна за собствените си нужди, именно защото е юридическо лице със собствен бюджет. Битката е за 31 млн. лв.  \"Целият проблем е битката на едни търгаши в България да приберат 31 млн. лв. от бюджета на армията, аз няма да го допусна. Ама каквито и да е казуси, казуистики, аз няма да го допусна Ние сме спазили закона и сме се опитвали с възможностите му да храним войската, това го правят трима министри поради нуждата\", твърди военният министър. Ивайло Пандов подозира корупционна схема зад отказа на министъра да изпълни решението на съда. Твърди, че декласиран участник от процедурата в момента доставя храна на армията, което ще спре да се случва, ако настоящата поръчка бъде продължена, както изисква съда. Иван Пейков от Отбранителна аквизиция към Министерство на отбраната твърди, че в момента не се правят обществени поръчки, а се дават между 6 лв. и 10 лв. на ден. \"Когато се казва, че са похарчени 30 млн. лв., трябва да се има предвид, че по-голямата част от тези средства са предоставени, като парични средства на военнослужещите. Те ги получават заедно със заплатата си. Ако не бях запознат с истината, щях да повярвам, че министерството върши нещо незаконосъобразно. Има изключения от закона, когато имаме обучения и мисии има обществени поръчки, но не за хранителни продукти, а за готова храна – кетъринг. Това са две различни услуги\", заяви Пейков.", "date": "2018.12.10", "title": "Министерството на отбраната е похарчило милиони за храна без обществена поръчка"}
{"url": "https://www.dnevnik.bg/bulgaria/2018/12/10/3359471_mitnicite_se_preobrazuvat_v_teritorialni_direkcii/", "text": "Митниците се преобразуват в Централно митническо управление; служители се увеличават двойно, министърът на финансите получава право да преобразува, закрива териториални дирекции. Това е записано в проект за промени в Устройствения правилник на агенция \"Митници\", предложено от финансовия министър Владислав Горанов. Документът е публикуван за обществено обсъждане в рамките на следващия месец. Централно управление и пет регионални дирекции  С промените, които трябва влязат в сила на 7 януари се предвижда създаването на централно управление и пет териториални дирекции - териториални дирекции Тракийска, Югозападна, Дунавска, Северна морска и Южна морска. Създават се главни дирекции \"Митническо разузнаване и разследване\"; \"Информационни системи и аналитична дейност, още три дирекции, инспекторат и звено за вътрешен одит. Инспекторатът ще придобие нови правомощия, с които се цели по-ефективно противодействие на корупцията. Друга новост е, че всички служители ще имат право на свободен достъп до всички помещения, документи и информация. Увеличаване на правомощията на финансовия министър  Териториалните дирекции ще се се ръководят и представляват от директор, който се назначава от директора на Агенция \"Митници\" съгласувано с министъра на финансите. Той получава право да създава, преобразува и закрива териториални дирекции. В документа е записано, че целта на промените е да се постигне по-добра координация, ръководство и контрол при осъществяване на приоритетни функции и задачи на агенцията. Освен това промените имат за цел привеждането на Устройствения правилник на в съответствие с Регламент (ЕС) 2016/679 на Европейския парламент относно защитата на физическите лица, във връзка с обработването на лични данни и относно свободното движение на такива данни. Двойно увеличаване на щатните бройки  С проекта на акт не се променя численият състав на Агенция \"Митници\", като се предвижда промяна в числеността на Централно митническо управление в рамките на общата численост на персонала на Агенция \"Митници\", предвид създаването на Главна дирекция \"Митническо разузнаване и разследване\" и Главна дирекция \"Информационни системи и аналитична дейност\" като част от специализираната администрация на Централно митническо управление на агенцията. Той се увеличава от 560 на 1304 щатни бройки. Предложението за преструктуриране  беше направено на 25 октомври от финансовия министър . По думите му след направен анализ на дейностите, извършвани от митническите учреждения, е установено наличието на административни структури със значително намален обем на дейността и неадекватно съотношение между използваните ресурси и постигнатите резултати. \"С реформата ще се постигне облекчаване на администрацията от излишни структури, повишаване на качеството на административния капацитет и оптимизиране на вертикалната организационна структура, увеличаване на оперативния състав за сметка на ръководните кадри, повишаване на ефективността на работата на митническите служители, увеличаване на приходите в резултат на засилени контролни функции\", коментира тогава министърът. Още тогава стана известно, че не се предвижда сливане на администрациите на Агенция \"Митници\" и Националната агенция за приходите (НАП).", "date": "2018.12.10", "title": "Централно управление и удвояване на персонала предвижда проект за Агенция \"Митници\""}
{"url": "https://www.dnevnik.bg/sviat/2018/12/10/3359493_rastejut_na_turskata_ikonomika_riazko_se_zabavi/", "text": "Икономическият растеж на Турция се забави до 1.6 на сто на годишна основа през третото тримесечие под натиска на високата инфлация и валутната криза. Това сочат обявените днес официални данни на турския статистически институт, предадоха \"Ройтерс\" и \"Асошиейтед прес\". Те показват, че брутният вътрешен продукт на Турция се е увеличил с 1.6% през периода юли-септември 2018 г. спрямо същото тримесечие на миналата година. Този растеж е по-нисък от пазарните очаквания за 2 процента и под 5.3 процента, които бяха регистрирани през предходното тримесечие. В проучване на \"Ройтерс\" икономистите прогнозираха растеж от 2 процента през третото тримесечие на годишна основа. Икономиката на Турция нарасна с над 7 процента миналата година, но забавянето на растежа до малко над 5 процента през второто тримесечие се ускори през втората половина на годината, след като обезценяването на лирата започва да оказва своето влияние. Турската лира спадна с 28 процента спрямо долара тази година, но се възстанови от рекордния си минимум през август, когато се бе обезценила с 47 процента спрямо щатската валута. Кризата с турската лира тласна годишната инфлация до над 25 процента през октомври,  най-високото ѝ равнище от 15 години , преди през ноември  слабо да се понижи . /БТА", "date": "2018.12.10", "title": "Растежът на турската икономика рязко се забави"}
{"url": "https://www.dnevnik.bg/sviat/2018/12/10/3359514_bivsh_policai_ubil_desetki_jeni_v_rusiia_poluchi_dve/", "text": "Бивш руски полицай, който вече беше осъден на доживотен затвор за убийството на 22 жени, днес беше признат за виновен за още 56 убийства, предаде \"Франс прес\", като се позова на прокуратурата. Областният съд в сибирския град Иркутск призна Михаил Попков, известен като Ангарския маниак, за виновен в убийството на 56 жени между 1992 и 2007 г. Той бе признат за виновен и за изнасилването на 10 от жертвите си. Попков е имал \"патологична нужда да убива хора\", се отбелязва в съобщението на прокуратурата. Бившият руски полицай вече бе осъден през 2015 г. за изнасилването и убийството на 22 жени. Впоследствие той призна още 56 убийства, но за три от тях полицията не можа да намери доказателства. Разследването Попков убивал жертвите си, след като ги канел на нощна разходка, понякога в полицейска кола и в извънработно време, близо до град Ангарск. Като служител на реда той участвал в разследването на някои от собствените си престъпления, за да отклони подозрения от себе си, казаха негови колеги. Попков бил арестуван през 2012 г. във Владивосток, идентифициран след широкомащабно разследване сред 30 хил. души и ДНК анализ на местни жители. Тъй като на няколко местопрестъпления са открити следи от гуми на автомобил \"Нива\", били сравнявани следите от гумите на колите на проверяваните, с тези на местопрестъпленията. Накрая разследващите попаднали на следите на Попков, който през 1998 г. се уволнил от полицията (тогава милицията), посочва ТАСС. При разследването на второто дело са открити телата на 12 жени, но самоличността на 14 от жертвите му досега не е установена. \"Рекордьор\" С общо 78 убийства, 53-годишният Попков счупи \"рекорда\" на най-известните в Русия други двама серийни убийци. От другите руски серийни убийци Андрей Чикатило беше екзекутиран през 1994 г. за убийството на 53-ма възрастни и деца по съветско време. През 2007 г. друг сериен убиец - Александър Пичушкин, беше осъден на доживотен затвор за убийството на 48 души в Москва. Попков ще излежава присъдите си в колония със строг режим. Той е лишен от званието младши лейтенант от милицията. Прокурорът Александър Шкинев съобщи, че Попков смята да обжалва присъдата си. Осъденият е недоволен от съдебното решение да бъде лишен от звание, защото това го лишава и от пенсия. Като бивш служител на правоохранителните органи, Попков получавал около 24 хил. рубли (620 лв.) пенсия. Тъй като след първата му присъда започва второ разследване, бившият полицай не е бил изпратен да я излежава, а останал в предварителния арест. Той наричал себе си \"чистач\" и твърдял, че е убивал само жени, които водели разпуснат живот, съобщи \"Интерфакс\". Това обаче не отговаря на истината, защото Попков качвал в колата си млади жени, които се връщали късно от работа. Той извършил поне три от убийствата по време на дежурство. /БТА", "date": "2018.12.10", "title": "Бивш полицай, убил десетки жени в Русия, получи втора доживотна присъда"}
{"url": "https://www.dnevnik.bg/razvlechenie/2018/12/10/3359432_bulgarin_vze_goliamata_nagrada_na_godishniia_konkurs/", "text": "Снимка на хиляди неизползвани автомобили, паркирани в пустинята Мохаве, беше избрана за носител на голямата награда на конкурса на списание National Geographic за 2018 г. Фотографията е озаглавена \"Нереално\" и неин автор е българинът Ясен Тодоров, който от години живее в САЩ, съобщи National Geographic в края на миналата седмица. Цигуларят Ясен Тодоров от близо 20 години развива страст към небето. Днес той е летателен инструктор. Започва да се занимава с фотография, защото иска да сподели страстта си със света отдолу. Наградената снимка от конкурса на National Geographic е едновременно красива и ангажирана с околната среда. Тя също така носи на българина 5000 долара. В деня на заснемането на наградената фотография Тодоров знаел, че изпепеляващата калифорнийска жега ще бъде предизвикателство за неговия малък самолет \"Пайпър Уориър\" от 1976 г. Българинът често е летял в местността и е бил наясно, че местното летище се използва за съхраняване на стари самолети, които биват използвани за скрап или за резервни части, разказва той пред National Geographic. След избухването на  скандала с данните за вредните емисии от колите на \"Фолксваген\" в САЩ  огромните широки пространства около летището се превръщат в гробище за автомобили. Когато чул за този случай, Ясен Тодоров бил поразен от размера на историята - той искал сам да види за какво става дума. Това, което успял да улови с обектива си, било забележително. Хиляди автомобили, произведени от \"Фолксваген\" и от Ауди от 2009 до 2015 г., стояли захвърлени насред пустинята Мохаве. \"С кадри като този се надявам да станем по-съзнателни и отговорни към красивата си планета\", коментира пред National Geographic Тодоров.", "date": "2018.12.10", "title": "Българин взе голямата награда на годишния конкурс на National Geographic"}
{"url": "https://www.dnevnik.bg/analizi/2018/12/10/3359505_nelepo_i_opasno_demarshut_na_karakachanov_sreshtu/", "text": "Когато един  министър на отбраната започне да се меси във външната политика , това само по себе си вече е тревожно и не говори никак добре за съответната държава. Българският министър на отбраната Красимир Каракачанов отново се опитва да навреди на българо-македонските отношения, които тъкмо се бяха поуспокоили благодарение на усилията на Бойко Борисов и на новия македонски премиер Зоран Заев. Във функцията си на вицепремиер Каракачанов предупреди, че България може да наложи вето върху кандидатурата на Македония за ЕС, ако към Договора за добросъседство не бъдел подписан анекс, че до 1944 година двете страни имали обща история. Това настояване е нелепо, защото един политически договор не може да се произнася по подобни въпроси. А и конкретният договор между двете страни изрично предвижда, че историческата тема ще се обсъжда от събрани заедно специалисти. Но демаршът на Каракачанов е не само нелеп - той е и политически много опасен, защото отново разклаща стабилността в региона и налива вода в мелницата на всички онези, които искат размирни Балкани и разединен Европейски съюз. Тъй че се пита: Защо бившият агент на ДС и сегашен министър на отбраната, който иначе е добре образован и начетен човек, върши нещо толкова глупаво и опасно? За това има две възможни обяснения - кое от кое по-неприятни. В момента коалицията, чийто представител в правителството е самият Каракачанов, се цепи по шевовете поради вътрешните си противоречия. А какво по-лесно от това да възпалиш една и без това болна външнополитическа тема и така успешно да отклониш вниманието от конфликтите в своята коалиция? Този номер е добре познат, за последно от него се възползва един британски премиер на име Камерън, който с референдума за излизане на Великобритания от ЕС искаше да спаси собствената си партия от разцепление. Е, спаси я - и докара страната си до невиждан конфуз, до морална, а скоро и до икономическа криза. Дали Красимир Каракачанов се е замислил над този пресен пример? Второто обяснение на вицепремиерския призив е свързано не с вътрешната политика в България, а с една добре известна геополитическа конфронтация. Сегашната политическа власт в Русия се опитва с всички средства да запази влиянието си на Балканите и да не допусне разширяване на ЕС и НАТО в този регион. След като беше постигнат исторически пробив в отношенията между Гърция и Македония, който никак не е по вкуса на Кремъл, сега тамошните политически проектанти навярно търсят други съюзници. И нищо чудно да са ги намерили в средите на една българска националистическа коалиция, в която прокремълският елемент е видим с просто око. А може би тези две обяснения са едновременни верни? Защото едното не пречи на другото. И не го изключва. Пита се само: Къде в този момент е българският премиер Бойко Борисов? И защо не постави своя министър на мястото му?", "date": "2018.12.10", "title": "Нелепо и опасно: демаршът на Каракачанов срещу Македония"}
{"url": "https://www.dnevnik.bg/evropa/2018/12/10/3359287_za_nova_nacionalna_anketa_za_smianata_na_vremeto/", "text": "Резултатите от проведеното в България  проучване по въпроса за смяната на часовото време  не могат да са представителни, защото само 17 хил. българи са взели участие, много хора са искали, но проблем е бил начинът на провеждане на анкетата, формата е била есеистична, не е имало разяснения към самата анкета. Това заяви българският евродепутат Момчил Неков (БСП/С&Д) по време на обществена дискусия по въпроса, в рамките на която защити тезата, че България би изгубила конкурентоспособност, ако избере лятното часово време. По-рано тази година Еврокомисията  заяви, че иска  всяко правителство в ЕС да реши до април в коя часова зона ще остане страната му за постоянно и дали през октомври 2019 г. ще запази лятното часово време, или ще премине на постоянно зимно часово време. Няколко държави членки обаче  изразиха резерви  към плана. Миналата седмица Австрия, която е ротационен председател на Съвета на ЕС,  заяви, че решението  да се отмени смяната на часовото време едва ли ще се осъществи до 2021 г. Комисията предложи страните членки да се откажат от преминаването от зимно към лятно часово време след  онлайн анкета  в целия ЕС, според която 84 процента от включилите се подкрепят идеята. За такава промяна обаче държавите и Европейският парламент ще трябва да одобрят окончателна реформа. След това страните членки ще решат за себе си дали да останат на лятно, или да запазят зимното часово време през цялата година. Неков, който е съдокладчик по становището на Комисията по земеделие и развитие на селските райони към Европейския парламент за директивата за смяната на времето, подчерта, че има два основни въпроса - дали да се премахне смяната на времето и кое време да се избере. Според специалисти и лекари през есента смяната влияе, така че сме непродуктивни месец-месец и половина, отбеляза евродепутатът. Според него зимното часово време е по-подходящо, защото 70% от търговията на България е в ЕС и 50% от нея е със страни с централноевропейско време. Така, ако разликата между централните европейски държави и България стане два часа и работният ден в България започва в 9 часа, а в другите европейски страни в 11 часа българско време, страната ще загуби конкурентоспособност. От гледна точка на производителност е по-добре хората по-рано да се адаптират към работния ден, допълни Неков. Той предлага срокът за взимане на решение да се удължи до 2020 г., за да има време да се обсъди кое е по-подходящо, да се синхорнизират позициите със съседните страни, дори и с държави, които са кандидатки, да има време за провеждане на голямо обществено обсъждане на това какви ще са последиците за различните сектори. Той отбеляза, че в земеделието няма обща позиция между различните сектори, и подчерта, че на първо място трябва да се види здравето, после преференциите на работниците. Трябва да изходим дали става въпрос само автономно като държава да решим какво избираме, или да се съобразим с единия пазар, за да няма аномалии между различни държави членки, дори които са по една вертикала, подчерта още евродепутатът. Здравните аспекти Петър Чипев, член на управителния съвет на българското дружество по сомнология и представител на Фондация \"Инспиро\", занимаваща се с медицина на съня и респираторна медицина, отбеляза, че сънят е най-потърпевш от смяната на времето. Той уточни, че няма български данни за влиянието на смяната на времето върху здравето, но има западноевропейски и американски, според които тя вероятно има вредни ефекти върху здравето, най-вече заради натрупването на дефицит на сън, защото се отнема или добавя един час към графика на хората. \"Организмът си има вътрешен часовник, който се настройва от слънцето и навиците ни. Нашият часовник се настройва и с този на китката и на телефона и когато направим промяна във външния, вътрешният не може да се настрои бързо, често му отнема седмици и дори месец\", посочи Чипев. По думите му това може да доведе до недоспиване и може да повиши риска от пътнотранспортни произшествия, може да обърка хронобиологията на всеки орган, повишава риска от инфаркт и депресии при хора, които са предразположени. Нашата позиция като лекари би трябвало да е твърдо да отпадне смяната на времето, а към кое време трябва да останем като лекари не можем да кажем, защото нямаме научни данни кое от двете е по-добро за здравето, Ако мога да спекулирам, смятам, че е по-важно по-рано да се съмва, за да можем по-рано да се вработим, и това би подобрило продуктивността ни през деня, каза още Чипев. Гледната точка на бизнеса Ангела Алашка, директор връзки с обществеността Българска стопанска камара, отбеляза, че Камарата е направила анкета сред членовете си, според която категорично всички са за прекратяване на смяната на времето, около 1% са се въздържали. Има лек превес на предпочитащите зимното часово време, като разликата е около 2 до 3 процента. Има около 20%, които се колебаят да фиксират своето предпочитание. Личното на Алашка е, че този въпрос към кое време да се фиксираме \" . Изборът на национално ниво трябва да отчита личните предпочитания на хората, защото те за ценният ресурс, от който зависи доброто функциониране на икономиката\". Тя също смята, че би било добре да се направи качествено проучване и споделя мнението, че вече проведеното е било \"просто отчитане на номера\". Според нея трябва да има разяснителна кампания, да се покаже как би изглеждала светлата и тъмната част на денонощието при двата варианта, да се оценява фактът, че повече светлина дава повече позитивно настроение и хората са по-активни в светлата част на деня. Алашка настоя да не се пропуска, че България е туристическа държава, и тук леко според нея се накланят везните към лятото часово време. Тя все пак подчерта, че трябва да се преценят твърде много фактори. Беата Папазова, съветник по европейските въпроси в Българската търговско-промишлена палата, каза, че отдавна е отпаднала икономическата причина за смяна на времето и сега смяната поражда само негативни ефекти върху здравето и труда на хората. \"Моето мнение и това на членовете на търговската палата е, че смяната на времето трябва да бъде прекратена. Личното ми мнение е, че най-добре би било да се върнем към стандартното време... Вярно е, че през лятото е добре денят да продължи по-дълго, но към 9 часа в офисите ще бъде тъмно през зимата, ако оставим лятото часово време. Най-целесъобразно би било, ако стандартното време се въведе в целия ЕС. Малко хаотично е всяка страна да избира една или друга възможност. Технически това може да се случи\", каза Папазова. Тя подкрепя искането на някои държави, които настояват за удължаване на времето за решение до 2021 г., и също се присъедини към становището, че е необходимо да се проведе едно , тъй като с 17 хил. участници в допитването не е представителна извадка. Виолина Накова, главен секретар на Съюза за стопанска инициатива, коментира: \"Смущава ни възможността всяка държава да взима сама за себе си решение, това би довело до объркване в стопанския живот и в комуникацията. Еврокомисията трябва да намери подхода, в който да се излезе с обща позиция.\" Гергана Андреева, изпълнителен директор на Българската национална асоциация \"Етерични масла, парфюмерия и козметика\", също подкрепи прекратяването на смяната на времето. По думите й от гледна точка на икономическия ефект лятното е това, което обслужва по-адекватно селското стопанство и земеделието. Тя обясни, че в розопроизводството и производството на етерични масла има специфика на брането, което се извършва рано сутрин, но това е особеност, която касае и други сектори, включително тютюна и някои от плодовете и зеленчуците. Самото преработване след това на този набран цвят се извършва до около 5-6 часа до края на деня и това изисква светлина. Андреева смята, че една  би имала по-голям икономически ефект. Иван Станков, изпълнителен директор на Националната овцевъдна и козевъдна асоциация, обаче коментира, че докато за растениевъдите надделява мнението за лятото часово време, животновъдите обаче предпочитат да се отиде към зимното време. Той също настоя за единно мнение в ЕС. От Асоциацията на индустриалния капитал в България биха избрали лятното часово време, защото това би донесло ползи в областта на туризма, земеделието и строителството. Преминаването към различно време е станало заради пестене на електроенергия, но по изчисления на Асоциацията ползите са около 4 млн. лева годишно, а загубите са около 400 млн. лева.", "date": "2018.12.10", "title": "За нова национална анкета за смяната на времето настояха участници в дискусия"}
{"url": "https://www.dnevnik.bg/kultura/2018/12/10/3359411_iljustrator_arhitekt_i_avtor_na_shriftove_predstaviat/", "text": "Илюстратор, архитект и автор на шрифтове ще разкажат утре за новия си съвместен проект в четвъртото издание на събитието \"Мелба на живо\", което е част от инициативата за дизайн Melba Design Initiatives на студио \"Комплект\". Росица Ралева, Светослав Симов и Мария Балева ще запознаят публиката със своята история и с подробности около работа си заедно на 11 декември в Центъра за дизайн, култура, нови практики и сътрудничество \"Генератор\" от 18.30 ч. \"Изчерпателни, откровени и различни, тези визуални разговори са източник на вдъхновение за всеки\", казват организаторите от студио \"Комплект\" - Адриана Андреева и Бояна Гяурова. Илюстраторът, художник и графичен дизайнер Росица Ралева ще представи работата си като автор на плакати и визуализации на книги, една от които е новото издание на \"В лунната стая\" на Валери Петров. От година тя работи за Полския институт, като част от задачите й включва създаването на известната поредица \"Поезия в метрото\". Основателят на най-голямото българско студио за създаване на шрифтове Fontfabric Type Foundry Светослав Симов гостува на това издание на \"Мелба на живо\" по повод 10 годишнината на компанията. Архитект Мария Балева е един от създателите на студиото за архитектура и дизайн Funkt Architects. Тя ще разкаже за работата по един от най-новите им проекти за заведения в София - \"Компанията\". В \"Мелба на живо\" се представят актуални и забележителни със своя подход проекти от български дизайнери. На събитието се споделя опита за тяхната реализация, като основен фокус са идеите, детайлите и процесите, които стоят зад всеки един проект. Събитието е с вход свободен.", "date": "2018.12.10", "title": "Илюстратор, архитект и автор на шрифтове представят нов съвместен проект"}
{"url": "https://www.dnevnik.bg/evropa/2018/12/10/3359473_glasuvaneto_na_sdelkata_za_brekzit_v_britanskiia/", "text": "Гласуването на споразумението за Брекзит в британския парламент, което  трябваше да се състои утре , може да бъде отложено, съобщи Би Би Си, като се позова на два източника от британския кабинет. Все още няма официално потвърждение на информацията. Репортер на \"Файненшъл таймс\" обаче каза, че служител, близък до кабинета я е потвърдил. Сделката вече  беше подкрепена от лидерите на ЕС , но трябва да бъде одобрена и от британския парламент, за да влезе в сила. Премиерът Тереза Мей ще направи изявление около 15.30 ч. местно време (17.30 ч. българско време).. През изминалите дни \"Даунинг стрийт\" многократно настоя, че вотът ще се състои въпреки очакваната загуба за Мей. Планът на премиера среща съпротива както от средите на евроскептиците, така и на привържениците на ЕС сред 314-те депутати от Консервативната партия и 313-те депутати от опозиционни партии. Против вече заявиха, че ще гласуват опозиционни партии, малката северноирландската Демократическа юнионистка партия, на която правителството разчита за ключови гласувания, както и депутати от Консервативната партия. Мей предупреди в неделя депутатите, че ако отхвърлят предложеното от нея споразумение, страната ще навлезе в \"непознати води\" и несигурната ситуация може да доведе до нови избори. Тя многократно заяви, че постигнатата от нея сделка е най-добрата и единствената възможна, теза, поддържана и от Брюксел. Говорителят на Европейската комисия Мина Андреева подчерта днес, че ЕС няма да предоговаря Споразумението за оттеглянето. Лидерът на лейбъристите, който се надява да използва поражението на Мей, за да предизвика предсрочни избори, каза: \"Правителството реши, че сделката за Брекзит на Тереза Мей е толкова катастрофална, че направи отчаяна стъпка, като отложи собственото си гласуване в последния момент\". \"Ние нямаме функциониращо правителство\", допълни Корбин. По-рано днес Съдът на ЕС  постанови, че британското правителство  може да реши едностранно да отмени Брекзит, без да се консултира с другите страни членки на съюза. Решението бе приветствано от противниците на излизането. Извънредното тълкувателно решение гласи, че \"Великобритания има правото да оттегли едностранно уведомлението за намерение за напускане на ЕС\". Решението следва становището на генералния адвокат на Съда на ЕС. То засили надеждите на противниците на Брекзит за произвеждане на нов референдум, който да попречи на оттеглянето на Великобритания от съюза, предвидено за 29 март 2019 г. Правителството на Мей го определи като безсмислено, защото Великобритания няма намерение да спира Брекзит. Според критици на плановете на Мей обаче то отваря различни варианти, сред които забавянето на Брекзит за още разговори или отмяната му, ако избирателите си поменят мнението.", "date": "2018.12.10", "title": "Гласуването на сделката за Брекзит в британския парламент може да бъде отложено"}
{"url": "https://www.dnevnik.bg/photos/2018/12/10/3359492_fotogaleriia_pchelari_protestirat_s_kovcheg_pred/", "text": "Десетки пчелари се събраха на протест пред Министерството на земеделието, храните и горите. По време на недоволството те разположиха ковчег пред входа на сградата, а на кръста в него е написано \"Българско пчеларство\".", "date": "2018.12.10", "title": "Фотогалерия: Ковчег за пчели"}
{"url": "https://www.dnevnik.bg/sport/2018/12/10/3359534_valeri_bojinov_iska_transfer_no_ne_na_vsiaka_cena/", "text": "Нападателят на \"Ботев\" (Враца) Валери Божинов заяви, че има желание за трансфер в чужбина, но не на всяка цена. Той се включи добре след идването си в отбора и вече има седем гола в Първа лига. \"Всеки футболист, който играе в България, иска да играе в чужбина. Ако не се получи, доколкото знам - на мен вратите във Враца са ми отворени. Ако не получа предложение от български клубове или от чужбина, не мисля, че това е проблем или ще е фатално. За мен е важно да продължа да се развивам. Човек се учи, докато е жив\", каза Божинов. \"Мисля, че трябва да сме стъпили здраво на земята и да бъдем реалисти\", добави Божинов по темата по време на награждаването си за футболист на ноември. Божинов се присъедини към думите на собственика на \"Лудогорец\" Кирил Домусчиев, който заяви в неделя, че несправедливо е обвиняван за проблемите на ЦСКА и \"Левски\". Нападателят е съгласен с мнението на бизнесмена, че двата клуба трябва да потърсят проблемите в себе си. \"Гледах му интервюто на човека и един вид излиза, че той е виновен, а той няма никаква вина. Наистина - бази, стадиони, футболисти... Добре заплаща футболистите си, не виждам да е лишил някого, условията са перфектни. Нека всеки от нас да гледа себе си, своя си двор\", каза Божинов. Според бившия играч на \"Ювентус\" и \"Манчестър сити\" в българското първенство всеки може да победи всеки, стига да има желание и да полага усилия. \"Само работа, работа, работа. И пот, труд и желание\", заяви Божинов. Той вярва, че \"Ботев\" (Враца) може да стигне до шестицата. \"Дали ще бъдеш допуснат, дали ще има феърплей, това е друга тема. Но виждате, че българският футбол се развива. Няма да е лесно. \"Черно море\", \"Ботев\" (Пловдив), \"Берое\" и \"Локомотив\" (Пловдив) са с огромни бюджети, сравнени с нашия. И винаги отбори с по-големи възможности, са били малко по-подпирани\", заяви той, но уточни, че вярва в честната игра.", "date": "2018.12.10", "title": "Валери Божинов иска трансфер, но не на всяка цена"}
{"url": "https://www.dnevnik.bg/biznes/2018/12/10/3359569_studenata_voda_shte_poskupne_ot_1_ianuari/", "text": "ВиК услугите трябва да поскъпнат от 1 януари 2019 г., сочи цитиран от БТА доклад на Комисията за енергийно и водно регулиране (КЕВР), който ще бъде подложен за обществено обсъждане на 17 декември. В София цената на ВиК услугите се предлага да се вдигне с 23.1 ст. за куб. метър до 2.585 лв. за куб. м с ДДС. Най-голямо увеличение се предвижда в Бургас - с 26.8 ст. за куб. метър до 2.997 лв. Във Варна очакваното поскъпване е с 12.3 ст. до 3.907 лв. за куб. м. Минимално - с 1.6 ст. до 2.216 лв. за куб. м, се очаква да е повишението в Пловдив. Увеличение на ВиК услугите ще има и в Монтана и Враца. Там обаче предлаганата цена надхвърля социално поносимата, изтъкнаха от КЕВР. Затова в двата града се предвижда цената да достигне до социално поносимия праг, който съответно е 2.967 лв. за куб. м в Монтана и 3.171 лв. във Враца. Единствено в Кърджали се предвижда поевтиняване - с 3.5 ст. до 2.387 лв. за куб. м. При определянето на цените регулаторът ще преценява инвестиционните планове на дружествата, разходите им и нивото на инфлацията.", "date": "2018.12.10", "title": "Студената вода ще поскъпне от 1 януари"}
{"url": "https://www.dnevnik.bg/tehnologii/2018/12/10/3359578_voiadjur_2_stana_vtoriiat_napraven_ot_chovek_aparat/", "text": "За втори път в историята апарат, направен от човек, напусна пределите на Слънчевата система. Американската космическа агенция НАСА обяви, че след подробен анализ на данните от борда на \"Вояджър 2\" е установено, че на 5 ноември сондата е преминала хелиопаузата, която отделя хелиосферата от междузвездното пространство. В момента космическият кораб се намира на около 18 млрд. километра от Земята. Екип от учени все още може да комуникира с апарата, но информацията пристига вече по-бавно. През 2012 г. \"Вояджър 1\" стана първият космически кораб, който успява да достигне междузвездното пространство. Така програмата \"Вояджър\" на НАСА стана една от най-успешните ѝ мисии. Двете сонди от тази програма са изстреляни през 1977 г. И на двете има златни фонографски дискове със записана музика, приветствия и образи от Земята. На \"Вояджър 1\" е и родопската песен \"Излел е Делю хайдутин\", изпята от Валя Балканска. Апаратите се захранват от плутоний, който произвежда енергия при естествения си разпад. Екипът на програмата би трябвало да започне да изключва инструментите след 2020 г., а до 2025 г. двете сонди най-вероятно ще останат без захранване и ще замлъкнат завинаги. \"Вояджър 2\" стана първият космически апарат, прелетял край четирите планети гиганти в Слънчевата система. Това позволи да бъдат открити 3 нови луни на Юпитер, 4 - на Сатурн, 11 - на Уран, и 6 - на Нептун. Дотогава нито един космически апарат не бе прелитал толкова близо до Уран и Нептун. \"Вояджър 1\" пък пое по друга траектория. След като прелетя край Сатурн, той не се отправи към Уран и Нептун, а към междузвездното пространство. Очаква се до заглъхването на сигнала от двете сонди учените да съберат достатъчно информация за външния слой на Слънчевата система, за да могат да сравнят дали той е еднакъв и на двете места, през които апаратите я напускат.", "date": "2018.12.10", "title": "\"Вояджър 2\" стана вторият човешки апарат, който напуска Слънчевата система"}
{"url": "https://www.dnevnik.bg/sport/2018/12/10/3359515_skandal_sus_sturlig_otnovo_iznese_temata_za_rasizma_na/", "text": "В събота вечер светът стана свидетел на поредния расистки скандал във Висшата лига. Този път потърпевш беше халфът на \"Манчестър сити\" Рахим Стърлинг, който пое обиди от феновете на \"Челси\". В момент от първото полувреме английският национал отиде да вземе топката, която излезе в близост до привържениците на лондончани, и срещна гнева им. Стърлинг прие ситуацията с усмивка, като след мача 24-годишният футболист се е оплакал на стуардите, че е бил обиждан на расова основа. \"Не съм човек, който говори много, но вярвам, че трябва да бъда чут. Относно случилото се на мача с \"Челси\", както видяхте, реакцията ми беше просто да се засмея, защото не очаквам нещо различно\", написа Стърлинг в социалната мрежа \"Инстаграм\". Играчът на \"Сити\" обвини медиите в Англия, че нарочно разпалват напрежение на расова основа с преднамерени публикации срещу цветнокожи футболисти. Стърлинг даде пример за разликата в отразяването на новините между бели и цветнокожи играчи чрез статии в \"Дейли мейл\" за двама от младите играчи в отбора. \"На всички вестници, които се чудят защо има расизъм в днешно време, бих казал да имат поглед върху прозрачността при отразяването и да дадат еднаква възможност на всички футболисти\", пише още в съобщението на Стърлинг.  Асоциацията на професионалните футболисти в Англия (PFA) обяви пълната си подкрепа за 24-годишния играч. От PFA съзряха преднамерен опит за атака от медиите срещу Стърлинг. \"Поздравяваме Рахим за професионализма. Заставаме до него в призива към медиите да обмислят внимателно поведението си към всички футболисти и неравнопоставеността в отразяването, насочено към младите, цветнокожи играчи. Наясно сме, че в последните месеци пресата е набелязала Рахим, което е доказателство, че често той е третиран по-сурово от колегите си\", се казва в изявлението на PFA. Полицията в Лондон е взела мерки и разследва случая на Стърлинг. Служителите на реда са в тясна връзка с представители на \"Челси\", като се проверяват записите на камерите от двубоя, за да се докаже вината на замесените фенове, твърди \"Скай спортс\". Това не е първият случай във Висшата лига, в който футболист става жертва на обиди на расова основа. Преди седмица  фен на \"Тотнъм\" получи забрана да посещава мачове, след като хвърли бананова кора  към нападателя на \"Арсенал\" Пиер-Емерик Обамеянг. Наскоро  Kick It Out съобщи, че случаите на дискриминация в английския футбол  са се увеличили с 11% спрямо предходната година. Организацията отчита, че 53% от случаите на дискриминация са именно за расизъм. Броят на тези инциденти е нараснал от 224 на 273.  \"Насърчаваме всички клубове да предприемат най-строги мерки срещу феновете, виновни за расистки обиди срещу играчи. През последните две седмици видяхме два големи расистки прояви, които се случиха по трибуните в мачове от Висшата лига. Отбелязваме важността от справянето с тези инциденти с твърда ръка. Неприемливо е нашите членове да са обект расови обиди, просто заради работата им и представянето за отбора\", допълва Асоциацията на професионалните футболисти в Англия.", "date": "2018.12.10", "title": "Скандал със Стърлинг отново изнесе темата за расизма на дневен ред в Англия"}
{"url": "https://www.dnevnik.bg/bulgaria/2018/12/10/3359521_sporut_za_razdelianeto_na_akademiiata_na_naukite_s/", "text": "Споровете около отделянето на Националния институт по метеорология и хидрология (НИМХ) от Българската академия на науките (БАН) опряха до една сграда. Става въпрос за двуетажна сграда от комплекс от сгради на столичния булевард \"Цариградско шосе\" 66, в която академията иска да се помещава  новосъздаденият институт за изследвания на климата, атмосферата и водите , в който се очаква да останат няколко души от НИМХ. Отделящият се институт, който ще продължи да ползва останалите сгради от комплекса, обаче иска да запази и двуетажната сграда. Това обясниха пред \"Дневник\" участници в работните групи, които трябва да финализират разделянето на двете институции. Решението за отделяне на НИМХ бе взето от парламента с гласуването на второ четене на държавния бюджет за следващата година , в преходните и заключителните разпоредби на който е предвидено, че от 1 януари 2019 г. институтът е самостоятелно юридическо лице, чийто ръководител е разпоредител с бюджет по бюджета на Министерството на образованието и науката (МОН). Депутатите решиха още институтът да излезе от структурата на БАН с цялото си имущество, с всички права и задължения, както и с членство във всякакви международни организации. В момента работна група описа и преговаря как да се разделят имотите, тъй като в момента институтът ползва и имоти, собственост на академията, както и обратното. Според министъра на образованието и науката Красимир Вълчев може да се възприеме подход, по който сградите да се разделят на принципа на необходимост за ползване, като има и такива, които се ползват от двата института. В краен случай сградата можело да се раздели между тях. В петък образователното министерство публикува проект за устройствен правилник на Националния институт по метеорология и хидрология, според който той ще се ръководи от общо събрание, научен съвет и генерален директор, който ще се назначава от министъра на образованието по предложение на съвета. Предвидени са 724 щатни бройки. Има и възможност НИМХ да сключва договори с научни организации и университети в страната и чужбина за съвместна образователна, квалификационна и научна дейност.", "date": "2018.12.10", "title": "Спорът за разделянето на академията на науките с метеоролозите опря до една сграда"}
{"url": "https://www.dnevnik.bg/politika/2018/12/10/3359603_ek_niama_nishto_protiv_ogranichavaneto_na_reklamata_na/", "text": "Промените в Закона за хазарта, с които се ограничава продажбата и рекламата на лотарийни талони, вече имат \"зелена светлина\" от Европейската комисия. Това съобщи Mediapool, като се позова на отговор на въпрос от министерствата на икономиката и на финансите. През пролетта тогавашният вицепремиер, а сега депутат от \"Обединени патриоти\" - Валери Симеонов, инициира промени в закона, за да се спре телевизионната реклама на популярните лотарии с търкащи се билетчета. Въпреки че на думи Симеонов получи принципна подкрепа за промените от ГЕРБ и БСП, председателката на правната комисията в парламента Менда Стоянова поиска на 20 юни текстовете първо да се пратят за задължителната в такива случаи нотификация до Европейската комисия. От Министерството на икономиката са съобщили, че началната дата на нотификацията е 14 юли и периодът на изчакване е приключил на 15 октомври 2018 г. Тъй като по време на този период не са постъпвали предложения, бележки, коментари и подробни становища от службите на Европейската комисия и/или държавите членки, няма правни пречки пред приемане на законопроекта. Ще се занимаем със законопроекта след Нова година е обещала Менда Стоянова. Законопроектът на Симеонов предвижда забрана не само на пряката, но и на непряката реклама на хазартни игри, с изключение на показването на наименованията на игрите, търговската марка на операторите и тегленето на тиражите. Другата съществена промяна е забраната за продажба на талоните във всякакви търговски обекти, както е в момента, и ограничаването ѝ до специални пунктове за залози с лиценз от комисията по хазарта. Според изнесени от агенция \"Медия клуб\" данни \"Националната лотария\" е рекламодател №1 в България както за 2017 г., така и за първото полугодие на 2018 г. с вложения съответно от 23 млн. евро и 13 млн. евро в телевизионна и печатна реклама. Според в. \"24 часа\" само договорът на лотарията с \"Нова телевизия\" е на стойност около 25-30 млн. лв. годишно.", "date": "2018.12.10", "title": "Европейската комисия няма нищо против ограничаването на рекламата на лотариите"}
{"url": "https://www.dnevnik.bg/biznes/2018/12/10/3359609_protestirashtite_pchelari_poluchiha_obeshtanie_za/", "text": "В началото на 2019 г. ще бъде създадена постоянно действаща работна група, която да решава казусите в сектор \"Пчеларство\", съобщи пресцентърът на Министерството на земеделието след днешния протест на пчелари пред ведомството и срещата с тях на зам.-министъра на земеделието, храните и горите Янко Иванов. Пчеларите настояваха държавната помощ \"de minimis\" да се увеличи от 5 лв. на 40 лв. заради ниските добиви и загубите през тази година и да се уреди трайно субсидиране в сектора, а също и за ограничаване на използването на пестициди в земеделието, което е основна причина за измирането на пчелите. \"Ще започнем с най-неотложните неща, а именно смъртността при пчелите в страната. Набелязахме някои административни документи, които са пречка и би трябвало да се преработят. Обещахме си да се държим взаимно информирани за здравния статус на пчелите и проблемите, които те виждат на терен, а ние няма как да знаем за тях. Между двете страни има пълно разбиране\", е цитиран да казва след срещата Иванов. Иванов добави, че министерството е отпуснало средства на Българската агенция за безопасност на храните за покупка на софтуер, който да оптимизира връзката между държавата и пчеларите в случай на поява на масови заболявания. Той изтъкна, че друг проблем при производителите на мед е големият брой организации, които ги представляват. До момента са регистрирани 17 организации, а днес в Министерството беше заведена декларация, подписана от над 40 организации, каза той.", "date": "2018.12.10", "title": "Протестиращите пчелари получиха обещание за работна група"}
{"url": "https://www.dnevnik.bg/sviat/2018/12/10/3359496_rajdaite_bez_zabaviane_-_kak_surbiia_reshava/", "text": "Раждайте без забавяне!\", \"Имаме нужда на първо място от любов и бебета!\": в Сърбия, тъй като няма много пари за раздаване, правителството набляга все повече на лозунгите, за да се справи с демографската криза, която опразва страната. Свързан с масовата емиграция, главоломният спад на раждаемостта стана причина населението на балканската страна тази година да спадне под прага от 7 млн. души, сочи официалната статистика. Раждаемостта в Сърбия е една от най-ниските в Европа. Световната банка я изчислява на 1.5 деца на жена при необходими 2.1 за запазване на населението. Според ООН през 2050 г. жителите на Сърбия ще бъдат с още 15% по-малко. Властите търсят решения, понякога отчаяни. Президентът Александър Вучич призова през пролетта да се строят ниски жилищни сгради. Причина е \"проучване, според което, когато бъдат построени 40-етажни блокове и в тях бъдат настанени 110 двойки, утре ще има 120 или 130 деца, докато в къщи или в дву-, три- или максимум четириетажни сгради, ще има 210 или 220 (деца)\". Според Славица Джукич-Деянович, министъра без портфейл, която отговаря за демографията, \"факт е, че в покрайнините на градовете, когато сградите имат дворове, където децата да играят, а родителите да пият кафе... се чуват по-често радостта и виковете на децата\". В началото на 2018 г. правителството започна национална кампания, в която всеки можеше да предложи лозунг. \"Мамо, не искам да съм сам. Татко, искам братче\", \"Стига думи! Нека се чува плач на бебета!\", гласяха например някои предложения. \"Не правете нищо, просто раждайте\" Компаниите, които подкрепят своите служители, станали млади родители, ще получават награди. А един нов закон въвежда помощи, които може да достигнат до 250 евро месечно в продължение на 10 години, за многодетните семейства с повече от три деца - сума, която не е за пренебрегване, когато средната заплата е около 400 евро. \"Майка, която роди трето или четвърто дете, ще получи 30 хил. динара от държавата, за да не прави нищо... просто, за да ражда\", коментира президентът Вучич. Майките, които вече са родили три деца, преди този закон да бъде гласуван в края на 2017 г., нямат право на тези бонуси. В повечето случаи според Татяна Мацура опозиционен депутат, борещ се за въвеждането на истинска семейна политика, тези промени няма да компенсират хроничния недостиг на средства и проблеми. \"Законът предвижда една жена да трябва да работи 18 месеца без прекъсване, за да получава помощи по време на своя отпуск по майчинство\", дава тя пример пред Франс прес. И какво се случва \"с многобройните жени, които работят на черно\", пита тази адвокатка, която твърди, че е получила сигнали за такава практика от повече от 1000 жени. Според различни оценки над една четвърт от населението на Сърбия в трудоспособна възраст работи на черно - дял, който е още по-висок при жените. Уязвими, тъй като законодателството слабо ги защитава, сръбкините, които декларират доходите си, често биват уволнявани, след като се върнат от отпуск по майчинство, казва Татяна Мацура. Масова емиграция на младите Почти всеки трети младежи в Сърбия е безработен и не получава никакви помощи и несигурността кара мнозина да се колебаят. Наета на непълен работен ден, Кристина Маркович, 22-годишна дипломирана икономистка, живее с безработен. \"Искаме да направим семейство, но не и докато нямаме стабилна работа\" със социално осигуряване, казва младата жена, според която новото законодателство влошава нещата за жените, които взимат заплата, осигуряваща спокоен живот. Те ще получават само 1200 евро, а не еквивалента на пет заплати, както преди. Такъв е случаят с Андрияна Маринкович, 33-годишна майка на бебе: \"За щастие, моята работодател реши да плати разликата, което ми позволява да остана в отпуск по майчинство. В противен случай трябваше да се върна на работа.\" Според министър Джукич-Деянович \"всяка година семействата, на които им се ражда първо дете, намаляват с 1000\". \"Онези, които напускат Сърбия, са средно на по 27.8 години\" - \"възраст, на която би трябвало да станат родители\". \"Трябва да се заемем с въпроса за миграцията - нещо, което Сърбия не е направила досега\", казва тя. Залогът не е просто да бъдат убедени сърбите да правят деца, но и да останат в страната. /БТА", "date": "2018.12.10", "title": "\"Раждайте без забавяне!\" - как Сърбия решава демографската криза"}
{"url": "https://www.dnevnik.bg/bulgaria/2018/12/10/3359620_stolichni_pojarnikari_shte_pokajat_po_vreme_na_uchenie/", "text": "Тази вечер столичната пожарна ще проведе тактическо учение, на което ще бъде показано как се гаси огън във висока сграда. Показното ще продължи около час и половина. По предварителен план в 19:30 ч. на бул. \"Цариградско шосе\" 90 (точно срещу Интер Експо Център) трябва да започне гасенето на пожар във висока сграда. Предвижда се действията на екипите да приключат до 21 ч. По време на учението е възможно да бъдат използвани звукови и светлинни сигнали и да има придвижване на специализирана техника, уточняват от столичната пожарна.", "date": "2018.12.10", "title": "Столични пожарникари ще покажат по време на учение как се гаси огън във висока сграда"}
{"url": "https://www.dnevnik.bg/morski/2018/12/10/3359604_shahti_po_remontirana_varnenska_ulica_shteli_vremenno/", "text": "Отводнителните шахти по ремонтираната току-що ул. \"Георги Бенковски\" във Варна  са поставени по-високо от нивото на уличната настилка . Това стана ясно още след първия дъжд, последвал края на ремонтите в началото на миналата седмица. По този повод \"Дневник\" препрати снимки от ремонта до местната администрация заедно с няколко въпроса. От техните отговори трябваше да стане ясно дали ресорните й служители са информирани за състоянието, в което улицата се намира след ремонта и какви действия ще бъдат предприети за отстраняване на констатираните нередности. Според получените отговори ремонтът на ул. \"Георги Бенковски\" във Варна - в участъка от бул. \"Сливница\" до бул. \"Вл. Варненчик\", все още не е приключил. Поставената хоризонтална маркировка била временна, а последният износващ слой асфалт по цялата улица, който щял да компенсира щял да бъде положен едва през пролетта. Междувременно щяла да започне работа и по другите два участъка на улицата - от бул. \"Вл. Варненчик\" до ул. \"Д-р Пискюлиев\" и от \"ул. \"Д-р Пискюлиев\" до ул. \"Кракра\". Поднесена по този начин, официалната информация на общинската администраци във Варна по-скоро поставя нови въпроси вместо да отговаря на вече зададените. Те са свързани основно с това, по ул. \"Георги Бенковски\" при топенето на снега и зимните дъждове през следващите месеци при положение, че отводнителните шахти \"временно\" са поставени над нивото на настилката. Неясно остава и това, как ще се осъществяват движението и пресичането на улицата, след като на публикуваните снимки ясно се вижда, че обозначените пешеходни пътеки също остават под нивото на отводнителните шахти. Едно от възможните обяснения за  недомислиците при извършване на пътни ремонти във Варна , както в този така и в други случаи е фактът, че те са в ресора на зам.-кмета на общината Христо Иванов. През 2012 г. неговото име попадна в доклад на Агенцията за държавна финансова инспекция, с констатации за възложени от Община Варна. По това време Христо Иванов беше зам.-управител на общинското предприятие \"Инвестиционна политика\". Според констатациите, отразени в доклада, в това си качество той бе приел като завършен  проект на Център за образоване на деца в неравностойно положение на стойност 1 млн. лв . Констатираното от Агенцията за държавна финансова инспекция сочеше, че сградата няма нищо общо със заданието на общината и одобрения проект, а всичко това е било ясно още преди подписването на протокола за приемането й. Но по-важното беше, че В нея е нямало ел. инсталация, водопроводи и канализация. Заради липсващи подпорни стени и дренаж само няколко месеца след като Иванов приема сградата с подписа си тя вече е пълна с тиня и свлечена земна маса. По тези причини тя никога не е използвана. Въпреки констатациите, отразени в доклада на Агенцията за държавна финансова инспекция, с встъпването се в длъжност през 2013 г. сегашния варненски кмет В отговорите на въпросите по повод недомислиците по ремонта на ул. \"Георги Бенковски\" във Варна от местната администрация уточняват, че в проекта на стойност 2.4 млн. лв. са включени още благоустрояване на междублокови пространства по трасето й, ремонти на още няколко съседни улици и подмяна на уличното осветление по други.", "date": "2018.12.10", "title": "Шахти по ремонтирана варненска улица щели \"временно\" да стърчат над нивото й до пролетта"}
{"url": "https://www.dnevnik.bg/sviat/2018/12/10/3359622_mei_otloji_glasuvaneto_na_sdelkata_za_brekzit_i_obiavi/", "text": "Британският премиер Тереза Мей обяви, че отлага гласуването на сделката за Брекзит в парламента, което бе насрочено за утре и ще се върне в Брюксел, за да продължи разговорите с европейското ръководство. Изявлението ѝ в Камарата на общините, което се предаваше на живо по британски телевизии, потвърди информация на медии в Обединеното кралство,  които очакваха вотът да се отложи , защото премиерът смята, че ще загуби. Особена спорна в сделката, постигната с Евросъюза броени месеци преди Великобритания да напусне блока на 29 март 2019 г., бе договорката за т. нар. \"предпазна мрежа\", която  ще се задейства в краен случай, за да се избегне \"твърда\" граница с Ирландия . \"Гардиън\" писа по-рано днес, че над 100 консервативни депутати са обещали да отхвърлят сделката в парламента. Против вече заявиха, че ще гласуват опозиционни партии, малката северноирландската Демократическа юнионистка партия, на която правителството разчита за ключови гласувания, както и депутати от Консервативната партия. Планът на премиера срещна съпротива както от средите на евроскептиците, така и на привържениците на ЕС сред 314-те депутати от Консервативната партия и 313-те депутати от опозиционни партии. Торите обаче не реагираха еднозначно и на последните думи на Мей. Влиятелният депутат Джейкъб Рийс-Мог каза, че тя или \"трябва да управлява, или да подаде оставка\". В противен случай \"рискува да вкара (лидера на лейбъристката опозиция) Джеръми Корбин, като не успее да осъществи Брекзит. Не можем да продължаваме така.\" Мей не уточни за кога се отлага вотът. За да бъде предотвратено поражението, той може да е другата седмица или рано през януари, макар че това би изгубило време, нужно за парламента, за да гласува нужното законодателство за напускане на ЕС, отбелязва вестникът. Крайният срок е 21 януари - именно тази дата е записана в закона за напускането на ЕС, приет през юни. Четвърт час след изявлението ѝ лирата удари 20-месечно дъно спрямо долара - до 1.2524 за долар. Високопоставен представител на ЕС междувременно каза за \"Ройтерс\", че министрите от съюза, които се събират утре в Брюксел за подготовка на среща на върха, няма да имат специално заседание, посветено на Брекзит. Мей ще се присъедини към срещата на върха тази седмица, макар да се очакваше, че тя ще може да разговаря с колегите си по същество едва след като парламентът вече е гласувал. \"Предпазната мрежа\" \"Ако гласуването се състои, ще загубим\", тъй като сделката ще бъде отхвърлена \"със значително мнозинство\", обясни Мей. Тя обясни, че допълнителното време преди вота ѝ е нужно, за да опита да договори допълнителни \"гаранции\" - разговор, за който по думите ѝ европейските лидери са готови. Тя подчерта, че \"предпазната мрежа\" - клаузата за статута на Северна Ирландия и границата с Република Ирландия - не може да бъде премахната от споразумението с ЕС. Премиерът обаче увери, че ще опита в Брюксел да търси гаранции, за начина, по който ще се прилага предпазният механизъм. \"Предпазната мрежа\" предвижда Обединеното кралство да остане в \"единна митническа територия\" с Европейския съюз, мярка, която би ограничила възможностите на Лондон да договаря търговски споразумения с трети страни за голямо съжаление на привържениците на т.нар. чист развод с Брюксел. Освен това то ще осигури на британската провинция различен режим от този в останалата част на Великобритания - недопустима ситуация за северноирландската Демократическа юнионистка партия (ДЮП), която е необходим съюзник на Тереза Мей в парламента. След днешното изявление Найджъл Додс, който оглавява групата на ДЮП в камарата, възрази, че не вярва на Мей и че парламентът \"не може да приеме\" протокола и премиерът трябва да договори промени в сделката с ЕС. Двете страни си дават срок до 1 юли 2020 г. да ратифицират споразумение, което би заменило предпазната мярка в \"протокола за Ирландия и Северна Ирландия\". Ако не бъдат готови на тази дата, Лондон и Брюксел си оставят възможността да удължат - еднократно и за ограничено време - периода на прехода. В произволен момент след изтичането на преходния период ЕС или Великобритания могат да сметнат, че протоколът вече не е необходим. Решението обаче двете страни трябва да вземат заедно. \"Сделка или втори референдум\" \"Фактът е, че Брекзит ще създаде нова ситуация и на 30 март границата ще стане външна граница на ЕС и на общия пазар... Говорих с жители на границата и те не искат връщане на \"твърда граница\". Ако парламентът иска запазване на съюза, трябва да ги слуша. Тя изложи възможности, за да се избегне и без това \"временната\" по думите ѝ \"предпазната мрежа\" - като например удължаване на преходния период. \"Нямам съмнение, че това е правилната сделка,\" добави премиерът. Проблемът пред Камарата а общините обаче е \"много по-фундаментален\" от сделката: \"Иска ли тази Камара да осъществи Брекзит? Ако да, иска ли да го направи със сделка с ЕС... Трябва да се запитаме дари сме готови да направим компромис. Защото не може да има успешен Брекзит без компромис.\" Като алтернатива тя изложи възможността за втори референдум за излизане от ЕС, която рискува \"да раздели страната отново, докато трябва да се борим, за да я обединим.\" Мей настоя, че дори модел на отношения с Евросъюза като тези на Новрегия и Канада би изисквал \"предпазна мрежа\". Едностранно решение По-рано днес Съдът на ЕС постанови, че британското правителство  може да реши едностранно да отмени Брекзит , без да се консултира с другите страни членки на съюза. Решението бе приветствано от противниците на излизането. Извънредното тълкувателно решение гласи, че \"Великобритания има правото да оттегли едностранно уведомлението за намерение за напускане на ЕС\". Решението следва становището на генералния адвокат на Съда на ЕС. То засили надеждите на противниците на Брекзит за произвеждане на нов референдум, който да попречи на оттеглянето на Великобритания от съюза, предвидено за 29 март 2019 г. Правителството на Мей го определи като безсмислено, защото Великобритания няма намерение да спира Брекзит. Според критици на плановете на Мей обаче то отваря различни варианти, сред които забавянето на Брекзит за още разговори или отмяната му, ако избирателите си поменят мнението. Преди малко повече от седмица председателят на Европейския съвет Доналд Туск заяви, че ако британският парламент отхвърли  проекта на правителството на Тереза Мей , изборът ще бъде или Брекзит без сделка, или никакъв Брекзит.", "date": "2018.12.10", "title": "Мей отложи гласуването на сделката за Брекзит и обяви извънредни преговори с ЕС"}
{"url": "https://www.dnevnik.bg/sviat/2018/12/10/3359571_edin_ot_nai-golemite_chastni_rabotodateli_sukrashtava/", "text": "Датската компания за почистване и поддръжка Ай Ес Ес (ISS) съобщи днес, че ще продаде подразделенията си в 13 държави, за да опрости бизнеса си и да насърчи растежа, предаде ДПА. Броят на служителите се очаква да бъде намален с една пета от 490 хил. до 390 хил., уточни групата. Мярката ще намали наполовина броя на клиентите до около 62 700. Планът за период от две години, обявен днес, трябва да приключи през 2020 година. Засегнатите от решението държави са Тайланд, Филипините, Малайзия, Бруней, Бразилия, Чили, Израел, Естония, Чехия, Унгария, Словакия, Словения и Румъния. Ай Ес Ес е основана през 1901 година в Копенхаген и предлага услуги като почистване, кетъринг, сигурност и поддръжка. Компанията в момента има дейност в над 70 страни. /БТА", "date": "2018.12.10", "title": "Един от най-големите частни работодатели съкращава 100 хил. души по света"}
{"url": "https://www.dnevnik.bg/sport/2018/12/10/3359359_superklasiko_mejdu_rivur_i_boka_-_finalut_koito_evropa/", "text": "Да видиш вратар, който в последните минута-две се насочва в наказателното поле на съперника в търсене на спасителен гол, не е необичайно за мачове с голям заряд във футбола. Но когато до края остават повече от пет минути и вратарят действа като полузащитник, това е нещо друго. В тази роля влезе стражът на \"Бока хуниорс\" Естебан Андрада, който след 114-ата минута вече действаше далеч от вратата си. Това беше кулминацията срещу \"Ривър плейт\" в историческия финал за Копа Либертадорес, продължил близо месец. Дуелът, отразяващ вероятно най-голямото съперничество във футбола, показа всичко. Премина през страст, емоции,  зрелищен първи мач , показа и  грозното лице на хулиганството и омразата , за да се стигне отново до най-красивата надпревара на терена. На цели 10 000 км от \"Монументал\", където трябваше да се изиграе реваншът, \"Ривър\" и \"Бока\" изнесоха своето шоу - такова, каквото трябваше да бъде, преди да се хвърли петното на 24 ноември. Двата отбора и привържениците им представиха зрелище, каквото Европа имаше нужда да види. Необузданата страст \"Ривър\" и \"Бока\" далеч не изиграха най-красивия мач с най-добрия тактически и технически футбол. Те обаче оставиха на \"Сантяго Бернабеу\" в Мадрид сърцата и душите си, водени от стремежа към победата, от страстта и неподражаемото си съперничество. В продължение на повече от два часа стадионът на \"Реал\" беше арена на напрегнат футбол. Самият гол на Дарио Бенедето, с който \"Бока\" взе преднина в края на първото полувреме, и секундите преди него бяха като своеобразна футболна експлозия, в която непримиримостта и борбата по терена донесоха очакваните емоции. Емоции, от каквито зрителите в Европа имаха нужда. В момент, в който  футболната картина на континента става все по-еднообразна  с повтарящите се мачове между едни и същи големи отбори, увеличаващи пропастта спрямо всички останали, като фойерверк дойде финалът за Копа Либертадорес. Мачът между \"Ривър\" и \"Бока\" беше заобиколен от символика и се настани в сърцето на футболна Европа с пълната си лудост. Никога досега двата големи съперника не бяха спорили за титлата в Копа Либертадорес, а го направиха в последния сезон, в който финалът се играе в два мача на разменено гостуване. Капакът беше сложен от грозните сцени и преместването на втория мач в Мадрид - в дома на европейския клубен шампион от последните три години. Всичко това доведе до увеличаване на интереса и двата отбора го оправдаха. А лудостта, съпътствала финала, дойде навреме, за да донесе разнообразие за европейските футболни запалянковци. Южноамериканската вихрушка им припомни позабравеното лице на футбола извън темата за парите и наградните фондове. Високата оценка Без да бягат от отговорност, всички замесени от аржентинска страна  определиха като срамно станалото преди реванша на \"Монументал\" . Тогава фенове на \"Ривър\" атакуваха автобуса на гостите и се стигна до отлагането на мача. Президентът на южноамериканската конфедерация (CONMEBOL) Алехандро Домингес оцени като успех финала, проведен в Мадрид. \"Важното е, че най-накрая имаме победител и финалът премина без проблеми\", каза той и благодари на президента на \"Реал\" Флорентино Перес. \"Идеята дойде от мен и екипа ми, а след това попитахме Флорентино и той се съгласи. Така тази мечта стана реалност и всички се насладиха на този финал. Нашата цел през цялото време беше мачът да се играе в Аржентина, два пъти опитахме, но накрая този празник се проведе в Мадрид. Видяхме много напрегнат мач, а на стадиона имаше много радост\", добави Домингес. Важно за облика на финала беше и че в Мадрид бяха допуснати привърженици и на двата отбора - нещо, което в последните години е забранено в Буенос Айрес. Европа (ги) гледа Освен привържениците от Европа погледи към мача бяха вперили и големите клубове от континента. Европейският футбол традиционно се захранва с кадри от Аржентина и останалите южноамерикански страни. Този път в центъра на вниманието попаднаха не играчи, а треньорът на \"Ривър\" Марсело Гаярдо. Специалистът изведе \"милионерите\" до върха в Копа Либертадорес за втори път след 2015 г. Успех, който със сигурност му отваря пътя към Европа. \"В един момент той ще отиде в Европа, но сега той е у дома и за него ще е трудно да напусне\", каза капитанът на шампионите Леонардо Понсио. По думите му е важно, че Гаярдо е казал пред отбора, че засега иска да остане. \"Но, разбира се, като всеки друг един ден той ще отиде в Европа.\" В момента на континента има няколко аржентински треньори, които водят отбори на високо ниво. Маурисио Почетино вдъхнови \"Тотнъм\" за израстването му, начело на мадридските \"Реал\" и \"Атлетико\" са Сантяго Солари и Диего Симеоне, а Марсело Биелса работи в \"Лийдс\". \"Има три думи, които го описват - качество, устременост и усилие. Той е устремен в това да се развива и прави така, че другите да се развиват. Изисква много от себе си и от останалите, опитва да извлече най-доброто от себе си и от всеки играч\", заяви помощникът на Гаярдо - Матиас Бискай.", "date": "2018.12.10", "title": "\"Суперкласико\" между \"Ривър\" и \"Бока\" - финалът, който Европа имаше нужда да види"}
{"url": "https://www.dnevnik.bg/bulgaria/2018/12/10/3359837_maikite_na_deca_s_uvrejdaniia_sa_chovek_na_godinata/", "text": "Сред общо 41 номинации с приза \"Човек на годината\" за 2018 на Българския хелзинкски комитет (БХК) бяха отличени протестиращите родители на деца с увреждания. Усилията им за цялостна промяна в начина, по който държавата откликва на специфичните нужди на хората с увреждания, датират от почти десет години, се казва в мотивите за избора. Журито напомня, че през 2018 г. активните родители организираха мрежа от протестни палаткови лагери в много български градове под мотото \"Системата ни убива\", участваха в работни групи, срещи и дискусии с отговорни институции, за да се даде шанс за достоен живот и адекватни възможности за хората с увреждания и техните семейства. В резултат на усилията им, законовите промени, които трябва да поставят началото на дълго исканата промяна, бяха приети от Народното събрание. Дейността на майките продължава със създаването на Гражданска инициатива под името \"Системата ни убива всички\" и активност за реформа в системата на ТЕЛК. Майките предлагат основни законодателни промени, сред които смяна в модела за оценка на уврежданията, промяна в съответните наредби и приемане на модел за индивидуална оценка на потребностите. Освен голямата награда \"Човек на годината\" журито определи и една обединена, подгласна награда, както и шест специални награди. Български фонд за жените и клуб \"Не си сам/а\" са отличени с подгласна награда за систематичните си усилия в борбата срещу насилието и стереотипите, основани на пола. Интернет порталът Loveguide получи приза \"Вдъхновение на годината\" за застъпничеството си за правата на децата и младежите в България чрез здравно и сексуално образование, и превенция на сексуалното насилие. Фондацията \"Дивите животни\" и организацията за защита на животните \"Четири лапи\"спечелиха наградата \"Застъпници на годината\" за спасяването на лъвчетата Масуд и Терез, родени в разградския зоопарк, както и за продължаващите грижи за останалите в зоопарка животни. Отличието \"Журналист на годината\" отиде при разследващия журналист Димитър Стоянов от сайта \"Биволъ\" за усилията му за утвърждаване свободата на словото и разобличаване на неправомерни действия на органите на реда. Призът \"Активисти на годината\" журито присъди на Младежка ЛГБТ организация \"Действие\", фондация \"Ресурсен център – Билитис\" и фондация GLAS за съвместната им работа по отварянето на Rainbow Hub – първият общностен ЛГБТИ център в България, както и за инициирането на онлайн петиция за признаване на еднополовите бракове, събрала вече 5000 гласа. Андриан Христов, директор на училището в с. Иваново край Харманли, получи отличието в категория \"Постоянство и храброст\" за успешната и продължаваща интеграция на деца-бежанци и усилията за защита на правото им на образование. В категория \"Доблест на годината\" наградата спечели Национална гражданска инициатива 7000 за кампанията за отмяна на запрещението и въвеждането на подкрепеното вземане на решение, запазващо достойнството и правата на хората с интелектуални затруднения и психично-здравни проблеми. Тази година журито на наградите \"Човек на годината\" беше в състав Красимир Кънев, председател на БХК; Татяна Ваксберг, журналист; Красимира Величкова, директор на Български дарителски форум; адвокат Александър Кашъмов, ръководител на правния екип на Програма \"Достъп до информация\"; Явор Гечев, директор маркетинг и връзки с обществеността на фондация \"Четири лапи\"; Марияна Кацарова, журналист и правозащитник; Петко Петков, съдия; адвокат Даниела Михайлова, ръководител на правната програма на \"Инициатива за равни възможности\" и \"Човек на годината\" 2015; Яна Бюрер Тавание, член на УС на БХК.", "date": "2018.12.10", "title": "Майките на деца с увреждания са \"Човек на годината\""}
{"url": "https://www.dnevnik.bg/video/novinite_na_bnt/2018/12/10/3359630_video_drugite_novini/", "text": "Дебати за постоянното часово време Нови ограничения във \"Фейсбук\" за снимки и текстове \"Ирина\" с награда от фестивала в Тбилиси Кърк Дъглас си пожелава мир за 102-ия си рожден ден Ансамбъл \"Чинари\" отбелязва 25-годишната си история с грандиозен спектакъл в НДК Работещ макет на Гутенберговата преса влиза в залата \"История на книгата\"", "date": "2018.12.10", "title": "Видео: Другите новини"}
{"url": "https://www.dnevnik.bg/sviat/2018/12/10/3359546_primkata_okolo_trump_se_zatiaga/", "text": "Презрението и възмущението, макар и заслужени, няма да сложат край на президентството на Доналд Тръмп. Това, от което има нужда, е задействане на закона. И то може би вече наближава. Това, че президентът Тръмп е почти  пословичен лъжец , човек, който е безразличен към света, освен ако може да задоволи своите груби непосредствени желания, стана очевидно, откакто той се появи за пръв път в обществения живот като търгаш с недвижими имоти в Ню Йорк. До някаква степен това бяха качествата, или недостатъците, които му спечелиха президентския пост. Те го свързаха с милиони  гневни и объркани американци  в ролята му на звезда от телевизионно риалити. Те го направиха и полезен инструмент за по-интелигентни играчи със стратегическо мислене, от Владимир Путин до братята Кох, които последователно го използваха, за да придвижва собствения им дневен ред и да отслаби американската държава у дома и в чужбина. Един от големите въпроси, произтичащи от неговия успех, винаги е бил дали той ще плати за лъжите си, или само САЩ - и останалата част от света - са онези, които ще трябва да го направят. Очертанията на отговор станаха доста по-ясни миналата седмица с напредъка на разследването на специалния прокурор  Робърт Мюлър  на руската намеса в президентските избори през 2016 г. и успоредното разследване на прокурори от щата Ню Йорк. Те разследват поведението на личния адвокат на Тръмп  Майкъл Коен  - човекът, казал веднъж, че \"би поел куршум\" вместо Тръмп, който му плащаше по 500 000 долара годишно за тази преданост. С приключването на работата на прокурорите Коен откри, че в края на краищата е предан най-вече на семейството си. Въпреки това прозрение го чакат повече 4 години затвор по многобройни обвинения за неплащане на данъци, банкови измами и за ролята му до координира по време на кампанията на Тръмп две значителни плащания на жени, които твърдят, че са имали интимни връзки с президента. Той излъга и пред Конгреса, както сега признава, за преговорите, които Тръмп е водил по време на кампанията си да отвори  \"Тръмп тауър\" в Москва . Първият ръководител на кампанията на Тръмп, Пол Манафорт, вече е в затвора и го очакват до 10 години там. Сега той е обвинен от Мюлър в лъжа, дори след като сключи съдебно споразумение по-рано тази есен, за престъпления, свързани главно със състоянието, което е натрупал като получател на възнаграждения за лобизъм от украински олигарси. Друга новина е, че президентът е уволнил началника на своята канцелария  Джон Кели , който ще напусне в края на месеца. Това не може да е заради липса на идеологическо усърдие: генерал Кели беше открит защитник на политиката за  разделяне на деца от родителите им  на мексиканската граница. Външният свят обаче гледаше на него като на ограничаващо влияние на зрял човек и това никога не е било свързвано с успехите в двора на президента. Човек, за когото се предполага, че е трябвало да съзрее по-рано, Рекс Тилърсън за пръв път говори открито тази седмица, откакто беше уволнен като държавен секретар. \"Толкова често трябваше да му казвам г-н президент, разбирам как искате да направите, но не може да го направите по този начин. Това нарушава закона\". Тръмп отговори, като нарече Тилърсън, бившия президент на \"Ексън Мобил\", \"тъп като пън\" и \"дяволски мързелив\". Най-новото му дипломатическо назначение е  Хедър Науърт , бивша водеща на новините по телевизия \"Фокс нюз\", за посланик в ООН. Тя може и да знае повече от него за външните работи. Всички тези аспекти на характера му са на показ от години. Няма по-изобличаващи доказателства за невежеството и непочтеността на президента или за постоянната му вяра в глупостта на аудиторията му от неговите речи и текстове в \"Туитър\". Сега недостатъците на неговия характер и интелект започват да вредят дори на собствените му привърженици по начини, които не може да бъдат обяснени лесно. Неговият капризен и импулсивен стремеж към  търговска война с Китай  дестабилизира фондовите пазари по целия свят. Колко дълго партията му ще продължи да го защитава? Назначените от републиканците съдии са мнозинство във Върховния съд. Двадесет републикански сенатори ще трябва да гласуват срещу него в Сената за импийчмънт, за да бъде успешна една такава инициатива. Най-смразяващото измерение на ситуацията, в която се намира президентът, е, че неговото оцеляване може според последните анализи да зависи повече от политиката, отколкото от законите, които той някога се закле като президент да спазва. / БТА", "date": "2018.12.10", "title": "Примката около Тръмп се затяга"}
{"url": "https://www.dnevnik.bg/sviat/2018/12/10/3359621_ukraina_shte_raztrogne_dogovora_za_priiatelstvo_s/", "text": "Украинският президент Петро Порошенко съобщи в \"Туитър\", че е подписал закона, с който се разтрогва договорът за приятелство с Русия. Законопроектът бе одобрен от парламента на 6 декември на фона на разрастващото се напрежение между Москва и Киев заради инцидента в Керченския проток. Предложението за отказ от договора обаче  дойде още преди инцидента  - в началото на септември. \"Непродължаването на Договора за приятелство, сътрудничество и партньорство между Украйна и Руската федерация трябва деа се разглежда не като епизод, а като част от нашата стратегия за окончателен разрив с колониалното минало и преориентацията към Европа,\" написа Порошенко в профила си във \"Фейсбук\". Кремъл обяви решението за \"неуважение към украинския народ\", показано от самите управляващи в Киев.", "date": "2018.12.10", "title": "Украйна ще разтрогне договора за приятелство с Русия на 1 април"}
{"url": "https://www.dnevnik.bg/ot_vas/novini_ot_vas/2018/12/10/3359592_den_na_choveshkite_prava_v_kiev/", "text": "На площада пред Михайловския манастир и до министерството на външните работи в Киев се проведе денят на човешките права, организиран от ООН.", "date": "2018.12.10", "title": "Ден на човешките права в Киев"}
{"url": "https://www.dnevnik.bg/sviat/2018/12/10/3359565_oman_pozvoli_na_izrael_poleti_nad_svoia_teritoriia/", "text": "Оманският султан Кабус ал Саид е позволил на националния превозвач на Израел \"Ел Ал\" полети над въздушното пространство на страната, съобщи израелският премиер Бенямин Нетаняху, цитиран от \"Джерузалем пост\". Според него разрешението е получено по време на  посещението му през октомври . Новината бе съобщена на годишна конференция за посланици на Израел. Разрешението засега е силно символично за израелската авиация. По-рано тази година Саудитска Арабия  за пръв път разреши полети от и до Израел  над своя територия на индийската компания \"Ер Индия\", но не предостави това право на \"Ел Ал\" и така практическата стойност на отстъпката на султаната все още е малка, пише изданието. Нетаняху, който в последно време предприе дипломатическа офанзива в Залива (без да има дипломатически отношения с повечето страни) и сред  няколко страни в Африка , каза, че е отворил \"нови пазари\" за страната си с разрешението да се лети над Египет и Чад (с последната страна още няма дипломатически отношения) и факта, че, \"изглежда\", вече може и да се преминава над Судан. Това създава възможности за \"още четвърт милион души\", изтъкна той.", "date": "2018.12.10", "title": "Оман позволи на Израел полети над своя територия"}
{"url": "https://www.dnevnik.bg/bulgaria/2018/12/10/3359637_v_burzinata_da_ostavi_ivancheva_v_aresta_apelativniiat/", "text": "Нарушения е установила проверката, разпоредена от председателя на Връховния касационен съд (ВКС) Лозан Панов в Апелативния специализиран съд. От 29 ноември до 5 декември трима съдии от ВКС провериха администрирането на делата по мерките за неотклонение на бившия кмет на \"Младост\" Десислава Иванчева и заместничката й Биляна Петрова, подсъдими за вземане на подкуп и намиращи се под стража. Това се разбира от съобщение на ВКС за резултатите от проверката. Искането на прокуратурата за спиране на изпълнението на определението от 16 ноември на първоинстанционния съд за изменение на мерките за неотклонение на подсъдимите Десислава Иванчева и Биляна Петрова от задържане под стража в домашен арест е разгледано От доклада за проверката става ясно още, че на 16 ноември, когато първоинстанционният специализиран съд променя задържането под стража в домашен арест, апелативният съдебен състав веднага спира изпълнението, без да е разполагал с редовния протокол от заседанието, който още не е пристигнал в горната инстанция. \"Към момента на произнасяне по искането за спиране по образуваното в. н. ч. д. № 522/2018 г. въззивният съдебен състав е разполагал единствено с т. нар \"частичен\" протокол, обективиращ в работен вариант мотивите и диспозитива на постановеното от първоинстанционния съд определение за изменение на мерките за неотклонение на подсъдимите Десислава Иванчева и Биляна Петрова от задържане под стража в домашен арест. Този документ не представлява официален такъв\", се казва в съобщението на ВКС. И се уточнява, че в НПК не е регламентирано понятие \"частичен протокол\". Комисията на ВКС казва в заключенията си заключава, че констатациите отразяват инцидентен случай на  http://www.vks.bg/vks_p02_0553.htm неправилна съдебна практика. И препоръчва да се укаже на съдилищата стриктно да спазват нормите на НПК и Правилника за администрацията на съдилищата при образуване и администриране на делата. Нормите не са самоцелни, а представляват гаранция за ефективно правосъдие, посочват върховните съдии. Пълният текст на доклада от проверката е публикуван на сайта на ВКС. .", "date": "2018.12.10", "title": "Апелативният спецсъд побързал да остави Иванчева в ареста, без да прегледа делото"}
{"url": "https://www.dnevnik.bg/sport/2018/12/10/3359641_livurpul_shte_razchita_na_mane_za_reshitelniia_mach/", "text": "Крилото на \"Ливърпул\" Садио Мане ще бъде на разположение на тима за важния мач от Шампионската срещу \"Наполи\". Мениджърът на червените Юрген Клоп заяви, че 26-годишният сенегалец е напълно възстановен от травмата в стъпалото и може да се включи пълноценно в двубоя. \"Очевидно Садио може да се справи с болката. Той е достатъчно добре, така че поне можем да разчитаме на него\", каза Клоп. Мане отсъства при гостуването на \"Бърнли\", а  в последния мач срещу \"Борнемут\"  се появи като резерва през втората част. Сенегалецът е един от най-важните играчи на \"Ливърпул\" в атака, като връщането му в състава е добра новина за червените преди решителния мач срещу \"Наполи\". Във вторник \"Ливърпул\" приема италианския отбор в директен сблъсък за място в осминафиналите на Шампионската лига. Преди последните мачове мърсисайдци са трети в група С, като червените ще продължат напред единствено при победа с 1:0 или с повече от два гола разлика. Клоп се надява публиката да вдъхнови отбора му за задължителния успех срещу \"Наполи\". \"Сега имаме възможност да продължим и чувството е специално предвид кампанията досега. Трябва да създадем специална атмосфера, която да използваме. Гледам с нетърпение напред, това е голяма възможност за нас и ще опитаме всичко, за да успеем\", допълни германският мениджър.", "date": "2018.12.10", "title": "\"Ливърпул\" ще разчита на Мане за решителния мач срещу \"Наполи\""}
{"url": "https://www.dnevnik.bg/bulgaria/2018/12/10/3359665_dostuput_do_onlain_uslugite_na_putna_policiia_e/", "text": "Възстановен е достъпът до онлайн услугите, предлагани от \"Пътна полиция\", съобщи \"Фокус\" като се позова на пресцентъра на МВР. По-рано през деня бяха ограничени част от онлайн услугите, предлагани от \"Пътна полиция\", поради технически проблем, който е възникнал след инсталиране на нова версия на автоматизираната информационна система, в следствие на това беше спрян достъпът до Автоматизираната информационна система \"Управление на наложени глоби по наказателни постановления и извършване на плащания по тях през Интернет, SMS, WAP\" и до Портала за електронни административни услуги – задължения по документи, издадени от Пътна полиция. Новата функционалност била внедрена в петък. Тя изисквала сериозно техническо преобразуване на системата и се оказало, че предвиденият срок до неделя не е достатъчен, за да може да приключи. До отстраняване на проблема гражданите не можеха да извършват съответните справки онлайн. Беше затруднено и административното обслужване на гишетата на пътна полиция в столицата и в цялата страна.", "date": "2018.12.10", "title": "Достъпът до онлайн услугите на \"Пътна полиция\" е възстановен"}
