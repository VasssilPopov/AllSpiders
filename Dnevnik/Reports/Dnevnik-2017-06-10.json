{"url": "http://www.dnevnik.bg/bulgaria/2017/06/10/2986686_perkata_na_padnaliia_helikopter_e_zakachila_pilona_na/", "text": "Най-вероятната причина за вчерашната  е станал порив на вятъра, заради който перката на вертолета е закачила пилон на носа на един от участващите в учението кораби, каза днес министърът на отбраната Красимир Каракачанов.Той допълни, че става дума за регулярно учение на военноморския флот. Каракачанов уточни, че пилотът е действал професионално, овладял е вертолета и се е отдалечил от кораба.Впоследствие обаче вероятно машината е започнала да дава дефект и пилотът е решил да се върне в близост до кораба, за да може спасителният екип да реагира бързо и да спаси екипажа. \"Именно благодарение на тази съобразителност на пилота, двамата останали негови колеги, са спасени\", каза Каракачанов.Това е и причината загиналият посмъртно да бъде повишен в чин майор. \"Ще бъде награден още един член на спасителния екипаж, старши-лейтенант, който е водолаз и благодарение на когото другите двама членове на екипажа са извадени мигновено\", добави още военният министър.", "date": "10-june-2017", "title": "Перката на падналия хеликоптер е закачила пилона на носа на кораб от учението, обяви военният министър"}
{"url": "http://www.dnevnik.bg/sport/2017/06/10/2986682_gruk_specheli_obikolkata_na_vitosha_karagyozian/", "text": "Гъркът Константинос Константинидис и Анелия Карагьозян станаха шампиони при колоездачите в тазгодишното издание на . За Константинос това е първо злато в дебютното му участие, а Анелия защити титлата си от миналата година, като записа третата си победа в престижното състезание.Началото на Обиколката беше дадено още в 6 ч. в съботната сутрин от Татяна Георгиева, председател на Комисията за децата, младежта и спорта към Столична община и от Анна Пенчева, която от години е един от основните двигатели в организацията на Витоша 100.Константинидис наложи неудържимо за останалите темпо още към средата на трасето, а на 75-ия км вече водеше с повече от минута пред останалите, което му позволи да финишира необезпокояван като шампион с време 4.20:30 ч. Втори, на минута и половина, се нареди Емил Стойнев, а бронзът е за финиширалият девет минути след шампиона Владислав Гюров, изпреварил в инфарктен финален спринт Лъчезар Ангелов.\"За първи път стартирам тук и съм щастлив, че в дебюта станах шампион. Трасето е добро, допадна ми. Най-трудно ми бе в самото начало. Миналата година бях отново в България и участвах в друго прекрасно събитие от София – Европейска столица на спорта – Ултрамаратона \"Софийски манастири, където за малко изпуснах победата\", заяви щастливият шампион.Това е трети случай в историята, когато чужденец печели Обиколката. Преди днешното злато на гърка, два пъти - през 2013 и 2014, триумфираше белгиецът Уолтър Клеп.При жените  бе още по-убедителна в превъзходството си, като 25 км преди финала водеше с 18 минути пред останалите. Тя защити титлата си от миналата година с резултат 5.41:02 ч., втора с 6.00:58 ч. остана Ася Борисова, а с третото място Лили Ангелова (6.21:46 ч.) повтори класирането си от миналата година.Средната скорост на шампиона при мъжете е 23 км/ч., а при жените – 18 км/ч.\"Това е шестото ми участие във Витоша 100 и съм много радостна, че печеля за трети път. Защитих титлата си от миналата година, но сега трасето бе по-дълго, по-кално и по-трудно, което допълнително ме амбицира. Успехът се дължи на много часове колоездене\", каза шампионката.Тази година сред участниците в 34-ото издание на Обиколката имаше представители на 24 държави – с три повече от миналото лято, 70 от които чужденци. Най-млад сред записалите се беше 9-годишният колоездач Борил Иванов, а най-възрастен е 74-годишният Веселин Беремлийски, който стартира на 200-километровия дуатлон.И тази година Обиколката на Витоша е част от инициатива София2018 – Европейска столица на спорта и едно от най-важните събития в календара на инициативата.\"За Столична община и проекта София2018 е много важно да има повече подобни събития. Инициативата Европейска столица на спорта е насочена точно към масовия спорт, към активния начин на живот и Обиколката на Витоша е прекрасна възможност всеки да отправи едно ново предизвикателство към самия себе си,\" заяви Татяна Георгиева.", "date": "10-june-2017", "title": "Грък спечели Обиколката на Витоша, Карагьозян защити титлата си при жените"}
{"url": "http://www.dnevnik.bg/bulgaria/2017/06/10/2986684_ot_sledvashtata_sedmica_dvijenieto_po_stolichniia_bul/", "text": "Следващият уикенд движението по столичния бул. \"Патриарх Евтимий\" ще бъде изцяло пуснато. Това съобщи кметът на София Йорданка Фандъкова по време на проверка по изграждането на третия лъч от метрото, съобщава \"Фокус\".Ремонтът на булеварда започна миналия март. Сега той е напълно готов и асфалтиран. По думите на Фандъкова тротоарите също са обновени, като са посадени и десетки дървета.Днес пък бе възстановено движението по двете локални платна на бул. \"Гоце Делчев\". Те правят връзката с бул. \"Цар Борис III\". На подземно ниво в този район продължава изграждането на кръстовището и метростанцията от третия лъч.Фандъкова уточни, че строителството на метрото върви по план и всички станции се изграждат в срок. Третата линия ще струва общо половин милиард евро, като 380 млн. са безвъзмездни европейски средства.\"През 2019 г. софийското метро ще обслужва почти половин милион души дневно. Това е най-големият екологичен транспорт, който се изпълнява в София. До момента спестяваме около 70 хил. тона годишно вредни емисии. С изграждането на новите линии ще спестяваме допълнителни 11 хил. тона. Специално поисках и етажен буферен паркинг да се направи при Горна Баня, за да може повече хора да оставят автомобилите си\", каза Фандъкова.От своя страна премиерът Бойко Борисов заяви, че с третия лъч на метрото се прави връзка с пернишката железница и така голяма част от около 20-30 хил. коли, които всеки ден влизат в София, може да останат на бъдещия буферен паркинг в Горна Баня.", "date": "10-june-2017", "title": "От следващата седмица движението по столичния бул. \"Патриарх Евтимий\" ще бъде пуснато"}
{"url": "http://www.dnevnik.bg/sport/2017/06/10/2986819_germaniia_razbi_san_marino_sus_70_levandovski_s/", "text": "Световният шампион Германия разби със 7:0 Сан Марино за шестата си поредна победа в квалификациите и крачи уверено към Мондиал 2018. Тимът на Йоаким Льов не срещна никакви проблеми срещу абсолютния аутсайдер, като дори можеше да вкара още голове.Льов започна със стартов състав на средна възраст от 24 години и 3 месеца, на който ще разчита за предстоящия турнир за Купата на конфедерациите. Той остави звезди като Хумелс, Боатенг, Месут Йозил, , Томас Мюлер и Сами Кедира да почиват през лятото.Двубоят, който се игра в Нюрнберг, се превърна в наказателна акция. Още в 11-ата минута капитанът Юлиан Дракслер откри, а след него на два пъти се разписа Сандро Вагнер. Това бяха първите два гола на нападателя, който дебютира за Бундестима преди няколко дни,До почивката се разписа и Амин Юнес, а ударите по посока вратата на Сан Марино бяха двуцифрен брой,През втората част Германия свали оборотите, но без особени проблеми вкара още три гола. Първо Шкодран Мустафи се разписа след корнер, а в 72-ата минута Юлиан Бранд отбеляза дебютното си попадение за националния тим.Крайното 7:0 оформи Вагнер, реализирайки своя хеттрик.Германия води в група С с 18 точки от 6 победи, пред Северна Ирландия с 13.В другия мач от тази група Норвегия спря Чехия с 1:1 в Осло. Чехите са трети в класирането с 9 точки, но вече се отдалечиха от участие на бараж.Полша не срещна особени проблеми у дома срещу Румъния и победи с 3:1. За \"Дружина полска\" в герой се превърна Роберт Левандовски, който заби хеттрик. Два от головете на нападателя бяха от дузпи. Поченият гол за Румъния вкара Богдан Станку.В другата среща Черна гора разби с 4:1 Армения. Хеттрик за домакините вкара Стеван Йоветич, а веднъж се разписа Фатос Бечирай. Точен за Армения в самия край беше Корян,В класирането Полша води с 16 точки и още е без загуба. Второто място делят Черна гора и Дания с по 10, а Румъния и Армения имат 6 точки.", "date": "10-june-2017", "title": "Германия разби Сан Марино със 7:0, Левандовски с хеттрик срещу Румъния"}
{"url": "http://www.dnevnik.bg/politika/2017/06/10/2986696_pri_borisov_2_interesite_na_peevski_biaha_po-dobre/", "text": "Платихме огромна цена за подкрепата на един кабинет, на едно мнозинство, в което интересите на ДПС и Делян Пеевски бяха често по-добре защитени от тези на десните избиратели и почтения бизнес. Тази цена си струваше, защото работата на политика е да плаща със собствения си публичен образ за защита на обществения интерес. Когато започнеш да жертваш обществения интерес, за да защитиш образа си, се превръщаш в Бойко Борисов.Това заяви лидерът в оставка на ДСБ Радан Кънев. Той представи доклад за свършената от него работа по време на Националното събрание на партията. На него трябва да бъде избран и нов лидер на политическата сила.Кънев добави, че преди четири години застанал на чело на ДСБ след много тежко поражение и в условията на тежка организационна и финансова криза.\"За съжаление, отстъпвам поста в същите условия, въпреки сериозните успехи, които имахме през тези години\", каза още Кънев.В края на изказването си той разкри какво му е казал първият председател на ДСБ Иван Костов - лидерът не е знаме, той е човекът, който носи знамето.Днес се изправям пред вас за последното си обръщение като председател на ДСБ. И това щеше да е факт, дори последните избори да бяха успешни - неслучайно поисках от вас само едногодишен мандат преди година. Независимо от резултата през месец Март, но особено предвид слабото представяне на изборите, политическите цели на моето лидерство останаха непостигнати и партията има нужда тази промяна.Винаги преди 2013г. съм спазвал регламента за изказване от три минути. Ще го спазвам и в бъдеще. Днес обаче ще си позволя да говоря по-дълго и напълно откровено, ще направя опит за безкомпромисен анализ на последните години и перспективите пред ДСБ, дясното и нацията.Преди четири години поех отговорността да застана начело на Демократи за силна България след много тежко поражение и в условията на тежка организационна и финансова криза. За съжаление, отстъпвам поста в същите условия, въпреки сериозните успехи, които имахме през тези години.1. Неизбежно, първият въпрос е - Защо се стигна дотук?Моят отговор е - защото през целия четиригодишен период, ДСБ държа политическия залог и съответно - политическия риск много високо. Нито за момент не се примирихме с ролята на малка, конформистка партия, която се съобразява със силните на деня. Нито за ден не възприехме политическите цели и политическото битие на малка партия, която се лашка по течението и се съобразява с конюнктурата. Поехме рискове и влязохме в битки, които не са по силите ни и не отговарят на обществената ни подкрепа, на медийните реалности и на безпощадно търговския характер на българската политика.Грешка ли беше това \"надскачане\"?Моето мнение е - не, не беше. ДСБ е създадена с големи и амбициозни цели няма право да се отказва от преследването им. В дълбоката институционална и морална криза, в която трайно се намира българското общество, отказът от амбиции е предателство, примирение с баналността на властващото зло, пасивно съучастие в завладяването на властта от местни мафиотски и чужди геополитически интереси. Ние поддържахме залога пред партията непосилно висок, защото такива са залозите пред обществото.И многократно през тези години успяхме да изпълним политическа роля, надхвърляща нивата на влияние, които имаме и да преодолеем враждебната медийна и политическа среда. През тази призма ще дам моята оценка на основните събития в мандата си:1.1. Първо - създаването на Реформаторски блок. Това беше решение без разумна алтернатива, което беше взето по инициатива на ДСБ, с цената на тежки компромиси. Създаването на блока промени българската политика, даде глас на най-активните и независими обществени групи, отне на ГЕРБ монопола върху дясното, а на БСП и ДПС - шанса да получават мнозинство в българския парламент. РБ беше силен политически ход и несъмнен успех. Всички гласове, че направените при създадването му компромиси гонят избиратели, бяха опровергани на последните избори, за съжаление.Провалът - и аз го приемам като личен провал, за който нося отговорност - беше неспособността да изпълним обещанието за организационно единство на РБ. Смисълът на политическата дейност не е в разделението, а в обединението зад разумни и полезни за обществения интерес цели. Но простото коалиране не постига този ефект. Реформаторският блок влезе в 43 НС и в управлението лишен от единство, което да го направи смислен и полезен не за партиите в него, а за избирателите си и преди всичко - за цялата нация.1.2. Второ - влизането в кабинета Борисов-2. През ноември 2014г., ДСБ имаше само два варианта - да подкрепи коалиционно управление на малцинството с подкрепата на ДПС, или да напусне ПГ на Реформаторския блок като група изолирани независими депутати без влияние върху политическия процес и евентуално така да предизвика незабавни избори, на които десницата да остане непредставена (т.е. да стигнем до днешната ситуация години по-рано).ДСБ не се подчини на тази алтернатива, дори когато ни я свеждаше лично г-н Жозеф Дол, а застана в центъра на политическия дебат за нуждата от мнозинство, което да изолира ДПС от политическата власт и да постави реформата на съдебната система в центъра на програмата си. Отново на цената на тежки преговори и компромиси, постигнахме тази цел и извоювахме влияние, далеч надхвърлящо петимата народни представители от ДСБ.Неуспехът ни беше в съгласието г-н Борисов да получи нов мандат като премиер на България. За съжаление, ние от ДСБ бяхме оставени съвсем сами в защитата на тази уж обща позиция на РБ. И тук искам да припомня, че нашето предложение да има коалиционно управление с друг премиер нямаше подкрепата не само на лидерите на ДБГ и СДС, но и на широката гражданска, медийна и протестна общност, която днес ни критикува за направените компромиси. Този двоен морален стандарт е една от големите беди на демократичната и реформаторска общност в България, но за това - по-нататък1.3. Трето - участието във властта и борбата за правосъдна реформа. За едногодишния си престой във властта, ДСБ, заедно с колегите от Гражданския съвет, беше единствен гарант на опитите за реформи в мандата на Борисов-2.Ние, и само ние, давахме пълна и безрезервна подкрепа на министрите Москов, Ненчев, Митов и Иванов, в опитите им да придадат десен, реформаторски и проевропейски характер на едно по съществото си криминално балканско управление.Ние и само ние до последния ден на 43 НС искахме разкриване на истината за КТБ и за вторичния грабеж на активите й в рамките на процедурата по несъстоятелност.Ние и само ние се противопоставяхме, често успешно, на опитите за кадруване на мафията във всички държавни регулатори и администрации, на лобистките законопроекти или на финансовия комунизъм на министър Горанов (мога да спомена само КЗК, БНБ, втория пенсионен стълб, данък \"Уикенд\", Закона за концесиите). Съчетавахме тази роля на коректив с непрестанна законодателна инициатива, голяма част от която остана незабелязана и неоценена.Но днес, когато народните представители от ДСБ и ГС ги няма, виждаме и вакханалията на мафиотски назначения във всички ешелони на властта, и пълната законодателна безплодност на 44 НСПлатихме огромна цена за подкрепата на един кабинет, на едно мнозинство, в което интересите на ДПС и Делян Пеевски бяха често по-добре защитени от тези на десните избиратели и почтения бизнес. Но искам да подчертая оценката си, че тази цена си струваше, защото работата на политика е плаща със собствения си публичен образ за защита на обществения интерес. Когато започнеш да жертваш обществения интерес, за да защитиш образа си, се превръщаш в Бойко Борисов, дори и да се мислиш за много повече от негоКлючов момент в участието ни в управлението беше т.нар. исторически компромис от юли 2015г. и последвалото му проваляне от ГЕРБ през декември. Постигането на компромиса предопредели оставането ни във властта, провалянето му - нейното напускане. Този компромис беше момент, в който ДСБ и партньорите ни от ГС, с ресурса на девет народни представители, променихме дневен ред, около който се бяха обединили всички останали. В деня преди края на преговорите, единствени защитници на първоначално внесения законопроект бяхме ние и министър Христо Иванов. Активно се опитваха да ни убедят да отстъпим ГЕРБ, ДПС, лично премиерът Борисов и президентът Плевнелиев, партньорите от Патриотичния фронт, Главният прокурор Цацаров. В края на следващия ден, всички те бяха приели първоначалната версия.Влизам в тези детайли, тъй като съм убеден, че отричането на това политическо съгласие е белег или на недобросъвестност, или на краен политически наивитет.1.4. Четвърто - напускането на властта през декември 2015г.Не смятам, че - след тежките преговори през юли - този ход имаше алтернатива. Приемам обаче критиката, че той не беше публично добре обяснен, нито достатъчно обсъден вътре в ДСБ. Тежкият политически провал на ДСБ, който предопредели кризисния режим през цялата 2016г., беше отказът на единствения ни министър да последва решението на партията си. Приемам го като личен лидерски неуспех, защото това беше ключовият момент пред реформаторската десница в България - тази оставка щеше да повлече напускане на целия Реформаторски блок и заслужена правителствена криза, от която - със или без предсрочни избори - дясното щеше да излезе и по-силно, и по-единно.В политиката има моменти, в които или си на висотата на отговорността си, или не си. ДСБ не беше. Подчертавам - не един човек, не д-р Москов, защото той представляваше във властта партията, а не себе си, неговото решение беше представително за политическата отговорност и дисциплина на партията, а не неговата лична.Този момент беше проигран, с него и шансът на цяло поколение десни лидери да играят важна роля в българската политика.1.5. Пето и последно - годината в опозиция и подготовката на ново политическо обединение, което да даде дясна алтернатива на ГЕРБ.Независимо, че често бяхме единствена опозиция и в много случаи изиграхме ролята на реален коректив на недъзите на управлението, този период отчитам като политически неуспешен за ДСБ. Не постигнахме голямата си цел да обединим политическите и граждански общности, които да дадат алтернатива от десноцентристки и реформаторски позиции на Борисов. Не предвидихме скоростта, с която той ще предизвика предсрочни избори.Преди всичко - допуснахме да бъдем подведени в безкрайни преговори с хора, които - поради суета и неопитност, или част от тях - поради предразсъдъци и зависимости, в крайна сметка избраха политическия егоизъм.Допуснаха грешка, която мнозина са допускали в миналото, и която трябва да се избягва в бъдеще, защото цената се плаща от стотици хиляди, а не от единиците, които вземат решенията.Тук може би погрешно говоря в първо лице множествено число. Тази грешна преценка беше моя и за нея аз трябва да понеса отговорността си. Но това не означава, че съжалявам, че съм се предоверил. Без доверие няма общо действие, без риск няма стратегически успех.И сега, когато обръщам поглед към бъдещето, към периода, в който други ще носят основната отговорост за най-тежките решения, искам да тръгна именно от тук:2. Ще продължи ли ДСБ да преследва амбициозни политически цели и да поема рискове?Има два пътя, две алтернативи. Да се уплашим (или по-точно - да се уплашите) от моето падане от високо като лидер на ДСБ и да решим да пълзим ниско през следващите години. Зад прикритието на мантрата \"Да помислим първо за партията\", да се откажем от амбициозни политически цели и да се отдадем на сметки за малки порции от политическата власт, които отговарят на скромното ни политическо влияние и тежкото ни организационно състояние. Да приемем, че защитата на тесен периметър в рамките на поредната неискрена коалиция, може да бъде политически успех.Аз се надявам, че почти никой в тази зала не иска това. Ние сме изправени пред ключов момент в историята си като партия - за първи път ще има състезателен избор на председател. Аз се надявам, че никой от кандидатите за лидер на ДСБ няма да възприеме пораженския подход \"Да си гледаме нашата градинка\". По една много проста причина - в политиката никой не се интересува от нашата градинка. Партиите не съществуват, за да си решават вътрешните разногласия, а за да решават обществените проблеми, не за да си играят на демокрация на общинско ниво и да симулират клуб по дебати във Фейсбук, а за да защитят демокрацията и свободата за всеки член на обществото. Не за да уреждат собствените си партийни членове, а за да осигурят благоденствие и сигурност за всеки гражданин.Колкото и да ни е трудно, днес целите пред нас са по-високи от всякога:В целия западен свят, към който - поне ние - безспорно принадлежим, либералната демокрация, индивидуалната и свободата на словото, пазарната икономика и сигурността, са изправени пред заплаха. Както от вътрешни, така и от външни врагове.И ако последните месеци показват, че Западна Европа се изправя срещу тази заплаха и печели трудни отбранителни битки, в почти цяла Източна Европа демокрацията, свободата и пазарът са в отстъпление. Това отстъпление е особено видимо на Балканите. Днес България е заобиколена от юг и запад от държави в дълбока криза на демокрацията, застрашаваща социалния и граждански мир. Защото либералната демокрация не е процедура, а единственото познато успешно средство за трайно поддържане на мира и сигурността в обществото.България на Борисов и Сидеров, с основна опозиция Нинова и Карадайъ, е заплашена да остане изолирана на Балканите, докато Европа върви по отдавна отлагания път на консолидация и федерализация. Ние трябва да бъдем лидер на Балканите, да задаваме пътя към Европа, а не да следваме модела на Груевски в Македония или Изетбегович в БоснаБългария със съветска прокуратура и правосъдие не може да излезе от посткомунизма и постсъветската сфера на влияние, колкото и да удържа наследницата на БКП извън властта. Границата на Европа ще мине по Дунава, ако ние не последваме Румъния в политиките й на категорична борба с корупцията във власттаБългария с комунистически по същността си контрол върху бизнеса от страна на властта и с нива на финансова и административна централизация, характерни за диктатура от Централна Азия, никога не може да влезе истински в Европа и не може да спре връщането на комунизма, просто защото той в много отношения и в много региони на страната никога не ни е напускал.И най-сетне, България, в която хората се мерят не според заслугите, образованието, усилията и таланта си, никога не може да бъде богата - защото тя гони хората, които могат да създадат нейното богатство.Единствено власт, осигуряваща справедливост, местно самоуправление, качествено образование и администрация, изградена според заслугите на гражданите, може да ни направи част от Единна Европа.Това са целите, които ние заложихме в Договора за Нова българска Република. Това са целите, в името на които Демократи за силна България трябва да определят политическото си поведение и приоритети.И трябва да бъдем наясно, че тези цели не можем да постигнем сами. Нещо повече - за тях дори не можем да се борим сами, защото изглеждаме несериозно в очите на хората.Борбата за тези политически цели изисква на първо място запазването и развиването на проекта Нова Република като средство за обединяване на граждани, бизнес, граждански и политически организации с несъмнени десни разбирания около Договора, който ДСБ предложи. Този проект не е неуспешен - той е неразвит, твърде закъснял за изборите през 2017, но изпълнен с политически смисъл, качествени личности и десни политически ценности. Той има нужда от развитие в цетъра и по региони, като основа за пробив в местната власт и изграждане на истинска национална дясна мрежа от авторитетни местни лидери.Изисква и готовност за партниране с организации, които не се определят задължително в дясното пространство, но споделят общите ценности на либералната демокрация, пазарната икономика и защитата на националната сигурност през пълноценно членство в Западните политически съюзи.Изисква едно такова обединение да предложи общи законодателни, в т.ч. и конситуционни решения на основните проблеми на обществото, много преди да започне подготовка за парламентарни избори. Да излъчи силен кабинет в сянка - с личности и екипи, готови да поемат властта, когато избирателите пожелаят това. Да се позиционира трайно и последователно позициониране спрямо ГЕРБ въз основа на програми и ценности, а не на политическа и властова конюнктура.Но преди всичко, борбата за тези цели изисква амбиция, риск и готовност за компромис отвъд зоната на безопасност и комфорт. Аз приех поканата на господата Атанасов и Малинов да бъда част от тяхното ръководство, ако някой от тях бъде избран. Благодаря им за поканата. Моето съгласие обаче не е безусловно. То зависи от готовността на бъдещия председател да поеме риск и да влезе в битка в името на общите ни ценности. Гласът ми зависи от моята преценка кой е готов да влезе в тази битка и да не отстъпи и е доказал тази способност. Преценката си ще направя след изказванията на кандидатите.Преди много време първият председател на ДСБ г-н Костов ми каза:\"Лидерът не е знаме. Той е човекът, който носи знамето\"Нашето знаме днес е ясно - това са ценности, записани във всичките ни документи от Възванието за силна България до Договора за нова Република. Ще повторя нещо, което казвам на всички събрания досега: Ние сме консерватори, но и реформисти. Ние знаем, че няма революционни решения. Но знаем и пътя напред и не лъкатушим по него. Благодаря ви за шанса да нося знамето по този път четири години. И ви моля да продължим по него, за да мога да продължа да се боря под това знаме.", "date": "10-june-2017", "title": "При \"Борисов 2\" интересите на Пеевски бяха по-добре защитени от тези на десните избиратели, обяви Кънев"}
{"url": "http://www.dnevnik.bg/intervju/2017/06/10/2986400_prof_kolin_makgjukin_za_malka_durjava_kato_bulgariia/", "text": "Един високотехнологичен 3D биопринтер във Франция в момента репликира ракови клетки от един пациент и създава стотици умалени версии на тумора му. Когато принтирането завърши, тези малки злокачествени тела ще получат различно лечение и накрая на експеримента учените, които ги наблюдават, ще знаят точно кой медикамент или комбинация от медикаменти е най-ефективен за елиминирането на всички тях. Тогава ще занесат резултатите на пациента и лекуващия му лекар и той ще можи да получи най-доброто лечение за себе си, без да трябва да се лута между различни терапии на принципа на пробата и грешката.Макгюкин беше лектор в обучение по персонализирана медицина, което се проведе в София тази седмица, организирано от Българската асоциация за персонализирана медицина (БАПЕМЕД). Той обясни пред \"Дневник\" какви са предимствата на тази медицина и от кого зависи да навлезе по-широко в здравните системи. - Това, което правим, е, че вместо да лекуваме всички онкологични пациенти с едни и същи медикаменти и да поемаме риска терапията да не подейства, подхождаме индивидуално към всеки пациент. Взимаме проби от туморите им, разбиваме ги в лабораторията ни на стотици парчета и ги тестваме със стотици различни химиотерапевтични комбинации, за да намерим най-ефективната за този пациент. След това му даваме формулата и той може да получи доказано най-доброто лечение за себе си.- Всъщност и двете. Когато имаме възможността да разбием и репликираме един тумор стотици пъти, можем да изпробваме както стандартните терапии, така и тези, които са още във фаза на клинично изпитване и също всякакви комбинации, които иначе не се прилагат.Вярваме, че този подход ще направи лечението на най-тежките болести по-финансово изгодно за здравните системи, защото вместо да губим по 6 месеца за терапия, която не дава резултат и чак след това се скача на по-скъпите нови медикаменти, можем да започнем направо с най-подходящата терапия. Това означава, че пациентът ще се възстанови по-бързо и ще спести разходи от хоспитализация и усложнения.За малка държава като България това е изключително важно и лесно постижимо, защото броят на пациентите, които трябва да покриете, е малък. Аз например съм от Ирландия и за нас важи същото, но е много по-трудно за по-голяма държава да подходи по този начин.Персонализираната медицина, колкото и сложна и скъпа да звучи, наистина излиза по-изгодна и за държавата и за пациентите. Стандартът сега е онкологичните пациенти да получават един от 4-5 популярни медикамента, но това е неефективно, защото се разчита на \"проба-грешка\", а химиотерапията не работи еднакво при всички. Първата задача е да се разграничат групите на пациентите, при които лечението е трудно, средно трудно или сравнително лесно, от което зависи колко от тях ще се нуждаят от песронализирана терапия.- Точно така. Въпросът е, че вместо да се бърза да им се даде каквото и да е, без яснота какво ще е най-добро, сега имаме познанието и техническата възможност да разберем предварително и да не губим времето на пациента или публичния ресурс.Например има няколко видове лимфома, но преди години имаше само един вариант на лечение и то се даваше на всички възможно по-бързо, независимо колко е агресивен ракът. Сега знаем, че трябва да изчакаме малко и да разберем първо с какво си имаме работа, преди да преценим колко агресивен да е отговорът. Съвсем прецизно можем да преценим, че за едната група пациенти е необходима по-ударна химиотерапия в началото и намалена доза след това и т.н.Съотношението на групите е различно за различните заболявания. Ето пример с рака на гърдата - преди всички онкоболни се лекуваха еднакво, но сега знаем, че ако се прояви преди 40 години е много агресивен и труден за лечение, но ако е след 40 г. е по-лесен за преборване. Има закономерност с възрастта. Знаем също и, че някои видове рак на гърдата се влияят от химиотерапия, а други не, затова ги категоризирахме в групи. Това е бъдещето, но всички вариации трябва да се дефинират много по-тясно, а не под общия знаменател \"онкологично заболяване\", защото това определя ефектът от лечението.- Много е трудно за правителствата да видят предимствата на персонализираната медицина, защото основното им притеснение е, че тази терапия ще е прекалено скъпа. Обаче ако се разбие сметката, първо ще се види, че персонализираната химиотерапия не е необходима за всички, и второ - скъпото лекарство ще спести пари и време от разходите за възстановяване и от периода на неефективно лечение с неподходящия медикамент.Всъщност най-големият разход е за времето, което пациентът прекарва в болницата. Така че ако можем да намалим него, а ние можем с по-добра терапия, тогава сметката се нормализира.- Много е нова за здравните системи. Засега се прави само в специализирани центрове - няколко в света. Трябва да започне да се работи и на национални нива, за да се разпространи. Това изисква правителствата да инвестират в болниците и университетите, и пациентите да научат за тази опция.- Във Франция например правителството стимулира малки и големи фармацевтични компании да си сътрудничат с болниците и университетите. И това работи много добре. Компаниите имат много важна роля, защото те са напред в разработките и познанията си, а без тях на университетите и болниците може да им отнеме много време да стигнат до същото ниво. Но когато си сътрудничат, усилията се изравняват. Става въпрос за фармацевтични компании, диагностични, биотехнологични - има стотици такива вече, това е растящ пазар. И освен това трябва да се работи на европейско ниво.За България такова сътрудничество също би било лесно и рационално, защото всичко е концентрирано. На Франция й отне много време да срещне едните специалисти с другите, но тук може да е много бързо.- Това ще се определя само на национално ниво. Правителствата трябва да поемат инициативата. В Ирландия вече се работи за това и се правят усилия за обединяване на работата на компаниите и университетите. Постига се като за фирмите има данъчни и други финансови стимули, и се поставя като условие за всяка фирма, която иска да стъпи там.Мисля, че все повече ще навлиза в здравните системи. Във Великобритания, където работих известно време, много терапии не са достъпни, защото са заклеймени от здравната им каса като твърде скъпи, обаче са приети от други правителства като Франция. Така че малко по малко навлизат и е много важно да се говори за това, за да се поддържа тази идея пред властимащите и да бъдат убедени по-скоро в това, че няма да е толкова скъпо. Ако персонализираната диагностика навлезе в плана на лечение от самото начало, това ще е най-рационалното харчене на пари.", "date": "10-june-2017", "title": "Проф. Колин Макгюкин: За малка държава като България персонализираната медицина е лесен и много добър вариант"}
{"url": "http://www.dnevnik.bg/sport/2017/06/10/2986688_herta_niama_pari_no_predlaga_titla_na_ibrahimovich/", "text": "Германският футболен клуб \"Херта\" е готов да вземе суперзвездата Златан Ибрахимович. Нападателят, който вече е свободен агент, получи покана от берлинчани.Това се случи посредством забавен туит към Ибрахимович. От столичния тим признаха, че нямат пукната пара, но пък могат да помогнат на шведа да спечели титлата на , след като той вече има такива в Холандия, Италия, Испания и Франция.През този сезон Ибрахимович игра за \"Манчестър юнайтед\" и въпреки че спечели три купи, титлата във Висшата лига му се изплъзна.\"Нямаш договор с \"Манчестър юнайтед\"? Ние имаме страхотни фенове, обаче нямаме никакви пари. Но пък с нас ще имаш възможност да спечелиш и Бундеслигата. Помисли си\", гласи туитът на \"Херта\".Ибрахимович се контузи тежко през пролетта и .", "date": "10-june-2017", "title": "\"Херта\" няма пари, но предлага титла на Ибрахимович"}
{"url": "http://www.dnevnik.bg/bulgaria/2017/06/10/2986370_ako_biah_glaven_prokuror_shtiah_da_stana/", "text": "Аргументите за промяна в конституционното положение на прокуратурата стигнаха \"Хималаите на човешката мисъл\", ако ми е позволено да използвам поетичното сравнение на един бивш регент, академик и член (доколкото си спомням) на ЦК на БКП.Свидетелство за това постижение е изявлението, че конституционното място на прокуратурата имало значение само за тези, \"които не успяха да реализират и 3% на изборите\".Не знам за кого и кои избори става дума, но си спомних, че преди години аз реализирах над 50% на едни избори по мажоритарната система. Един от резултатите от онези избори бе сегашното място и функции на прокуратурата и главния прокурор в Конституцията (чл. 126).Този член от Конституцията, установяващ независимост и централизиран характер на прокуратурата, бе плод на страх от злоупотреби на изпълнителната власт след първите след 1944 г. свободни избори, а предстояха нови и нови избори, най-близките от тях планирани за есента на 1991 г.Част от народните представители тогава са против дори чл. 17 (неприкосновеността на частната собственост), защото смятат, че това \"нарушава\" отнемането на собственост при установени престъпни деяния по време на предишния режим.Тази хипотеза сама по себе си не бе основателна. Един приятел тези дни напомни част от историята в своя блог.\"След като все пак през 2000 г. у нас беше приет специален закон за обявяване на комунистическия режим за престъпен (ДВ, бр. 37 от 05 май 2000 г.), а на 17 септ. 2015 г. 43-то НС прие поправки в Наказателния кодекс (НК), с които с 26 години закъснение бе премахната давността, пречеща за съдебно осъждане на извършители на престъпления от времето на комунизма, изглеждаше, че най-сетне ще възтържествуват справедливостта, моралът и законността! Но нищо подобно не се случи.С решение №12 от 13 окт. 2016 г. Конституционният съд (КС) по искане на Цацаров отмени като противоконституционни поправките в НК, приети с гласовете на ГЕРБ, Реформаторския блок и ДПС. Решението бе взето с 11 гласа \"за\" и един глас \"против\" на конституционния съдия Филип Димитров.\"През 1991 г. някои народни представители напуснаха ВНС, реформаторите загубиха гласове за блокираща квота в обсъждането на конституцията.Бе ни известно, че такова положение на главния прокурор като разписаните в чл. 126 и 127 от Конституцията статут и функции, е следване на съветската \"конституционна\" традиция от 30-те години на ХХ век. Както и ни бе известно и че тази независимост там, тогава и след това, включително в комунистическа България, е била чиста илюзия, както и цялата конституционност на държавното управление и разделението на властите. Над някой \"Вишински\" винаги е имало някой \"Сталин\" и тази традиция все още бива пазена ревностно в Русия и в свързания с нея Кооператив на диктаторите от Централна Азия.Вследствие на страха наивно се предполагаше, че:- Прокурорът (който и да е той, тя) няма да злоупотреби с възможна еманципация;- ще бъда подвластен на необходимостта да се съобразява с различни ръководители на изпълнителната власт по време на своя дълъг мандат, но няма да могат да му се \"качат на главата\"; (Този мандат не бе обсъждан като \"дълги\" седем години, продължителността му изобщо не бе премислена или осъзната като ефект.)- Традицията на зависимост на главния прокурор ще бъде ограничена от другите разпоредби на конституцията и законодателството за съдебната власт; от конституционните гаранции за състезателен и справедлив съдебен процес, в който обвинението е само едната от страните.Налице беше и инерция, която не налагаше промени в ролята на прокуратурата от предишния режим и тази инерция хем внасяше успокоение, хем позволяваше да се свърши работата без допълнителни обсъждания.Никой не предполагаше, че може да се появи нов \"Сталин\", че \"Сталин\" и \"Вишински\" ще могат да се съюзят и още по-малко, че някой \"Вишински\" ще може сам да се доразвие до \"Сталин\".Ако тези мотиви на 1991 г. са ясни от днешно гледище, не е ясно какви са причините системката на чл. 126 да се укрепи допълнително след петнадесет години.През 2003 и 2005 г. страхът отдавна бе изчезнал. Но Конституционният съд фактически гипсира разпоредбата на чл. 126, постановявайки, че \"Главният прокурор\" е всъщност \"форма на държавно управление\".Първото конституционно дело № 22/2002 г. е предизвикано от Главния прокурор. В него интерес бе да направи конституционното положение на своята институция непроменимо. И аз да бях, и аз можех да се досетя, че точно това трябва да направя.По второто (№ 7/2005 г.), когато Върховният Касационен съд потърси разяснение на \"формата\", Главният прокурор и Асоциацията на прокурорите обясниха на конституционните съдии, че дори само искане на ВКС е недопустимо и следва да бъде отхвърлено изцяло, а ако бъде разгледано – \"да се приеме разбирането, че посочените изменения представляват промяна във формата на държавно управление и извършването им е от компетентността на ВНС.\"За мен искането на прокурора и прокурорите България като форма на държавно управление да бъде прокурорска република или монархия е напълно рационално и оправдано.Ирационално и неоправдано е съгласието на Конституционния съд.С тези решения на Конституционния съд конюнктурата на пазара на икономическо влияние в България се разви.Получи се своеобразна форма на приложение на \"Лотарията (или търга) на Тълък\": всички плащат, само един печели, като той може и да е платил по-малко или нищо.Т.е. всички граждани и органи на държавното устройство поддържат (имат разходи за) независимостта на съдебната система, но един от нейните представители е по-независим от другите, защото може да заведе (или да не заведе) дело срещу всички останали.При такава организация на разделението на властите, перспективата е политическата и държавната система на страната да достигнат до положение, при което на изборна или просто висша държавна длъжност просто няма други хора освен бивши или потенциални подследствени, клиенти на прокуратурата.Тези клиенти избират главния прокурор и надзирават съдебната система.Онова, което се случва, е процедурно разграждане на разделението на властите, заявено в чл. 8 от конституцията.ЕС засега не е решението. През 2004 г. и 2006 г. комисарите на ЕС по разширяването, Гюнтер Ферхойген и Оли Рен, виждаха проблема с прокуратура, но харесваха България и не смятаха, че трябва да поставят решението му като условие за членство, частично защото смятаха, че ЕС няма формалното право да стори това. Това е и една причините са витиеватите коментари на Съюза по повод \"съдебната система\".Днес решението на проблема е условие за встъпването на България в Шенген. Аз бих го направил и условие за членство в еврозоната.Не заради друго, а защото моето конституционното положение на главен прокурор очевидно може да ми позволи да извършвам действия, които могат да предизвикат например банкова паника или пък да не разследвам очевидно достойни за внимание улики за големи банкови обири. Това положение на главния прокурор, независимо дали съм аз или някой друг, поставя под съмнение качествата на надзора над финансовата и банковата система на страната.Положението остава такова, каквото е; Главният прокурор (прокуратурата) остава в съдебната власт, чрез изменение на конституцията той е подложен на контрол от хора и институции, в избора на които той/тя не участва;Прокуратурата да бъде подчинена на изпълнителната власт, главният прокурор е обвинител на правителство.Вариант 2 и 3 могат да се случат по два начина – чрез нарочно избрано ВНС или чрез ново тълкувателно решение на КС.Според мен няма правно-технически пречки да се заведе ново конституционно дело, което да \"доразвие\" и ново по същество тълкуване на \"форма на държавно управление\" спрямо Решение на КС №3 от 10 април 2003 и Решение №8 от 1 септември 2005.Такива пречки няма или поне не би трябвало да има и по реда на чл. 21, ал. 6 от Закона за КС: \"когато КС се е произнесъл с решение или с определение за недопустимостта на направеното искане, по същия предмет не могат да се правят нови искания.\" Естествено е тази разпоредба да може да бъде променена с обикновено народно събрание. \"Със закон не могат да се дават или отнемат правомощия на КС\", но могат да се дават такива на органите, които имат право да сезират КС.Но по-лесно е да се иска тълкуване на \"независимостта на главния прокурор\". По-съществената пречка пред такъв подход е рискът от спад на доверието към Конституционния съд, тъй като едно ново негово решение по темата ще се възприеме като признание на грешка. Но липсата на решение на проблема с независимостта на прокуратурата също принизява авторитета на Конституционния съд, конституцията и политическата система изобщо.Ако бях главен прокурор, аз бих се постарал да преценя положителните или отрицателните страни на различните варианти и бих съставил следната проста таблица.Политическите партии и сега злоупотребяват (и влошават приложението на конституцията). Но при варианти 2, 3, 4 и 5 аз, като главен прокурор, ще мога да злоупотребявам по-малко.Изборът изглежда ясен. Като главен прокурор, аз трябва да предизвикам конституционно дело. Конституционният съд по традиция слуша главните прокурори. Както се вижда обаче, нищо не е сигурно. Затова ще трябва да си подам оставката като главен прокурор и да стана конституционен съдия. След това ще се опитам да прокарам вариант 5.", "date": "10-june-2017", "title": "Ако бях главен прокурор, щях да стана конституционен съдия (шеста серия)"}
{"url": "http://www.dnevnik.bg/biznes/turizam/2017/06/10/2986700_imidjut_koito_suzdavame_s_reklamite_opredelia_i/", "text": "Важно как рекламираме България, защото имиджът, който създаваме, определя и профила на туристите, които идват у нас, каза министърът на туризма Николина Ангелкова в предаването \"Седмицата\" на Дарик радио днес. \"България е разделена на 9 туристически района така, че да има туристически продукт за всякакъв вид туризъм. Туристическият бранш и местната власт се обединяват и работят заедно за да предлагат специфичен туристически продукт\", посочи още министър Ангелкова.Тя допълни, че тази година се очаква ръст от 7% на чуждестранните туристи. Във връзка с нападението на шведски турист над камериерка в к.к. \"Слънчев бряг\", Николина Ангелкова каза още, че \"всеки, който посещава България, е длъжен да се съобразява с традициите, културата и най-вече със законите в нашата страна\".Тя съобщи, че няма данни за отказали се шведски туристи след този случай и добави, че за периода от януари до април се отчита ръст при посещенията на туристи от Швеция. През 2016 г. страната ни е посетена от 38 000 шведи.Министър Ангелкова коментира, че 90 на сто от услугата в сектора се формира от хората, които работят като камериери, сервитьори, готвачи, пикола, бармани, рецепционисти. Това са хората, които първо виждаме в хотела, те ни посрещат. \"От изключително значение е ние да защитаваме техния интерес и да може да ги насърчаваме да работят в сектора\", каза министърът.\"Още в четвъртък предадохме морски плаж \"Бургас-север\" на новия наемател и той вече е предприел стъпки по осигуряването на задължителните дейности – почистване, спасителни постове, медицинско обслужване\",. Тя припомни, че вече е договорено цените на плажните принадлежности да бъдат намалени.Посетителите ще заплащат по 3.00 лв. за чадър и 3.00 лв. за шезлонг, а не първоначално заложените по 7.00 лв. По думите й мобилните екипи на Министерството ще извършват проверки през целия летен сезон и ще действат безкомпромисно при установено нарушение на морските плажове, отдадени на концесия и под наем.", "date": "10-june-2017", "title": "Имиджът, който създаваме с рекламите, определя и профила на туристите, обяви Ангелкова"}
{"url": "http://www.dnevnik.bg/evropa/2017/06/10/2986704_sezonut_na_populizma_v_evropa_e_kum_kraia_si_smiata/", "text": "Сезонът на популизма в Европа е към края си, а свидетелство за това са резултатите от парламентарните избори във Великобритания, каза днес председателят на Европейския парламент Антонио Таяни, цитиран от БТА. В интервю за вестник \"Кориере дела сера\" той допълва, че ако лозунгите не се реализират, това поражда разочарование.\"Избирателите забелязаха, че Брюксел не може да бъде обвиняван за всичко. Изборите във Великобритания показаха, че сезонът на популизма е към края си. Така стана и във Франция, Австрия и Холандия\", заяви Таяни.По думите му загубата на парламентарно мнозинство от премиера Тереза Мей означава, че преговорите за излизане на Лондон от ЕС няма да са толкова трудни. \"Перспективата за така наречения твърд Брекзит е блокирана. Важното е във Великобритания да има силно правителство, с което ЕС да води открит диалог, отчитайки това, че Лондон ще остане важен партньор за решаване на ключови проблеми, като например тероризма и миграцията\", посочва председателят на ЕП.По думите му най-важното условие при преговорите ще бъде да се запазят и гарантират правата на европейците във Великобритания, след като тя излезе от съюза.", "date": "10-june-2017", "title": "Сезонът на популизма в Европа е към края си, смята председателят на Европейския парламент"}
{"url": "http://www.dnevnik.bg/sport/2017/06/10/2986705_toni_kroos_dariava_600_hil_evro_za_detski_bolnici/", "text": "Халфът Тони Кроос е един от футболистите с основен принос за историческия сезон на \"Реал\" Мадрид. \"Меренгес\" спечелиха титлата в Испания и защитиха трофея си в Шампионска лига, а немският национал избра да увековечи момента, като организира специален аукцион.Кроос и съпругата му Джесика Фарбер имат благотворителна фондация и често даряват средстав за различни каузи. Последният търг на организацията събра над 600 хил. евро, които ще отидат за детските болници в Кьолн и Дюселдорф.Огромна част, от събраните 642 041 евро и 11 цента, дойдоха от фланелката, с която халфът игра във . В търга се продадоха още различни вещи на футболиста, които са от специални моменти в кариерата му.В същото време бившият треньор на Кроос, Юп Хайнкес се пошегува, че той трябва да спре с футбола.\"Тони е само на 27 години, а вече е спечелил всичко – световна титла, три пъти Шампионската лига, има требъл с \"Байерн\". Време му е да окачи обувките\", каза Хайнкес, който беше треньор на халфа в , по време на триумфа в Шампионска лига през 2013 г.Кроос има общо 18 трофея с \"Байерн\", \"Реал\" и националния отбор на Германия, но не мисли за спиране: \"Благодаря за признанието от Юп. Няма да спирам, само защото спечелих всичко. Когато си в \"Реал\" и националния на Германия винаги имаш нови цели\", каза футболистът.", "date": "10-june-2017", "title": "Тони Кроос дарява 600 хил. евро за детски болници"}
{"url": "http://www.dnevnik.bg/bulgaria/2017/06/10/2986002_jubileinoto_izdanie_na_sofiia_praid_shte_premine_pod/", "text": "Днес в 18 ч. пред Паметника на съветската армия ще започне десетият юбилеен \"София прайд\". Маршрутът на шествието на ЛГБТИ общността в България не беше оповестен от организаторите заради мерки за сигурност. Причината –  под надслов \"Да изчистим боклука от София\", като в столичната община за сборен пункт е заявен също Паметникът на съветската армия.От столичната полиция уточниха, че са предприели всички необходими мерки, за да предотвратят всеки опит за провокация. От СДВР допълват, че за 17 ч. днес има заявени още две протестни събития - митинг \"За възраждане на семейните ценности\" в близост до пилоните на НДК и митинг в подкрепа на предучилищното възпитание и подготовката на децата в неравностойно поведение, който ще е пред президентството.\"На обявените сборни места ще бъдат изградени филтровъчни пунктове и буферни зони за участниците в обявените прояви. Съгласно българското законодателство в обособените зони няма да бъдат допускани лица, които са във видимо нетрезво състояние, маскирани или носещи забранени предмети и вещи, като огнестрелно оръжие, пиротехнически изделия, ножове, палки и боксове\", предупреждават от полицията.Шествието на \"София прайд\" ще бъде съпроводено от патрули на СДВР през целия му маршрут. Ако се налага, поетапно ще бъде спирано и възстановявано движението по улиците, през които ще мине тълпата.От столичната полиция призоваха случайно преминаващите граждани в района на провеждането на парада и другите мероприятия да проявят необходимата толерантност и да спазват стриктно указанията на полицаите.Организаторите на \"София прайд\" предупредиха, че може да има провокации от страна на националистическото движение. Сътрудникът в Българския хелзинкски комитет Радослав Стоянов дори определи \"Национална съпротива\" като неонацистка организация. Точно заради това , за да бъде гарант за сигурността, но от общината обясниха, че тя няма практика да се включва в граждански шествия.Тазгодишното издание на \"София прайд\" е под надслов . За целта са поръчани три кукерски маски. Те ще бъдат най-отпред на шествието и чрез тях ще се направи послание да се премахнат предразсъдъците към различните.", "date": "10-june-2017", "title": "Юбилейното издание на \"София прайд\" ще премине под засилена полицейска охрана и шествие на националисти"}
{"url": "http://www.dnevnik.bg/skorost/2017/06/10/2986718_pari_ot_struma_moje_da_se_nasochat_kum_magistralata/", "text": "Предприемат се реални действия за изграждането на стратегическия път Русе – Велико Търново, като се започва от проектирането, за което е осигурено финансиране в размер на 1.5 млн. лева, съобщи при посещението си в Русе днес министърът на регионалното развитие и благоустройството Николай Нанков, съобщи пресцентъра на ведомството. Той допълни, че за изграждането на магистралата с дължина 118 км са нужни около 600 млн евро.Възлагане на работа по част от трасето може да започне в края на следващата година, след преминаване на всички необходими по подготовката на проекта и издаване на разрешение за строеж процедури. Министърът посочи, че ако не може да се реализира строителството на лот 3.2 на автомагистрала \"Струма\" през Кресненското дефиле, предвидените за изграждането й средства могат да бъдат пренасочени към изграждането на магистрала Русе – Велико Търново.Нанков все пак уточни, че за момента се полагат всички усилия за доизграждане на \"Струма\" и във вторник Оценката по въздействие върху околната среда е внесена за одобрение на Министерството на околната среда и водите.С 4 млн. лв., предвидени в бюджета за тази година, ще бъде ремонтиран участък с дължина от около 8 км на т.нар. Беленски баир от съществуващия в момента главен път Русе-Велико Търново, съобщи министър Нанков. Той напомни, че след изграждането и въвеждането на тол системата, средствата за рехабилитация на съществуващите и доизграждане на нови пътни участъци ще са с около половин милиард повече.", "date": "10-june-2017", "title": "Пари от \"Струма\" може да се насочат към магистралата Русе-Велико Търново, обяви министър Нанков"}
{"url": "http://www.dnevnik.bg/politika/2017/06/10/2986409_dsb_izbira_predsedatel_na_miastoto_na_radan_kunev/", "text": "ДСБ ще избере днес председател на партията, на мястото на Радан Кънев, който подаде оставката си след неуспеха на изборите през март. Националното събрание на ДСБ ще се проведе в София, в сградата на УАСГ в София.Кандидатите да поведат партията създадена от Иван Костов са бившият депутат Атанас Атанасов, евродепутатът Светослав Малинов (ЕНП), Борис Точев и Ралица Кирилова.Според партийци с най-големи шансове са Малинов и Атанасов, като шансовете им били почти равни. си преди две седмици Атанасов каза, че за него е важно партията да вземе конфронтационна позиция към правителството. Според него \"това е властта на цялата олигархия в държавата\". Коалиционната ни политика трябва да е към противници на властта, смята АтанасовМалинов в изслушването каза, че се надява ДСБ да е в следващия парламент и също залага на опозиционност на ГЕРБ. Той смята, че може да съвмести председателския пост с евродепутатския си стол. Ако бъде избран за председател на ДСБ, Малинов смята да се кандидатира и за лидер на \"Нова република\". \"Надпартийната платформа\" беше създадена за участие в изборите.Изборите ще са тайни.", "date": "10-june-2017", "title": "ДСБ избира председател на мястото на Радан Кънев"}
{"url": "http://www.dnevnik.bg/bulgaria/2017/06/10/2986716_policaite_shte_imat_kameri_i_na_uniformata_za_da/", "text": "Служителите на МВР ще бъдат екипирани с камери, с които ще могат да следят поведението на гражданите при проверка. Това съобщи директорът на \"Вътрешна сигурност\" Румен Ганев, съобщава БНР.Той уточни, че предстои да се доставят още 300 нови автомобила за \"Пътна полиция\", като с тях ще бъде въведена експериментално новата видеосистема - с боди камери на самите служители и отделно ще има такава камера в самата кола, която ще гледа навън, а не навътре.\"По този начин ще можем да извършваме наблюдение как си вършат работата и също така ще имаме информация как се държат гражданите по време на проверка\", заяви Ганев.Той добави, че борбата с корупцията сред полицаите ще продължи в три посоки. Ще се правят тестове за интегритет, които ще оценяват лоялността на служителите и тяхното професионално изпълнение на задачите. Ще се обръща и по-сериозно внимание на финансовото състояние на полицаите, като ще се правят проверки на имотните им декларации. Постоянното видеонаблюдение ще е третият приоритет в борбата с корупцията.\"По този начин ще имаме едно независимо наблюдение на действията на нашите служители. Това ще е и в тяхна помощ, защото освен, че имаме недобросъвестни служители, имаме случаи, когато недобросъвестни граждани също се опитват да оклеветят полицаи\", допълни Румен Ганев.", "date": "10-june-2017", "title": "Полицаите ще имат камери и на униформата, за да следят поведението на проверяваните"}
{"url": "http://www.dnevnik.bg/sport/2017/06/10/2986537_andora_vidia_futbolna_pobeda_sled_13-godishno_chakane/", "text": "Националният отбор по футбол на Андора постигна първа победа в официален мач от 12 години и осем месеца насам. Андорците шокираха осминафиналиста от Евро 2016 Унгария с 1:0 у дома в двубой от квалификациите за световното първенство в Русия през 2018 г .Марк Ребес отбеляза единственото попадение в 26-ата минута, а домакините успяха да удържат аванса си до края, въпреки че направиха едва 44 точни подавания за целия мач и имаха само 30% притежание на топката.Голът на Ребес сложи край на серията на Андора от 66-поредни срещи без победа в квалификационен мач. Последният им успех беше срещу Македония (1:0) на 13 октомври 2004 г.Андора събра четири точки след първите си шест двубоя и се измъкна от последната позиция в група В, на която вече е Латвия с три точки.Лидерът Швейцария победи Фарьорски острови с 2:0 и продължава без загубена точка от началото на квалификациите.Португалия се наложи с 3:0 над Латвия и събра 15 точки, за да запази дистанция от три до швейцарците.Далеч назад на трета позиция е Унгария с осем точки, следвана от Фарьорски острови с четири.В група С Белгия спечели гостуването си на Естония с 2:0 и събра 16 точки след петата си победа.\"Червените дяволи\" имат аванс от четири точки пред Гърция и пет пред Босна и Херцеговина, които направиха нулево равенство помежду си. и се отдалечи на четири точки от Швеция и Франция, които са лидери в група А.Холандия излезе на трето място с точка повече от тима на Петър Хубчев, след като разби Люксембург с 5:0 у дома.", "date": "10-june-2017", "title": "Андора видя футболна победа след 13-годишно чакане"}
{"url": "http://www.dnevnik.bg/skorost/2017/06/10/2986713_piian_i_drogiran_shofyor_ubi_peshehodec_v_sofiia/", "text": "Шофьор, седнал зад волана след като е пил и е употребил кокаин, удари пешеходец снощи в София и го уби на място. 67-годишният мъж бил връхлетян от нисана към 22.50 часа в района на бул. \"Сливница\".Водачът на колата е на 25 години и е задържан. По случая е образувано досъдебно производство, а работата по документирането му продължава.", "date": "10-june-2017", "title": "Пиян и дрогиран шофьор уби пешеходец в София"}
{"url": "http://www.dnevnik.bg/sport/2017/06/10/2986560_klivland_spria_istoricheskata_seriia_na_goldun_steit_v/", "text": "Шампионът \"Кливланд кавалиърс\" постигна първа победа във финалите на Националната баскетболна асоциация (НБА) и нанесе първа загуба на \"Голдън стейт уориърс\" в тазгодишните плейофи.\"Кавалерите\" спечелиха категоричен домакински успех със 137:116 в мач №4 и не позволиха на \"воините\" да станат първият отбор в историята, който стига до титлата без загубен мач.Двубоят сложи край на рекордната серия на калифорнийци от 15 поредни победи в плейофите.Кайри Ървинг реализира 40 точки, а Леброн Джеймс записа втори пореден трипъл-дабъл и общо трети от началото на серията. \"Kливланд\" постави нов рекорд по отбелязани тройки във финален мач - 24, и запази надежди за исторически обрат.Нито един отбор не е обръщал финална серия от 0:3. Преди година \"кавалерите\" станаха първият състав в историята, който печели титлата след изоставане от 1:3.В двубой, изпълнен с технически нарушения и рекордни постижения, \"Кливланд\" отбеляза първия кош и не изпусна водачеството в нито един момент.Домакините изигра изключителна първа четвърт, в която се наложиха с 49:35, и до края не изпуснаха контрола върху мача. Те поставиха рекорди по отбелязани точки в една четвърт (49) и в едно полувреме (86).Историческо постижения записа и Леброн Джеймс. Той постави по най-много трипъл-дабъли във финалите на НБА - 9, изпреварвайки с един Меджик Джонсън. Лидерът на \"Кливланд\" беше точен при 11 от 22-те си стрелби от игра и приключи с 31 точки, 11 асистенции и десет борби.Кайри Ървинг вкара седем тройки от 12 опита и общо 15 от 27-те си изстрела от игра в двубоя. Към точковия си актив той добави седем борби, три от които в нападение, и четири асистенции.Кевин Лав се отчете с шест тройки от осем опита и общо 23 точки, а Джей Ар Смит добави 15 точки, след като вкара пет от деветте си изстрела от далечно разстояние. Тристан Томпсън допринесе за успеха с 10 борби, пет асистенции и пет точки.Кевин Дюрант отново беше най-резултатен за \"Голдън стейт\" с 31 точки. Дреймънд Грийн добави 16 точки и 14 борби, а Стеф Къри и Клей Томпсън завършиха със скромните за възможностите си съответно 14 и 13 точки.\"Воините\" вкараха само 11 от 39-те си стрелби от тройката (28.2%) и 28 от 48-те си опита за две точки (58%), докато \"кавалерите\" завършиха с впечатляващите 53.3% от далечно разстояние.Тимът от Оукланд ще има втора възможност да приключи серията, но този път пред собствена публика. Петият мач от финала е във вторник от 4.00 часа българско време.", "date": "10-june-2017", "title": "\"Кливланд\" спря историческата серия на \"Голдън стейт\" в изпълнен с рекорди мач"}
{"url": "http://www.dnevnik.bg/sviat/2017/06/10/2986465_shte_moje_li_mei_da_upravliava_sus_severnoirlandskite/", "text": "В петък британският премиер Тереза Мей обяви, че макар консерваторите да нямат мнозинство в новия парламент, го получават заедно с  - Демократичната юнионистка партия (ДЮП). Юнионистите, които станаха най-голямата партия в Северна Ирландия, отхвърлят идеята (законово заложена с възможността за референдум) за обединение с Ирландия. Със своите 10 депутати те осигуряват на торите крехко от едва двама души.Всъщност ДЮП беше ориентирала кампанията си към балансьорска роля и през 2015 г. Тогавашният премиер Дейвид Камерън беше в коалиция с либералдемократите, от която се надяваше да намери изход с новите избори. През същата година обаче той получи мнозинство и тази стратегия беше тихо забравена, пише Би Би Си.\"Когато стана известно, че консерваторите са останали без мнозинство в парламента, партията на Арлийн Фостър незабавно изрази удоволствието си от възможността да получи ново влияние в Уестминстър. \"Ще направим така, че влиянието ни да се усеща,\" обяви заместник-председателят, Найджъл Додс, когато партията взе 10 от осемнайсетте места в Северна Ирландия,\" пише сп. \"Икономист\".На идеята за \"специален статут\" на Северна Ирландия по отношение на Европейския съюз, защитавана от \"Шин фейн\", те гледат като на удар по \"британската същност\" на областта.Със своите десет депутати (при осем на последния вот) те сега се превръщат в един от най-поляризиращите фактори в северноирландската политика, отбелязва Би Би Си. Самият им възход е белег на тази поляризация - заедно с \"Шин фейн\" те си поделят почти всички места, които областта им в Уестминстър (17 от 18), защото националистите почти удвоиха резултата си от 2015 г., за сметка на по-умерени юнионистки и националистки формации, които не можаха да спечелят места в нито един окръг.В известен смисъл вотът се превърна и в \"отмъщение\" за ДЮП, които загубиха десет места на изборите за местен парламент през март и останаха с 28 депутати - само един повече от \"Шин фейн\". Оттогава опитите за създаване на местна администрация се провалят, а Лондон заплаши, че ако партиите не седнат на масата за преговори, ще поеме отново управлението на Северна Ирландия.От друга страна от \"Шин фейн\" увериха, че по традиция няма да заемат местата си в националния парламент. Решението им означава, че ДЮП ще е единствената северноирландска партия в Уестминстър, където няма да се чува и националистическата позиция в хода на преговорите за Брекзит. Друга последица от отказа им е, че на практика за мнозинство при гласуване ще са необходими 322, а не 326 гласа.\"Висящ\" парламент всъщност отдавна е резултат мечта за юнионистите: той може да им предложи възможността да се превърнат от изолирани депутати на задните скамейки в балансьори, които могат да привлекат вниманието на премиера, написа сп. \"Икономист\". \"Юнионисткото издание \"Белфаст нюзлетър\" отбеляза в петък сутринта, че на ДЮП \"открито им текат лигите\" от възможността. Националистите от своя страна са изумени, че юнионистите може да получат специално отношение от Лондон.\"Изданието пише, че ДЮП не е най-съвършеният избор за торите, тъй като има религиозно фундаментално крило, включващо антифеминистки, антихомосексуални и антикреационистки елементи. Същевременно партията е заредена с прагматизъм и е способна да избере правилните акценти в моменти на голяма възможност. Позициите за Брекзит на Мей и Фостър са много близки, така че едва ли ще има търкания, освен ако резултатът на торите не ги принуди да премислят отношението си към Европа. Депутатите на ДЮП вече са изградили съюзи с консервативните си колеги от задните редици, участвали в кампании срещу наказателно преследване за бивши войници, замесени в конфликта в Северна Ирландия.", "date": "10-june-2017", "title": "Ще може ли Мей да управлява със северноирландските юнионисти"}
{"url": "http://www.dnevnik.bg/analizi/2017/06/10/2986259_katar_ne_moje_da_prenebregne_problemite_v_semeistvoto/", "text": "Арабските държави от Залива често са разглеждани като едно голямо семейство, тъй като много управляващи племена са свързани с бракове и имат отдавнашни връзки, датиращи още от времето, преди петролът да превърне прашните рибарски села в осеяни с небостъргачи огромни градове.Но ако събитията от последните дни доказват нещо, то е, че във всяко семейство има разправии.Дипломатическата конфронтация между Катар и неговите съседи разкрива отдавнашни разломи, преминаващи точно под повърхността на регионалната организация Съвет за сътрудничество в Залива, която има за цел да служи като противотежест на Иран. А тъй като нито Катар, нито Бахрейн, Саудитска Арабия и Обединените арабски емирства изглеждат склонни да отстъпят, това поставя под въпрос единството на съвета тъкмо в момент, когато той иска да следва линия на противопоставяне на Иран.\"Новата твърдолинейна политика свидетелства за край на продължаващата от десетилетия традиция в Съвета за сътрудничество в Залива, при която се търси запазване на диалога независимо от различията в политиката\", написа директорът за Близкия изток в \"Юрейша груп\" Айхам Камел, който определи като \"непоправима\" вредата за отношенията в Залива.\"Отношенията на Саудитска Арабия с президента Тръмп са основният елемент от новия подход на Рияд. Скритото послание към всички лидери от Залива е, че Саудитска Арабия продължава да е центърът на тежестта в политиката в района.\"Съветът за сътрудничество в Залива, известен със съкращението си ССЗ, беше създаден през 1981 г. след ислямската революция в Иран, при която беше свален шахът и на власт дойде правителство, контролирано от духовенството. Мастилото на споразумението още не беше изсъхнало, когато Ирак нахлу в Иран, разпалвайки продължителна, кръвопролитна война между двете страни, която се разля във водите на Персийския залив и разтревожи сунитските арабски членове на съвета.По традиция влиятелната Саудитска Арабия определя важните външнополитически решения в съвета, чиято централа е в кралството. Саудитска Арабия, където се намират най-свещените места за исляма, се смята и за защитник на сунитската вяра. Тя и Обединените арабски емирства също така смятат, че осигуряват необходимата за противодействие на Иран военна мощ, особено след ядрената сделка, която Техеран сключи със световните сили през 2015 г.Винаги обаче е имало пробойни. Султанатът Оман отдавна се държи на дистанция, служейки като решаващ посредник между Иран и Запада. Кувейт, където сунитите и шиитите живеят заедно в мир, също служи като посредник.Но за разлика от тези страни, които тихо стоят настрана, Катар шумно привлича вниманието. Макар да практикува уахабизма - ултраконсервативна версия на исляма, общоприета в Саудитска Арабия, Катар позволява на жените да шофират и на чужденците да пият алкохол.Катар открито подкрепя представители на сунитската ислямистка организация \"Мюсюлмански братя\", която други държави от Залива разглеждат като заплаха за наследственото им управление. Той поддържа отношения с Иран, като споделя голямо крайбрежно находище на природен газ с Ислямската република. А неговата новинарска мрежа \"Ал Джазира\", установена в Доха, не се поколеба да възприеме твърда линия към авторитарните управници при протестите от Арабската пролет през 2011 г.Това заедно с отдавнашните твърдения на Запада, че Катар позволява или дори насърчава финансирането на сунитски екстремисти, изглежда е нещото, което окончателно тласна Саудитска Арабия и други да предприемат действия. Даже , изглежда, застана на тяхна страна, като написа във вторник в Туитър: \"Вероятно това ще бъде началото на края на ужаса на тероризма.\"Външният министър на Катар шейх Мохамед бин Абдул Рахман ал Тани предупреди, че кризата поставя \"голяма въпросителна\" за съвета в Залива. \"Това повдига истински въпроси за бъдещето на държавите от ССЗ, които по същество са един народ, споделящ един и същ език, и имат значителни родствени връзки помежду си\", каза той пред \"Ал Джазира\". \"Все пак обаче ние отхвърляме това, че някои в ССЗ се опитват да налагат волята си на Катар или да се намесват във вътрешните му работи.\"Въпреки силните думи на шейх Мохамед Катар е уязвим. Той внася повечето от храната си, като голяма част от нея минава през затворената сега сухопътна граница със Саудитска Арабия. Правителствените служители на Обединените арабски емирства и Саудитска Арабия не казват нищо конкретно за това какво се надяват да постигнат с изолирането на Катар. Има обаче някои предположения.Султан Соуд ал Касеми, който е виден член на управляващото семейство на шейхството Шарджа в ОАЕ, написа в понеделник, че \"вероятно този път държавите от Залива ще поискат пълното спиране на телевизионната мрежа на \"Ал Джазира\", преди да може да има каквото и да е посредничество\". Той изброи и други катарски медии, които може да бъдат спрени, и каза, че ще е необходимо да бъдат изгонени членовете на \"Трябва да се намали напрежението в медийното отразяване и да прекъсне връзките с екстремистки организации, включително, но не само, \"Мюсюлмански братя\" и групировки в Йемен\", написа Ал Касеми в статия за уебсайта \"Нюзуик\". \"Ако се съди по катарската реакция досега, изглежда, че търпението на държавите от Залива ще бъде подложено на изпитание.\"В случая тонът беше по-мек в сравнение с други статии, включително една в свързания със саудитското правителство ежедневник \"Араб нюз\", в която катарските служители бяха наречени \"патологични лъжци\". Други предупредиха, че Катар стои пред дипломатическа пропаст.\"Катар не може да продължава да върви по два пътя, подкрепяйки групи и режими, които активно вредят на региона\", написа притежаваният от държавата вестник \"Нешънъл\" от Абу Даби в редакционна статия във вторник. \"ССЗ е клуб с общи цели. Ако Катар не може да се съгласи с тези цели, той не би трябвало да се надява да остане част от клуба.\"", "date": "10-june-2017", "title": "Катар не може да пренебрегне проблемите в семейството си"}
{"url": "http://www.dnevnik.bg/bulgaria/2017/06/10/2986608_zaginaliiat_komandir_na_padnaliia_voenen_helikopter/", "text": "Загиналият командир на екипажа на военния хеликоптер, който падна вчера в Черно море по време на военно учение, ще бъде повишен посмъртно в звание. Това обяви пред Би Ти Ви министърът на отбраната Красимир Каракачанов. От думите му се разбра, че 38-годишният капитан Георги Анастасов ще бъде повишен в майор.Военният министър уточни, че командирът е заслужил това заради професионалните си качества, които му помогнали да спаси живота на другите двама души в хеликоптера. Те са в стабилно състояние и с нормални жизнени функции, съобщиха от военното министерство.Каракачанов обясни, че до инцидента се стигнало, след като перката на вертолета се е закачила на пилона, на който се окачват знамената на един от корабите, които взели участие в морското учение \"Черно море 2017\". Пилотът на хеликоптера обаче овладял машината и се е отправил към брега.\"Явно в следващите минути апаратурата на хеликоптера дава проблем и той го връща обратно към кораба, за да може да бъде приводнен т.е. да бъде свален във водата близо до кораба, за да могат по-бързо и по-ефективно да работят спасителните екипи. На практика връщайки хеликоптера към кораба със своите действия е дал възможност на своите колеги да се спасят\", добави Каракачанов.Той каза още, че министерството на отбраната ще поеме всички разходи по погребението.", "date": "10-june-2017", "title": "Загиналият командир на падналия военен хеликоптер ще бъде повишен посмъртно в звание"}
{"url": "http://www.dnevnik.bg/detski_dnevnik/2017/06/10/2981753_edno_smelo_jabche_se_izpravia_pred_halata_za_da/", "text": "\"Къде си, слънце\" е последна част от трилогията приказки за краставото жабче на Юлия Спиридонова. След \"Бъди ми приятел\" и \"Каква магия крие се в снега\" луксозното издание с твърди корици е вече на пазара с илюстрациите на художника Пенко Гелев, съобщиха от издателство \"Кръгозор\".Юлия Спиридонова, която през изминалата година получи номинация за най-голямата световна награда за детска литература \"Астрид Линдгрен\", е сред най-обичаните от децата писатели. Те обикнаха героя й – краставото жабче, защото то е необикновено не заради грапавата си кожа, а заради сърцето си, пълно с обич и смелост.В \"Къде си, слънце\" жабчето е изправено пред следващото предизвикателство. Пролетта е дошла, дърветата са покрити с листа, цветята цъфтят, животните се събуждат от зимен сън, а самодивите се връщат от далечното Самодивско царство. Без да искат, жабчето и таласъмът разбуждат халата – най-голямото чудовище на света.Халата е спала няколко века и е толкова гладна, че гълта слънцето. Над земята пада черен мрак, става студено и страшно, в гората пристигат зловредните създания. Жабчето се впуска във вълнуващо приключение, за да освободи слънцето.В книгата Юлия Спиридонова отново среща децата с приказни герои и създания от българския фолклор – самодиви, таласъм, хала, горска вещица, дидиен, караконджо, стопан. Това е приказка за приятелството и смелостта, за светлината, която носи живот и радост. Чудесен финал на трилогията, посветена на верните приятели, на безкрайната мъдрост на природата, на обичта и надеждата.Следва кратък разговор с Юлия Спиридонова:- Вдъхновиха ме любими творци – писателят и философът Албер Камю, поетесата Емили Дикинсън и поетът Уолт Уитман. Не знам дали са харесвали жаби, даже има едно стихотворение на Емили Дикинсън, в което се присмива на една самовлюбена жаба. Но си мисля, че може би краставото жабче щеше да ѝ стане симпатично. - Може би защото не съм зловредно създание като юдинките и мамниците, много обичам слънцето. И наистина ми липсва, когато го няма. - Прототип на краставото жабче е всяко дете, което някога се е чувствало самотно и неразбрано.- Защото вярвам, че и в най-лошото създание се крие едно добро същество. Понякога на доброто същество му трябва съвсем мъничко помощ, за да се покаже.- Сега пренаписвам един детективски роман, в който детективът попада на Долната земя. Там той среща някои от съществата, които се появиха първо в жабешките книжки – змеят, ламята, няколко дидеина, безброй малки таласъми и самодиви. Тези същества от българския фолклор май решиха да останат при мен след приказките за жабчето. На всичкото отгоре дойдоха и още странни създания! Те не искат да си отидат и подозирам, че ще останат доста дълго при мен. Това е хубаво, защото така ще успея да напиша цели три детективски романа. В тях ще има много приключения, смях и изненади и се надявам да станат любими на читателите ми така, както станаха любими и жабешките приказки.", "date": "10-june-2017", "title": "Едно смело жабче се изправя пред халата, за да освободи слънцето"}
{"url": "http://www.dnevnik.bg/bulgaria/2017/06/10/2986606_v_golemite_privatizacionni_sdelki_ima_prestupleniia_no/", "text": "Всички документи за големите приватизационни сделки са дошли в прокуратурата, но какво от това. Давностният срок за неизгодни сделки е отдавана изтекъл. За мен има престъпления в много случаи, но чертата е теглена и сега всички са чисти. Това каза в интервю за Нова телевизия главният прокурор Сотир Цацаров.По традиция, той даде интервюто в кабинета си, като то беше излъчено на запис. Цацаров припомни, че всички възложени данъчни проверки на сделките, свързвани с Делян Пеевски са приключили с извода, че \"той е чист като сълза\", или поне така излизало от дадените от НАП документи.По повод  Лозан Панов, Цацаров каза, че в България не е опасно за живота да искаш съдебна реформа. Той уточни, че няма личностен конфликт с Панов, а двамата имат различни ценностни системи.Цацаров обяви, че до края на следващата седмица вероятно ще са готови изводите на военнокръжна прокуратура за инцидента с Панов. Те няма да се скрият, подчерта Цацаров.По повод  и отделянето и от всички власти, главният прокурор каза, че така тя ще стане безконтролна. Той подчерта, че има подкрепата на всички прокурори, сегашната ситуация да не се променя.Цацаров посочи, че сега, единственото действие на прокуратурата, което не подлежи на контрол, е задържането за 72 часа. Всяко друго действие подлежи на съдебен контрол, отбеляза главният прокурор.Според Сотир Цацаров няма какво повече да се проверява по срещата в ЦУМ между него Сашо Дончев и Георги Гергов. \"Да разкажа кой ме покани, значи да прекрача една граница на коректност, която всеки човек трябва да има\", каза той в отговор на въпрос. Цацаров допълни, че може и ще продължи да се среща с хора, които не се проверяват от прокуратурата, а случаят е такъв.За главния прокурор шумът около срещата е пропаганден балон. \"Аз знам, че не съм светец, но и знам за кой в тази държава не съм особено удобен. Не съм особено удобен за хора, свикнали да получават само благоволение или поне пълно мълчание от прокуратурата\", обясни Цацаров.Главният прокурор подчерта, че атаките срещу него идват от една партия, зад която стоят огромни икономически интереси. Тя не успя да прескочи бариерата и не им остана нищо друго, освен да скандира съдебна реформа и да атакува прокуратурата. За тях европейската правосъдие е с намаляване на правомощията на главния прокурор. За мен, европейското правосъдие е \"Наглите\" да си стоят в затвора, обобщи Сотир Цацаров.В отговор на въпрос той уточни, че не се бои от проверки. Според него механизъм за контрол на двамата председатели на върховни съдилища и главния прокурор може да се въведе и без конституционна промяна. \"Който твърди обратното, гони друга цел и иска да отвори врата за конституционни промени\", уточни Цацаров.Според Цацаров най-верният поглед към съдебната реформа е на пострадалия. \"Той търпи всички последици от бавното правосъдие, отлагане на делата, бавна работа на полиция\", уточни главният прокурор. По случая с шведския турист, според него справедливост ще означава побойникът да е в затвора.", "date": "10-june-2017", "title": "В големите приватизационни сделки има престъпления, но вече всички са чисти, обяви главният прокурор"}
{"url": "http://www.dnevnik.bg/sport/2017/06/10/2986576_niamame_problemi_kato_gost_smiata_hubchev_sled/", "text": "Селекционерът на националния отбор по футбол Петър Хубчев смята, че грешки на защитата са довели до .\"Разочарованието е голямо, поне при мен. Това, което говорихме непрекъснато, че Беларус разчита на физическата си сила, това се случи. Освен двата им гола след единоборства, нямаха положения. Сбъркаха защитниците в ситуации, когато трябваше да имат по-добър синхрон\", каза селекционерът.Според Хубчев дузпата е дошла в момент, когато отборът му е започнал да играе по-добре и да изнася уверено топката.\"Ние проблем с гостуванията нямаме, аз не съм го усетил, откакто съм дошъл. И друг път са ме питали, но според мен няма такава тенденция\", каза Хубчев след третата поредна загуба като гост, откакто той зае поста.Националният отбор няма успех като гост от 29 март 2016 г., когато победи Македония с 2:0 в контрола. Последният успех в квалификация пък датира от 9 септември 2014 г., - 2:1 над Азербайджан в Баку.На въпрос дали не мисли, че България е създала прекалено малко положения, : \"Не, защото ние сме отбор, който знае какво и колко може да създаде. Трябва да опитаме и малкото създадени положения да ги вкарваме\".Треньорът не си прави сметки за класиране на бараж: \"Всички очаквахме повече, включително и аз, но сега не е моментът да правим изводи. Не искам да обременяваме отбор\".", "date": "10-june-2017", "title": "Нямаме проблеми като гост, смята Хубчев след загубата от Беларус"}
{"url": "http://www.dnevnik.bg/sport/2017/06/10/2986592_nacionalite_obviniavat_lipsata_na_kusmet_za_zagubata/", "text": "\"Една загуба не променя нищо. Не играхме добре, но преди три месеца същият отбор победи Холандия, нека хората не го забравят\", призова Ивелин Попов .\"Не беше нашата вечер – старахме се, опитахме всичко, но просто не се получи. Имахме нашите ситуации, но така се разви мача, че бяхме догонващи. Второто полувреме бяхме по-агресивни, но не вкарахме\", започна футболист №1 на България за 2015 и 2016 г.Според Попов условията са били благоприятни за отбора, но играта не се е получила. Той подкрепи и треньора Петър Хубчев.\"Докато  е начело, този отбор има бъдеще. Той е мъжкар, казва всичко в очите, чувстваме се добре при него. Авторитетът, който е изградил в отбора е жесток\", каза още Попов.Вратарят Николай Михайлов пък смята, че отборът не е имал шанс, въпреки че е бил наясно как ще играе Беларус.\"10 дни тренираме за техния стил, знаехме, че разчитат на изритани топки и пак не успяхме да се противопоставим. Вкараха ни два гола, а можеха дори и повече\", каза Михайлов.Той обаче смята, че няма никаква вина за втория гол, когато Павел Савицки го прехвърли от голяма дистанция.\"Момчето би някакъв много странен удар, който не знам и той какво искаше да направи. Удари се в сглобката и влезе, шансът не беше на наша страна\".Според капитана , отборът е много разочарован, защото не е постигнал положителен резултат. Халфът също обвини липсата на късмет.\"Щом сме загубили явно не сме направили това, което трябваше. Във футбола е така, държахме топката, старахме се, но накрая разочарованието е за нас. Всичко беше на лице, освен късметът\", каза Дяков.Той не си прави сметки за класиране напред и преследване на второ място, което носи участие на бараж.\"Ние трябва да сме реалисти, да гледаме напред и да играем добър футбол. Ще се опитаме да спечелим възможно най-голям брой точки до края, остават четири мача\".", "date": "10-june-2017", "title": "Националите обвиняват липсата на късмет за загубата от Беларус"}
{"url": "http://www.dnevnik.bg/sport/2017/06/10/2986614_spas_rusev_suvsem_otkroveno_levski_za_men_e_edno/", "text": "Собственикът на \"Левски\"  даде интервю за \"Капитал\", като коментира всички актуални теми при сините. Бизнесменът казва, че се е поддал на емоции при влизането си в клуба.\"Придобиването на \"Левски\" не е условия от държавата покрай собствеността на БТК. Никой не ми е поставял такива условия и не съм поемал никакви ангажименти. Съвсем откровено \"Левски\" за мен е едно стечение на обстоятелствата. Предишните собственици ме поканиха да вляза като акционер на базата на тяхна презумпция, че след като БТК е голям спонсор, компанията ще е съгласна да бъде и акционер\", каза Русев.\"Останалите акционери бяха категорично против влизането във футболния клуб, тъй като това беше несъвместимо с политиката на компанията. Тяхната препоръка беше и аз да изляза от клуба. Тоест, съгласявайки се в началото да вляза в \"Левски\", направих нещо, което не е в стила ми на бизнесмен - поддадох се на емоции, защото и за мен, както и за половин България, \"Левски\" не е просто отбор или само бизнес, а е символ. Точно това не прецених и смятам от днешна гледна точка и от гледна точка на бизнеса, че решението ми не беше правилно\", каза още бизнесменът.През февруари  и каза, че връща акциите си.\"Това все още е валидно. В момента позицията ми е, без да пренебрегвам отговорностите си, да направя така, че собствеността да попадне в ръцете на най-подходящите за това хора, които имат, визията, енергията, ентусиазма и компетенцията да изведат отбора напред. Докато се намери такъв акционер, ще изпълнявам задълженията си\", добави Русев.Собственикът на \"Левски\" коментира и дали е взел клуба от Делян Пеевски.\"Придобих акциите от две физически лица (едното е Александър Ангелов, адвокат на Пеевски - бел. ред.). Феномена \"Пеевски\" го чувам отвсякъде. При мен няма модела \"Кой\", има модела \"Той\" - аз съм това, което виждате\".Цялото интервю със Спас Русев четете на ", "date": "10-june-2017", "title": "Спас Русев: Съвсем откровено \"Левски\" за мен е едно стечение на обстоятелствата"}
{"url": "http://www.dnevnik.bg/bulgaria/2017/06/10/2986612_naemateliat_na_delfin_tvurdi_che_sechta_na_plaja_e/", "text": "При първото ми посещение на \"Делфин\" той изглеждаше така, както е сега, това каза по Нова телевизия наемателят на плажа Йордан Тодоров. Той обяви, че не знае дали е имало сеч, защото не е посещавал мястото преди.Тодоров казва, че ако е вярно, че сечта е извършена през уикенда 13-14 май, както се твърди, това е станало преди той да подпише договора за наем, което станало на 25 май.Тодоров подчерта, че не планира строителство, а изграждане на временни преместваеми обекти на плажната ивица, а не над нея, където е защитена зона. Той посочи, че заведението ще е от дърво. \"Чадърите и шезлонгите също ще са от дървен материал и покрити с палмови листа, за да кореспондират с околната среда\", уточни Йордан Тодоров.Според него до момента е изградил единствено дървен стълба, осигуряваща достъп до плажа, който е задължителен по закон. \"Досега достъпът се осъществяваше по една козя пътека, която, когато е валяло не може да се ползва без опасност за живота.Като своя грешка Тодоров отчете това, че е започнал да прави стълбата без да е съгласувал проекта с РИОСВ и допълни, че е готов да понесе предвидената законова санкция за това. От екоинспекцията в Бургас вече обясниха, че санкции ще има, защото са извършени незаконни дейности в две защитени зони в \"Натура 200\" и в природен парк \"Странджа\".Според наемателя на \"Делфин\" атаките срещу него идват от група нудисти, който се притесняват, че като направи привлекателен плаж, ще им се наруши спокойствието.", "date": "10-june-2017", "title": "Наемателят на \"Делфин\" твърди, че сечта на плажа е станала преди първото му посещение там"}
{"url": "http://www.dnevnik.bg/sviat/2017/06/10/2986616_donald_trump-mladshi_napisal_nad_80_suobshteniia_v/", "text": "Големият син на президента на САЩ Доналд Тръмп - Доналд-младши, е написал над 80 съобщения в \"Туитър\" в защита на баща си след острите критики към него от бившия директор на ФБР Джеймс Коми. По този начин той реагира на казаното от Коми още преди да го е направил самият президент, съобщава БТА.Доналд Тръмп-младши публикува посланията си по време на изслушването на бившия директор на ФБР пред комисия на Сената. Той казва, че по принцип не говори с баща си за политика или бизнес. Наследникът на Тръмп често се появява по кабелни телевизии и защитава баща си, както правеше и по време на предизборната кампания.В свое изказване пък лидерът на републиканците в Сената Мич Макконъл даде висока оценка на постигнатото дотук от партията при управлението на Тръмп и заяви, че ще бъде свършено още. В речта си той не спомена нищо за Коми.В същото време ръководителите на разследването, водено от комисията по разузнаването в Камарата на представителите на САЩ за руска намеса в американските президентски избори, заявиха, че са изпратили писмо до Коми, с което са поискали всички записки или бележки, свързани с разговорите му с президента.Конгресменът републиканец Майк Конъуей и колегата му демократ Адам Шиф съобщиха също, че са писали и на юридическия съветник на Белия дом Дон Макган и са го попитали дали съществуват записи или бележки за разговорите на Коми с Тръмп. Ако има такива, конгресмените са поискали копия на материалите да бъдат предоставени на комисията до 23 юни.", "date": "10-june-2017", "title": "Доналд Тръмп-младши написал над 80 съобщения в \"Туитър\" по време на изслушването на Коми"}
{"url": "http://www.dnevnik.bg/kultura/2017/06/10/2983920_otkus_ot_tatko_na_uiliam_uortun/", "text": "\"Татко\" от Уилям Уортън – за родителската любов, която не можем да изразимНай-искреният и завладяващ роман за отношенията между родители и деца излиза отново на български език в луксозно издание с твърди корици!След успеха на \"Пилето\" е време и друг от знаковите романи на американския класик Уилям Уортън да се появи с ново преработено издание.\"Татко\" неслучайно е определян като един от шедьоврите на Алберт Уилям дьо Ейме, познат под псевдонима Уортън, тъй като успява да побере в себе си образа на Бащата във всичките му архетипови проявления – на защитник и закрилник, на възпитател, на насърчител, на учител, на съзаклятник, на авторитет, но и на противник.Историята на Джон Тремънт, който се прибира у дома, за да се грижи за майка си и баща си в заника на дните им, се разгръща в красива и драматична панорама на вечните разломи в отношенията между родители и деца.Джон е изправен пред предизвикателството да опознае отново своите близки, да се потопи в техните страхове, да преоткрие общото им минало и да им прости но най-вече да разбере как да намери отново пътя към своя собствен син Били.\"Татко\" е съкровената история, през която минава всеки един от нас в живота си – когато трябва да се грижиш за най-близките си или когато ти самият имаш нужда от тяхната помощ. Историята, в която читателят извървява един своебразен път наобратно към корените си, към спомените, в които родителите се превръщат в неизменна част от него самия. И най-вече – това е разказ за порастването, който се повтаря независимо от мястото и времето, в което се развива.С изумително изящество и дълбока емпатия Уортън разказва универсалната приказка за сблъсъка между поколенията, който често произтича от любовта, която невинаги знаем как да изразим, но никога не угасва.И в този момент изпитах огромна скръб, жал и обич към нея, към татко, към всички нас, всички човешки същества, които трябва да преминават през шока на раждането, свирепостта на житейската борба и ужаса на умирането; и цялата ни борба с живота завършва с един неизбежен фатален край.ГЛАВА 1ААА КОН е първото име в телефонния указател на повечето големи американски градове, фирмата урежда прекарването на коли от една до друга точка на страната.Двамата със сина ми Били чакаме пред канцеларията на лосанджелиския клон на фирмата. Явих се на медицински преглед, депозирах чек за петдесет долара и препоръчителните си писма и попълних различните формуляри. Били е прекалено млад, за да му бъде поверено прекарването на кола: минималната възраст е двайсет и една години. Определиха колата, която ще караме, и сега чакаме да ни я докарат.Били подскача от възбуда, защото това е линкълн континентал. Не смея да му кажа, че няма да шофира. Не съм от хората с прекомерно чувство за отговорност, но в случая трябва да внимавам, още повече че става дума за чужда кола, която струва петнайсет хиляди долара.Очертава се да карам сам, прекосявайки огромната ни страна, и перспективата не ме радва особено.Канцеларията на фирмата е мрачна и неугледна, шефовете явно не са сметнали за необходимо да се изръсят за килими или шикозно обзавеждане. Предполагам, че печелят поне стотина долара от всяка кола, която прекарват през страната.Най-сетне здравенякът, седнал зад бюрото, ни прави знак да влезем. Пита ни какъв маршрут сме избрали и се съгласява да караме по 15–70–76. По този маршрут почти няма тежкотоварни камиони поради недовършения високопланински проход край Лъвланд. След това ще се движим предимно по магистрала с осем платна.Ще закараме колата във Филаделфия, родния ми град, сетне ще вземем самолета за Париж. От петнайсет години насам живеем там.След половин час ни докарват колата. Не е нова, може би е на две години, тъмнокафява с черен покрив. Веднага се набива в очите – прилича на автомобил на гангстер. Трябва да я предадем на човек на име Скарлиети, тъй че – кой знае – може би караме кола, която ще бъде използвана за преследвания и дори за убийства.Навярно за двайсети път ще прекося цялата страна: повече от половината ми пътувания са като наемен шофьор.Веднъж прекарвахме бледожълт открит шевролет импала. Беше по времето, когато кабриолетите бяха на мода – преди да се появяват климатичните инсталации и стереоуредбите. Привър-захме здраво децата си на задната седалка, за да не изхвръкнат, сетне полетяхме на изток – движехме се предимно по шосе 66. Свалили бяхме гюрука, вятърът развяваше косите ни, слънцето блестеше в лицата ни. Децата можеха да се бият, да крещят, да играят, да вдигат шум колкото си искат – изобщо не ги чувахме. Беше почти като меден месец за мен и за Врон.Навъртяхме сума ти километри с онзи шевролет. За линкъл-на обаче ще трябва да се изръся минимум трийсет долара повече за бензин. Е, поне ще пътуваме комфортно; не е шега работа – за осем дни да изминем три хиляди и шестстотин километра, докато прекосим цялата проклета страна, пък и започвам да остарявам за подобен род авантюри.Когато потегляме, си казвам, че ми предстои най-трудното – трябва да вземем багажа си и да се сбогуваме с мама. Били също нервничи. Знам, че няма да е лесно – мама винаги усложнява нещата. Но сега ще ми бъде особено трудно предвид случилото се.Насочваме нашата кола, напомняща гигантска тъмночервена лодка, по Колби Лейн. Подобен автомобил не е предназначен за движение из тесни, старомодни улички. Татко купи парцела преди около двайсет и пет години за двайсет и шест хиляди долара. Сам построи къщата, която му излезе общо под шест хиляди долара. Днес навярно струва над осемдесет хиляди.Паркираме на алеята и влизаме в къщата. Мама се е наконтила, изглежда адски добре за жена, изкарала два сърдечни пристъпа през последните пет месеца. Но очите є сълзят, лицето є е бледо, походката є е променена – сега се движи, като влачи крака. Все едно, че има някаква тежест в гащите си, а върху главата си балансира книга.Щом ни зърва, избухва в плач. Пита какво ще прави, когато си замина, твърди, че ще остане съвсем сама, тъй като според нея сестра ми Джоан хич не я е грижа дали майка є е жива, или е на смъртно легло.Слушал съм оплакванията є през целия си живот, особено през последните месеци. Все се надявам, че ще свикна с тях – би трябвало, след като ги слушам от петдесет години – но думите є все още ми причиняват болка. Понякога я слушам внимателно, друг път просто не мога да издържам. Но сега усещам някакво странно вцепенение.Изчаквам пороят от думи да секне и отново є обяснявам всичко. Трябва да се прибера вкъщи. Отдавна не съм виждал Врон и Джаки. Не мога да прекарам остатъка от живота си в грижи за нея и татко. Тя отлично знае това, обсъждали сме го многократно.За момент и двамата забравяме за Били, който ни слуша. Той започва да превключва различни канали на телевизора, сякаш търси нещо, каквото и да е – само да заглуши думите ни. Не му се сърдя. Мама продължава да говори. Кимам, докато пренасям чантите ни до колата. Тя тиква в ръцете ми малка кутия за храна, пълна с лекарства. Така ни засвидетелства загриженост и обич, кара ни да се чувстваме зависими от нея.Накрая все пак успяваме да се откопчим.*Онова, което ни предстои после, е още по-мъчително. Отправяме се нагоре по улицата към санаториума, където се намира татко. Сградата е само на една пресечка от дома на родителите ми: избрахме я, защото беше удобно за мама. Отначало изпратихме татко в друга болница, но после го преместихме тук. Тази болница не е от най-добрите, но мама може да посещава татко, когато си поиска. Вероятно не е най-доброто за него, но нямахме сърце да я лишим от това малко удобство.Паркираме зад ъгъл на съседната улица и влизаме. Струва ми се, че никога няма да свикна със специфичната миризма – комбинация от вонята в мъжка тоалетна и непочистена клетка за животни. Когато бях шестнайсетгодишен, помагах на един ветеринарен лекар, който лекуваше малки животни. Всяка сутрин измивах с маркуч клетките, за да почистя кучешките и котешките изпражнения. Миризмата в болницата е съчетание от тази воня и вонята от общо разлагане.Никога не съм се замислял какво всъщност означават думите \"гниене\" или \"разлагане\". Когато бяхме деца, често казвахме: \"мирише ми на пикня, лайна и корупция\", без да се замисляме върху онова, което произнасяме. Едва сега осъзнавам значението на тези думи. \"Корупция\" означава разлагане, разрушаване от бактерии. Горките старци в болницата на практика гният, разлагат се. Резултатът е, че подобни миризми не могат да бъдат премахнати въпреки непрестанната употреба на карболов разтвор, ароматизиран сапун и аерозолни освежители на въздуха. Това е миризмата на смърт – смъртта, която очаква всички ни.Болницата е собственост на брат и сестра от немски произход, които са изключително любезни. Едва ли има по-мили хора от тях. Естествено, правят го за пари, и то за много пари. Най-евтината стая с две легла е двайсет и пет долара дневно. Но самият аз не бих го правил за нищо на света.Казват ни, че татко е в същата стая, но вероятно няма да ни познае, защото е под наркоза. Примирил съм се с това: в момента наркозата е най-доброто разрешение за него. Всъщност лекарите едва ли биха могли да ми дадат някакъв определен отговор, който да ме обнадежди. Те едва ли биха могли да гарантират живота му. В този свят вече нямаше място за него. Едва сега започвам да разбирам какво представлява старостта. Човек е остарял, когато повечето хора предпочитат да е мъртъв.Докато вървим по коридора, надничаме в другите стаи, обитавани от бледи подобия на човешки същества – старци с кислородни маски и катетри, подаващи се изпод пижамите им. Подпрени са върху възглавници в леглата си или седят в инвалидни столове. Въпреки че е още следобед, всички са облечени в пижами. Някои седят приведени, заслушани в радиоапаратите, или се взират в екраните на телевизорите със зяпнали усти – повечето беззъби. Когато минаваме покрай тях, някои вдигат поглед и се втренчват в нас подобно на затворници, надничащи от килиите си. Започвам да се чувствам виновен, че съм здрав и млад, че бъдещето е пред мене. Питам се какво ли изпитва Били, който е едва деветнайсетгодишен.Татко е в мъжкото отделение; истински фарс е съществуването на мъжко и женско отделение в този вид болници. Той лежи в нещо като огромна люлка, завесите са спуснати – стаята е затъмнена. Очите му са отворени, вперени в тавана.Второто легло е заето от мъж, който е глух. Той ни поглежда и се усмихва. Нарочно са го сложили в тази стая, защото татко крещи през нощта.Баща ми е тук от две седмици. Преди седем дни го изписаха от болницата, но започна да се обезводнява.Взирам се в него. Вече изглежда някак си мъртъв. Кожата му е жълтеникава, но по лицето му няма бръчки. Преди време той отслабна твърде много, сетне наддаде няколко килограма. Сега отново прилича на скелет.Двамата с Били се навеждаме над него. Казвам му \"здрасти\". Той ме чува, поглежда ме, но разбирам, че не ме е познал. Взира се в нас като някое бебе или куче: с пълно безразличие.Струва ми се, че проявява известен пасивен интерес само към очите ни. Свива ръцете си в юмруци и ги разпуска, като мачка чаршафа и одеялото, както прави напоследък. Изглежда ужасно напрегнат, движенията му са нервни, понякога скърца със зъби и криви лицето си, сякаш се опитва да го спаси от евентуално разпадане. Сега е сравнително спокоен; само леко помръдва пръстите на ръцете си – може би се опитва да убеди себе си, че предметите са реални, че е все още жив на този свят. Вперва очи покрай мене и проговаря с потръпващи устни:– Трябва да се изпикая.Думите му са необичайни за него – никога преди не ги е използвал. Става ми мъчно за него, за това, че казва \"да се изпикая\" пред Били. Никога нямаше да го направи, ако беше в пълно съзнание; не би се изразил така дори пред мен.Сваляме страничната преграда на леглото и помагаме на татко да спусне краката си на пода. Намятам го с халата и му нахлузвам чехлите. Забелязвам, че е обут с къси чорапи и че все още не са му поставили катетър. Надявам се, че това ще се отлага колкото е възможно по-дълго. Баща ми е толкова стеснителен, че поставянето на катетър бързо би влошило състоянието му. Поставянето и сменянето на катетъра от сестрите ще го унижава. Ако все пак се наложи, той ще бъде нещо като презерватив, който се нахлузва върху пениса, с тръбичка, през която урината се стича в торбичка – надявам се, че поне няма да го боли.Двамата с Били повдигаме татко и той се вкопчва в нас. Въпреки че треперят неудържимо, ръцете му са все още доста силни. Помагаме му да прекоси покрития със сиви плочки под и да влезе в малката тоалетна. Той внимателно поставя краката си един пред друг; явно е съсредоточил в тях цялото си внимание. Когато се озовава в тоалетната, баща ми се навежда над чинията, подпрял ръце на стената. Изобщо не ни поглежда, втренчил се е упорито надолу. Храчи в чинията, ала не може да уринира...Стоим и го наблюдаваме, но той не може да изцеди нито капка. Били ме поглежда. Пускам водата, надявайки се да му помогна, но той само се изхрачва повторно. Никога досега не съм го виждал да го прави, но кой знае – може би си пада по това. Всъщност до последните няколко месеца никога не съм го виждал да отива в тоалетната.Хрумва ми, че е по-добре да го заведем обратно в леглото. Но когато се опитваме да го изведем, той се вкопчва в тръбите над тоалетната чиния. Стиска ги толкова здраво, че кокалчетата на ръцете му побеляват. Опитвам се да разтворя пръстите му.– Хайде, татко, пусни тръбата.Но той отказва да се подчини. Дори не ме поглежда; стиска здраво и скърца със зъби. Опитвам се да откопча ръката му, като отварям стиснатите му пръсти един по един, както се постъпва, когато някое бебе сграбчи брадата ти. Татко отпуска ръце и се хваща за друга тръба, по която тече топлата вода. Ръката му сигурно изгаря, но той стиска тръбата с маниакална упоритост. Били дръпва свободната му ръка.– Хайде, дядо, пусни я, пусни я де!Точно когато се каня да се откажа и да потърся помощ, най-сетне успяваме да го откопчим. Щом го обръщаме с лице към нас, като че ли моментално забравя за тръбите. Опитваме се да го изведем, но той изпълнява обичайния си номер – започва да опипва вратата, сякаш е нов предмет, какъвто не е виждал досега. Представете си само – това е човек, построил със собствените си ръце къщата си, занимавал се с дърводелство от детинство. Напоследък е почти невъзможно да го откъснем от рамката на която и да е врата, но сега успяваме.Отвеждаме го в леглото, слагаме го да седне, сваляме халата и чехлите му, сетне му помагаме да легне. Както винаги, той се страхува да се отпусне. Подпирам главата му с ръка и бавно я отпускам върху възглавницата. Чувствам, че е безкрайно напрегнат. Втренчва се в тавана и устата му започва да се движи, сякаш говори нещо. Устните му се отварят и затварят неконтролируемо.Колкото и да е странно, татко няма нито един изваден зъб. Въпреки че е седемдесет и три годишен, запазил е прекрасните си зъби. Е, малко са пожълтели и са започнали да се оголват, но няма нито една пломба. Самият аз вече съм извадил шест или седем, освен това имам три порцеланови коронки. Ако направят рентгенова снимка само на главите на татко и на Били, сигурно ще сметнат, че татко е младежът.Баща ми продължава да се взира в тавана. Галя го по челото, опитвам се да го успокоя. Той сграбчва ръката ми и силно я стисва, отпуска за миг пръсти и отново ме хваща, сякаш съзнава, че съм до него. Иска ми се да вярвам, че по този начин за последен път в живота си се сбогува с мене.Излизаме навън. Едва се сдържам. Може би е глупаво, но не искам Били да види сълзите ми.Когато затваряме външната врата след себе си, с изненада съзираме мама. Облегната на някакво дърво, бледа като платно, диша тежко. Спускаме се към нея. Тя държи тъпата кутия с лекарства – оказва се, че сме я забравили.Слага под езика си дигоксиновата си таблетка. Личи си, че е зле, лицето є е добило сивкав оттенък. Задъхва се, но все пак успява да ни разкаже как се е влачила по улицата, като е спирала на всяка крачка и е гълтала хапче, за да успее да стигне до болницата.Не успявам да се въздържа и избухвам.– Майко, не разбираш ли, че не е толкова важно? Глупаво е да тичаш чак дотук заради кутия с лекарства. Можеше да ти коства живота.Тя настоява, че е трябвало да дойде. Знаела, че сме наблизо, заедно с татко, просто не можела да остане вкъщи.Помагаме є да се качи в колата и се връщаме у дома. Слагам я да си легне и я карам да глътне десетмилиграмова таблетка валиум. После отново разиграваме познатата сцена по сбогуването.Правя знак на Били да влезе в колата и се обръщам към мама с цялата твърдост, на която съм способен; заявявам, че трябва да потегляме. Казвам є \"довиждане\", целувам я, обръщам се и излизам. Джоан най-сетне е намерила жена, която ще идва два пъти седмично, самата тя ще посещава мама през останалите дни. Въпреки това в дъното на душата си се чувствам адски виновен.Двамата с Били възнамеряваме да тръгнем направо към Вегас, като изминем през нощта колкото е възможно по-голяма част от пътя, минаващ през пустинята. През лятото там е дяволски горещо и жегата се усеща дори в кола с климатична инсталация.Неприятностите започват още преди да сме стигнали до пустинята. Намираме се на трийсетина километра от Сан Бернардино, когато индикаторът за акумулатора започва да проблясва. Единственият изход е да се върнем обратно; може би ще стигнем до Лос Анджелис, но не и по-далеч.За щастие, знам един гараж на булевард \"Пико\". След прегледа на колата ни съобщават, че регулаторът на волана е повреден и трябва да се смени. Ще ни струва минимум сто долара, включително резервните части и труда. По дяволите!Обаждам се на ААА КОН и съобщавам за случилото се. Оттам ме съветват да телефонирам на собственика за негова сметка. Така и правя. След доста шикалкавене получавам разрешение за ремонта. Това означава, че ще трябва да платя от собствения си джоб, но знам, че ще си ги получа обратно при предаването на колата. От гаража ни казват, че колата ще е готова до сутринта. Успявам да изкрънкам от Скарлиети няколко допълнителни дни за пътуването.Не можем да се върнем в дома на родителите ми. Едва ли ще мога отново да спя в задната стаичка, която ми навява прекалено много лоши спомени за кошмарни нощи. Дъщеря ми Марти живее близо до гаража, тъй че двамата с Били трамбоваме пеша дотам.Марти ми дава два аспирина и ме настанява в спалнята им. Чувам как тя, съпругът є Гари и Били се настаняват пред телевизора в хола. От думите, долитащи от малкия екран, разбирам, че повтарят \"Безумна мисия\".Изпитвам огромно желание да се разплача. Два пъти отивам в тоалетната, сядам на чинията, но подобно на неспособността на татко да уринира не успявам да се разплача. Отпускам се с разтреперени крайници върху леглото и постепенно ме обзема замайване; заспивам.Марти и Гари ще спят на пода, а Били – на дивана. Децата ни са наистина много добри.Ставаме за закуска в седем: Гари и Марти трябва да бъдат на работа след един час.Телефонирам и ми съобщават, че колата е готова – сметката беше с двайсет и пет долара повече от изчисленията ми. Отиваме пеша до сервиза и си я прибираме.Минаваме по булевард \"Уилшър\". Сбогувам се мълчаливо с Лос Анджелис: с превзетостта му, с подсладената му вулгарност. Не съжалявам, че си отивам – престоят ми тук беше изпълнен с неприятности. Знаех, че Джоан ще ми липсва, но вече се бях научил да живея с това чувство.Отправяме се на изток, право към слънцето. Преминаваме през Сан Бернардино и високопланинския проход.Когато слизаме от другата страна в посока към Вегас – може би на около осемдесет километра от Лос Анджелис – пред колата изскача огромно куче. Удрям спирачки, но те не зацепват добре и едва успявам да овладея колата. За щастие, няма голямо движение, защото се завъртаме и въпреки усилията ми удряме кучето: то се блъска отпред отляво и отскача вдясно. Спирам колата и тичаме назад.Животното се върти в кръг – задната част на тялото му е смазана. Трябваше да е мъртво, но то се гърчи и вие. Гледката е непоносима, звуците – ужасни: зъби се, освирепяло от болка, и не ни разрешава да се доближим. Изминават пет мъчителни минути, преди да се укроти и да умре. Няма нашийник или някакъв друг отличителен знак – ето защо го завличаме в храстите край пътя. Едва сега виждаме, че е немска овчарка с размери на вълк. С лоста изкопаваме плитък гроб и го заравяме в пясъка. Покриваме го със суха трева и клонки.По колата няма дори драскотина. Каква невероятна разлика между машината и животното... Трябва да сме го ударили или с гумата, или с бронята. Отново потегляме, но през следващия час почти не разменяме дума.На петдесетина километра от Вегас забелязваме мотоциклетно състезание по хълмовете край пътя. Били се развълнува така силно, че се наложи да спрем. Оставам в колата.Според мен в тези състезания има твърде много първобитна страст и насилие, виждат ми се безцелни и отблъскващи. Но за Били бяха нещо страхотно. Всичко, което го привлича – стихийността, импровизациите, шума, миризмите – ми напомня само това, което предпочитам да забравя. Когато бях на годините на Били, бях преживял всичко това, и то в излишък. С възрастта започвам да ценя повече удобството и сигурността.Били се върна след десет минути с блеснали от вълнение очи: беше видял напълно нов за него четиритактов мотоциклет.Влизаме във Вегас след час. Оказа се, че над града току-що се е излял внезапен порой. \"Сизърс\" е покрит с глина почти до терасите. Паркингите представляват блато от засъхваща кал. Още по-очевидно ставаше, че Вегас – пльоснат абсурдно сред пустинята – е обидно предизвикателство към природата.Странно беше да се види този измамен свят, залян със засъх-ваща кафеникава кал, вече напукана от изгарящите лъчи на слънцето – като захвърлено на боклука коледно дръвче, по което все още проблясват остатъци от сърмена украса.Паркираме колкото е възможно по-близо до игралния дом и бързаме да се скрием вътре от горещината. Минава пладне и тежкото оловно слънце сипе жестокия си огън върху главите ни. Трябва да е повече от четирийсет градуса на сянка.Влизаме и веднага потръпвам от студ. Оставяме кални следи по отровножълтите и кървавочервените килими; поглъща ни сумракът на залата с игрални автомати. Блъсна ни непрекъснато бръмчене и звънтене, обгърна ни специфичната миризма на изкуствено охладен въздух с тежък примес на парфюм, пари и страх. Бяхме обгърнати от лепкавата атмосфера на този неестествен, пълен с надежда безнадежден свят.Решението ни беше да похарчим по долар на монети от пет цента. Били загуби своя долар само за пет минути. Каза, че вероятността да не се получи никаква печалба от разиграването на двайсет монети, е огромна, но направи точно това. За разлика от него единственото ми желание е да свърша по-бързо с моя долар, но проблемът ми се оказа друг – скоро имах над дванайсет долара в монети: ръцете ми са пълни, джобовете – издути. Непрекъснато подавам пълни шепи монети на Били, за да може да ги загуби. Исках да се измъкна някак от това положение. Дълбоко в душата си не искам да печеля – не искам да отнеса нито една от тези монети със себе си.Справяме се след цял час тежък труд. Оставаме с десет монети... и аз удрям нов джакпот! Разнася се звън и облечени като мажоретки момичета ми се притичват на помощ! Добре, че Били имаше такъв страхотен \"късмет\" – иначе и досега щяхме да бъдем там, да дърпаме ръчките на автоматите с ожулени ръце, докато те бълват монети.Излизаме в горещината и потегляме, като се оглеждаме за мексикански ресторант: и двамата искаме на раздяла със Запада да изядем по една мексиканска палачинка, но се наложи да влезем в пицария. Отново климатична инсталация, карирани покривки върху масите. Разделяме си кана бира и изяждаме по една пица. Започвам да чувствам, че може би наистина – най-сетне! – си заминавам: отивам си вкъщи.** *Когато потегляме отново, минава три следобед. Натискам педала на газта, за да можем да стигнем до Цион: знам, че точно до парка има добър мотел. Но обърквам пътя и вместо в Цион в единайсет през нощта се озоваваме в Брайс. Няма отворени ресторанти, не можем да намерим мотел. Изглежда, чудесно бях прецакал и двама ни, но засега Били не се оплаква – поне не на глас.Накрая намираме малък бар преди затваряне. Барманът ни прави сандвич със студено свинско и майонеза и ни сервира по чаша бира. Любезно телефонира на някакви бунгала в Брайс и се оказва, че има свободни. Едно от чудесата на пътуването е, че откриваш колко много са милите и добри хора по света.Отиваме в горичка сред парка – едно бунгало струва четиринайсет долара на нощ. Напрегнат съм – вземам душ с надеждата, че ще се успокоя. Нося секонал, но не искам да го взимам, преди да се убедя, че наистина имам нужда от това. Имам и валиум. Усещам, че престоят ми тук постепенно ме пристрастява към лекарства. Никога преди това не бях вземал дори и сънотворно.Лягам и решавам да изчакам един час. Ако дотогава не заспя, ще взема нещо. Това беше последната ми съзнателна мисъл.", "date": "10-june-2017", "title": "Откъс от \"Татко\" на Уилям Уортън"}
{"url": "http://www.dnevnik.bg/citat_na_deniia/2017/06/10/2986619_citat_na_denia_nomerut_v_tazi_durjava_e_da_imash_dobur/", "text": "С тези думи главният прокурор Сотир Цацаров , че няма осъдени за нарушения при големите приватизационни сделки.", "date": "10-june-2017", "title": "Цитат на деня: Номерът в тази държава е да имаш добър счетоводител и добри адвокати"}
{"url": "http://www.dnevnik.bg/zdrave/2017/06/10/2986630_v_momenta_ne_e_nujna_aktualizaciia_na_bjudjeta_na/", "text": "В този момент едва ли трябва да се прави актуализация на бюджета на Националната здравноосигурителна каса. Това ще е прецедент, каза днес по \"Дарик радио\" нейният подуправител Димитър Петков.Според него сега може и да има дефицит, но до края на годината той да намалее сериозно. \"Преди две години имаше прогноза за 300 милиона дефицит в средата на годината, а в края се оказа само 50 млн\", посочи той.Димитър Петков уточни, че болниците имат 530 млн лева дългове, от които 190 са просрочени. Като причини за този проблем, експертът посочи недофинансирани клинични пътеки, но и лош мениджмънт.Според Димитър Петков, концентрацията на недофинансирани пътеки в педиатричните болници, например, е оправдано, но не и за големите многопрофилни болници.", "date": "10-june-2017", "title": "В момента не е нужна актуализация на бюджета на здравната каса, смята нейният подуправител"}
{"url": "http://www.dnevnik.bg/bulgaria/2017/06/10/2986617_shvedut_ritnal_kamerierka_zashtoto_mislil_che_e/", "text": "\"Не помня да съм говорил с жената. Вероятно тя е била първият човек, който съм срещнал и съм видял, и съм си помислил, по някаква странна причина, че персоналът на хотела има нещо общо с отвличането на моите братя\", каза по Нова телевизия Ралф Георг Сундберг. Той е обвинен в нанасяне на лека телесна повреда, \"Бях дрогиран, ограбен и бесен, когато пристигнах в хотела. Не помня нищо, не знам къде съм бил упоен. Търсих братята си, не можеш да ги намеря. Мозъкът ми не работеше добре и помислих, че са отвлечени\", обясни 53-годишният мъж.Суденберг за пореден път обяви, че не помни почти нищо от вечерта на инцидента. Последният му спомен е, че обикаля из хотела да търси братята си, а сутринта се събудил заспал на шезлонгите, край външния басейн на хотела.Туристът научил от полицията какво е направил и изрази съжаление за станалото. \"Много съжалявам, ще се радвам да помогна с каквото мога. Очаквам справедлив процес. Надявам се да ме пуснат, след като платя обезщетение, каза Ралф Георг Сундберг.", "date": "10-june-2017", "title": "Шведът ритнал камериерка, защото мислил, че е замесена в отвличане на братята му"}
{"url": "http://www.dnevnik.bg/bulgaria/2017/06/10/2986627_obshtoto_subranie_na_sudiite_za_izbor_na_chlenove_na/", "text": "Общото събрание на съдиите, което днес трябва да изслуша кандидатите за членове на Висшия съдебен съвет започна с час закъснение, след като в обявения начален час - 10 ч. липсваше кворум. От над 2000 съдии, в София се събраха първоначално малко над 400. След час вече имаше над 500, но според правилата заседанието започва независимо от кворума.Общо 27 кандидати се състезават за шест места. Те са Атанаска Дишева, Боряна Димитрова, Вера Цветкова, Владимир Вълков, Георги Йовчев, Емил Желев, Ерна Павлова, Илияна Балтова, Калин Баталски, Красимир Шекерджиев, Красимира Мелачкова, Красимира Костова, Любомир Нинов, Методи Лалов, Мирослав Йорданов, Мирослав Начев, Николай Гунчев, Олга Керелска, Пламен Дацов, Райна Мартинова, Роман Николов, Светлозар Рачев, Севдалин Мавров, Станислав Георгиев, Татяна Жилова, Цветинка Пашкунова и Янко Янев.От 2236 съдии, които имат право да участват в общото събрание, 1675 са заявили, че ще гласуват електронно, останалите - чрез хартиена бюлетина. Гласуването ще е следващата събота.Днес съдиите ще изберат председател на събранието и членове на изборна, мандатна и секционни комисии. След това следва изслушването на кандидатите по азбучен ред, като събранието ще реши колко време да даде на всеки един от кандидатите.В началото пред съдии говори председателят на Върховния касационен съд , който заяви:\"Ако съдът е черният дроб в обществевия организъм, това означава, че българското общество страда от тежка форма на цироза. Оздравяването минава през връщането на доверието в справедливостта, преди това ние съдиите трябва да докажем, че сме способни да се борим срещу несправедливостта\".", "date": "10-june-2017", "title": "Общото събрание на съдиите за избор на членове на съдебния съвет започна с час закъснение"}
{"url": "http://www.dnevnik.bg/sviat/2017/06/10/2986622_merkel_prizova_stranite_ot_zaliva_iran_i_turciia_da/", "text": "Германският канцлер Ангела Меркел заяви, че е загрижена от ситуацията около Катар и добави, че всички страни от Персийския залив, а също така Иран и Турция, трябва да работят заедно, за да намерят решение за регионалния спор, съобщава БТА.На обща пресконференция в Мексико с президента Енрике Пеня Нието канцлерът подчерта, че уреждането на ситуацията ще е невъзможно, ако не бъдат включени всички регионални сили.Меркел каза също, че Германия е готова за преговорите за Брекзит, които според британския премиер Тереза Мей трябва да започнат на 19 юни. Канцлерът подчерта, че Обединеното кралство е част от Европа независимо от Брекзит и че тя иска страната да остане добър партньор.\"Великобритания е член на НАТО, така че споделяме много общи предизвикателства. Именно в този дух искаме да преговаряме, но очевидно като същевременно отстояваме интересите на 27-те страни членки на Европейския съюз\", добави тя.", "date": "10-june-2017", "title": "Меркел призова страните от Залива, Иран и Турция да намерят решение за Катар"}
{"url": "http://www.dnevnik.bg/sviat/2017/06/10/2986258_matematicheskata_leidi_gaga_e_sred_kandidatite_na/", "text": "Бивш военен пилот и математик, повече от половината не са били на избори, само 5% са действащи депутати. 214 мъже и 214 жени – така изглежда предизборната листа на движението на Еманюел Макрон \"Република, напред!\".Защо толкова много неизвестни лица? \"Това е чарът на движението\", казва Бенжамен Гриво от ръководството на партията пред агенция \"Ройтерс\". Тя бе създадена едва преди година и лидерът ѝ Еманюел Макрон помете традиционните и евроскептичните партии на президентските избори.Най-младият кандидат на 24 години, най-възрастният – на 72, пише Би Би Си. Средната им възраст е 46 години, на фона на 60 за депутатите в сегашния парламент.\"Новият президент бе неизвестен допреди три години. Сега е малко по-познат. Мисля, че французите много ясно показаха желанието си за нови лица и нови начини на работа и ето – предлагаме ги\".Но не всички от 428-те кандидати са напълно непознати. Сред опитните политици са бившият съветник по комуникациите на президента Франсоа Оланд Гаспар Гонцер и бившият депутат Барбара Помпили.Сред новодошлите са ветеранът военен пилот Марион Буше и математикът Седрик Виляни, роденият в Руанда икономист Ерве Бервил, който е бил осиновен от френско семейство на 4-годишна възраст, и 63-годишната пенсионирана бизнесдама Юлен дьо Курсон.Виляни е носител на медала \"Фийлдс\" за 2010 г. (известен още като Нобел за математика) и се занимава с Риманова геометрия и математическа физика, а на външен вид прави впечатление с пищните си папийонки и брошки във формата на паяци. 43-годишният Виляни е директор в Университет Париж-VI: \"Пиер и Мария Кюри\" и е преподавал в Принстън и Калифорнийския университет. Негово дело е и TED лекция, озаглавена \"Защо математиката е секси\", а усилията му за популяризиране на тази наука го превърнаха в своеобразна звезда и накараха \"Ню Йоркър\" да го нарече \"Лейди Гага на френската математика\".Общо над 19 000 души са се борили, за да станат кандидати на \"Република, напред!\" - по 34 за всяка област. Отговорният комитет е прекарал 250 часа в продължение на три месеца, отсявайки молби.Не всички \"политически девственици\" обаче са напълно неизвестни. Сред знаменитостите е Ерик Алфен, бивш антикорупционен съдия, занимавал се с измами в публичния имотен сектор в Париж през деветдесетте.", "date": "10-june-2017", "title": "\"Математическата Лейди Гага\" е сред кандидатите на Макрон за парламента"}
{"url": "http://www.dnevnik.bg/sviat/2017/06/10/2986638_niama_da_ima_evropeiska_armiia_obiavi_germanskiiat/", "text": "Няма да има европейска армия, ще останат въоръжените сили на европейските държави и националните парламенти сами ще решават в какви операции да участват техните войници, заяви германският министър на отбраната Урсула фон дер Лайен в интервю за медийната група \"Функе\", цитирано от ТАСС.\"ЕС не се конкурира с НАТО\", изтъкна тя. Министърът отбеляза, че Европейският съюз обединява военни средства, които трябва да бъдат по-добре координирани, с граждански средства като инвестиции в стабилността и развитието. По думите на Урсула фон дер Лайен създаването на европейския команден център в Брюксел е първата сериозна стъпка.\"Европейците трябва по-активно да поемат сигурността в собствените си ръце\", подчерта германският министър.", "date": "10-june-2017", "title": "Няма да има европейска армия, обяви германският министър на отбраната"}
{"url": "http://www.dnevnik.bg/bulgaria/2017/06/10/2986656_konsultativniiat_suvet_zagubi_svoia_smisul_sled/", "text": "Премиерът Бойко Борисов обяви, че повече няма да участва в заседания на Консултативния съвет за национална сигурност (КСНС) при президента, ако на тях не присъстват и представители на медиите. По думите му това било единственото място, където отговорните хора в държавата можели спокойно да разговарят, но след разсекретяването на стенограмата за КТБ всичко се променило.Министър-председателят се включи в проверката по изграждането на третия лъч от метрото. Той беше придружаван от столичния кмет Йорданка Фандъкова и министъра на транспорта Ивайло Московски, съобщава \"Фокус\".Вчера от Консултативната среща при президента Росен Плевнелиев с политическите лидери в 42-ото Народно събрание от 29 юни 2014 г. В нея всички имена на банки са заличени.\"Стенограмата е в моя услуга, но оттук нататък вече КСНС губи своя смисъл. Аз ще участвам на Консултативен съвет, само ако медиите са вътре. В най-лошия случай, ако се извади монитор долу, както е във Висшия съдебен съвет. Няма да допусна след година, две или три да ме скарат с някоя съседна държава, ако сме изказали свои опасения, съображения или каквото и да било и някой реши да си направи евтин пиар с това\", заяви Борисов.Той добави, че няма смисъл да се провеждат подобни заседания без медийно присъствие, ако след 2-3 години му \"вадят думи и коментари\". Премиерът поиска всички стенограми да бъдат разсекретени.\"Ако може и аз това постановление за \"Грипен\"-ите да го разсекретя също, за да видите каква глупост правят - взимат решение да вземат решение да се купят \"Грипен\"-ите\", каза още Бойко Борисов.Премиерът заяви, че вчерашният инцидент в Черно море по време на военните учения, при който е донесъл големи загуби за страната.\"В случая сме купили възможно най-добрият хеликоптер в света. Понеже застраховките не важат за военната техника, сме загубили и 50 млн. лв. вчера, освен безценния човешки живот на един прекрасен летец, когото познавам лично. 50 млн. са коледните надбавки на пенсионерите. Когато си говорим за такива скъпи играчки и хобита, трябва да преценяваме кое е най-важното, защото всяка сутрин показвате хора, които искате да им запълним дупките и да им ремонтираме пътищата\", допълни Борисов.Министър-председателят приветства действията на прокуратурата и полицията . По думите му всеки виновен трябва да бъде вкара в затвора.\"Сега ще правя съвещание в МВР във връзка с административната реформа, особено в службите на КАТ. Извикал съм 15-20 началника - от данъчните и финансите. Надявам се в най-скоро бъдеще тези бележки и номерца, които се взимат и хората чакат с дни, да бъдат ликвидирани\", каза още премиерът.След като от \"Господари на ефира\" показаха снимки на секретаря на президента Румен Радев по правни въпроси и антикорупция и бивш служебен министър на вътрешните работи в кабинета \"Герджиков\" Пламен Узунов, с униформа на българските Военновъздушни сили, Борисов призова държавният глава да го уволни.\"Очаквам в понеделник указ от президента за отстраняването на Пламен Узунов\", заяви премиерът, като припомни, че след подобен скандал е освободил от длъжност зам.-министър от квотата на \"Обединени патриоти\".\"Вие 10 дни ни съсипахте за тези снимки, вие ни разкатахте\", коментира още той.", "date": "10-june-2017", "title": "Консултативният съвет загуби своя смисъл след разсекретяването на стенограмата за КТБ, заяви Борисов"}
{"url": "http://www.dnevnik.bg/zdrave/2017/06/10/2986633_lekarite_plashat_s_protest_ako_zdravnata_kasa_ne/", "text": "В случай на бездействие от страна на отговорните институции, българските лекари ще бъдат принудени да пристъпят към протестни действия. Това е записано в официална декларация на Българския лекарски съюз (БЛС), изготвена след вчерашното заседание на съсловната организация. Лекарите посочиха три основни проблема, които трябва да бъдат решени възможно най-бързо.\"Хронично недофинансиране на системата при непрекъснато нарастващ основен пакет здравни дейности. Това води до натрупан дефицит в бюджета на НЗОК и невъзможност лекарите да изпълняват качествено дейностите в обем, отговарящ на реалните потребности на пациентите\", е първият записан в декларацията проблем.Според БЛС липсата на реално остойностяване на медицинските дейности и незаплащането на извършените услуги увеличава дълговете на лечебните заведения. Това пък пораждало неудовлетвореност на работещите в здравеопазването и е основна причина за миграцията на медицински специалисти.Като втори проблем лекарите посочиха системните нарушения на условията по Националния рамков договор от страна на Здравната каса. Тя икономисвала при разпределението на бюджетите в болнична и извънболнична помощ.\"Непълноти и противоречия на нормативни актове с еднакъв ранг, регламентиращи медицинска дейност\" е третия проблем, който според лекарите отежнява допълнително системата на здравеопазване.За справяне с проблемите, лекарите предлагат конкретни мерки, които включват актуализация на бюджета на Здравната каса за 2017 г. и придържане към средните европейски стойности на разходите за здраве в размер на 6.9 % от БВП на страната.От БЛС настояват да се обособи отделна сметка на Касата, по която да постъпват средствата от здравноосигурителни вноски. Те искат още остойностяване на медицинските услуги и въвеждане на мораториум за разкриване на нови лечебни заведения.В декларацията съсловната организация подчертава, че изложените проблеми и част от мерките за решаването им е трябвало да бъдат представени вчера в парламента от председателя на БЛС. Народните представители обаче отказали.В същото време по \"Дарик радио\" подуправителят на НЗОК , че актуализация на бюджета на касата не е нужна.", "date": "10-june-2017", "title": "Лекарите плашат с протест, ако Здравната каса не изпълни условията по рамковия договор"}
{"url": "http://www.dnevnik.bg/bulgaria/2017/06/10/2986634_meteorologichnite_usloviia_i_tehnicheskoto_sustoianie/", "text": "Метеорологичните условия и техническото състояние са изключени като възможни причини за  вчера, при която загина командира на машината, а двама военни бяха ранени. Това беше съобщено на извънреден брифинг днес в щаба на военноморските сили, предаде \"Нова телевизия\".От страна на министъра на отбраната са одобрени членовете на комисията, която да разследва инцидента. То ще продължи около месец.Докато тече разследването, останалите два хеликоптера \"Пантер\", на въоръжение във Военноморските сили, няма да се ползват.Инцидентът стана вчера по обяд, при маневра на хеликоптера, след стрелба по водна цел. По неофициална информация, машината е паднала, след като закачила пилон с флаг на участващ в учението кораб.", "date": "10-june-2017", "title": "Метеорологичните условия и техническото състояние са изключени като причини за падането на хеликоптера"}
{"url": "http://www.dnevnik.bg/skorost/2017/06/10/2986662_kabinetut_ima_plan_da_zaburza_administrativnoto/", "text": "Един от основните ангажименти на това правителство е редуциране на административната тежест и намаляване на времето, което хората губят за различни справки, обяви днес вицепремиерът Томислав Дончев, цитиран от агенция \"Фокус\". Изявлението дойде след спешна среща в МВР, предизвикана от проблемите във ведомството.\"Излишното време, което консумират администрациите, е загубено време и за гражданите, и за бизнеса. Планираме съвсем скоро да представим принципни концептуални мерки, които да обърнат процеса. Най-вече справките, които са необходими за издаването на един документ или едно разрешително, да се правят по служебен път от самите администрации, а не гражданинът да обикаля, да събира документи и да ги предоставя на друга администрация\", каза Дончев.По думите му този процес вероятно ще отнеме една година, тъй като не всички регистри все още са достъпни служебно по електронен път. На местата, където административното обслужване е трудно, промените ще се направят по-бързо.\"Едно от тези места безспорно е КАТ. Всеки ден през КАТ-София минават по 2500 човека и около 900 автомобила. Безспорно обслужването там не е на нивото, на което искаме. Затова от няколко дни работим с колегите от МВР, експертите от МС, за да видим какви краткосрочни мерки, буквално в следващите няколко седмици, да бъдат предприети, за да се облекчи обслужването\", допълни вицепремиерът.Той подчерта, че крайната цел е пълната електронизация и намаляване на повода да се ходи в самите администрации и да се ползва обслужване на гише.Министърът на вътрешните работи Валентин Радев обяви, че ако до вторник новата организация на работата е измислена, в сряда ще се гласува постановление на Министерски съвет за отпускане на средства за компютри, обслужващи места и гишета в КАТ.\"Събрали сме се в голям състав тази сутрин. Премиерът и той е тук. Изписах три страници със задачи към МВР. Това са предизборни обещания и ние се опитваме точка по точка да ги спазваме. Част от тях е свързана с КАТ\", каза Радев.Според него, за да се намалят опашките пред пунктовете на пътната полиция трябва да се купува хардуер, да се сменя софтуер. Помислено е и за ремонт на тоалетните в КАТ-София и подобряване на условията, в които работят хората.", "date": "10-june-2017", "title": "Кабинетът има план да забърза административното обслужване, първите мерки ще са в КАТ"}
{"url": "http://www.dnevnik.bg/politika/2017/06/10/2986731_atanas_atanasov_be_izbran_za_lider_na_dsb/", "text": "Атанас Атанасов беше избран за лидер на ДСБ. Той поема партията след тайно гласуване на делегатите на Националното събрание на политическата сила, съобщава БНТ.Атанасов успя да се пребори за поста в конкуренцията на евродепутата Светослав Малинов, Борис Точев и Ралица Кирилова.Преди гласуването  за свършената от него работа начело на партията. В него той призна, за своите грешки и какви компромиси не е допуснал.Атанас Атанасов е роден на 17 май 1959 година в село Батин, Русенско. Завършва право в Софийския университет \"Климент Охридски\", след което е съдия в Русе (1987-1988) и прокурор в Разград (1989-1992). През 1992-1995 година оглавява районната дирекция на МВР в Разград.През 1997 година Атанасов става за кратко секретар на МВР, а малко след това оглавява Национална служба \"Сигурност\". На 10 декември 1999 година предоставя на министър-председателя Иван Костов списък с 226 имена от доклад за корупция, който уволнява десет министри. След избора за президент на Георги Първанов през 2001 година Атанасов напуска Национална служба \"Сигурност\".Един от основатели на ДСБ. От 2005 до 2009 година Атанас Атанасов е депутат от ДСБ, а от 2006 година е председател на софийската организация на партията. На местните избори през 2011 година става общински съветник в Столична община в групата на Синята коалиция.На извънредните парламентарни избори през октомври 2014 е избран за депутат от \"Реформаторски Блок\" .", "date": "10-june-2017", "title": "Атанас Атанасов бе избран за лидер на ДСБ"}
{"url": "http://www.dnevnik.bg/bulgaria/2017/06/10/2986658_lozan_panov_kum_sudiite_svobodata_ne_e_v_tova_koeto_ni/", "text": "Ще започна с ниското доверие в съдебната система, тъй като причините за това недоверие се крият до голяма степен и в самите нас. Не можем да продължаваме да се лъжем, че нещата не са такива, каквито са. Царят отдавна е гол, макар, че години наред едни от най-високопоставените субекти в съдебната власт ахкаха от възторг пред неговите одежди.Ако съдът е черният дроб на обществения организъм, това означава, че българското общество страда от тежка форма на цироза. Оздравителният процес минава през връщането на доверието в справедливостта, но преди това ние съдиите трябва да докажем, че сме способни да се борим с несправедливостта.В общ интерес е да посочим ясно и категорично онези магистрати, които са компрометирани, но за тази цел на първо място трябва да създадем такива условия за работата им, при които техните морални и професионални грешки да изпъкват. Защото сега доста често са маскирани от превъзхождащите ги по численост и качество недостатъци на законодателството и условията на работа. Ако бъдем честни, ще трябва да си признаем, че организацията на съдебната система не е създала предпоставки за възникването на онези недопустими явления срещу които ние сме призовани да се борим.,дори от дебат да бъде създадена онази законова рамка за българското правораздаване, при която моралните и професионалните грешки на съдиите да могат да изпъкват. А това означава, че каквито и да са критиките срещу съдебната система, нейните недостатъци са най-доброто извинение на политиците, че нещата не вървят, а не защото съдебната система не работи.Затова и отказват да я оправят, защото тя винаги е била най-удобната изтривалка. Разбираемо, че мнозинството от политическия елип изпитва напълно основателен страх от една сериозна и работеща съдебна система, която би била непримирима спрямо техните неправомерни деяния, много от които отдавна са известни на обществото.Нека припомня в тази връзка какво е казал Буров към депутатите:.Затова и преди година и половина с някои от вас провокирани от неслучилите се промени в Конституцията решихме, че е крайно време да излезем и да кажем, че не сме съгласни с това, което се случва. Че то не е полезно нито за нас, нито за гражданите. И за да призовем от гражданското общество да поиска от политиците тази реформа да се сучи. Тогава ние направихме голяма крачка и пречупихме в себе си убеждението, че мястото ни не е на улицата. Оттук нататък всяко връщане назад няма да говори добре нито за нас, нито за това, с което сме се захванали.Сигурно мнозина ще се съгласят с мен, че през годините неогласените, но съществуващи ограничения в системата все повече нарастваха.Медийните бухалки, които далече не служат на обществения интерес, са предизвикателство за силата на характера на всеки един магистрат. Цялата тази истерия безспорно създава усещането за контрол. А когато имаш усещане, че те контролират отвън, ти сам започваш да си налагаш автоцензура. В това е нашата драма.Съдията е независим по конституция. Съдията е независим във вътрешното си убеждение, което се оформя по проверим в мотивите към актовете начин. Съдията трябва да работи свободно и спокойно. Свидетел съм как хора, които влизат и остават в системата треперят, че в случай на критика към тях, има опасност да си загубят работата.Съдиите по силата на основния закон са независими и несменяеми, а това е напълно достатъчно да работим смело по съвест.Именно страхът, който се усеща в системата, е причината редица отговорни фактори да се упражняват върху гарантирането ни на още по-голяма независимост, а след това шумно обявяват, че са направили реформа.Всичко, което се случва, започна да прилича на онази история с камилата в пустинята. Голям керван преминава през пустинята, достигнали оазис, в който решили да нощуват. Но се оказало, че една скоба за завързване на камилите не достига. А никой не искал да стои и да пази незавързаната камила. Тогава единият от керванджиите, отишъл при камилата, взел въжето и съвсем точно повторил всички движения, сякаш наистина завързал камилата за скобата. Тя си легнала и през нощта прекарали спокойно.На сутринта отвързали камилите, всички се приготвили за път, с изключение на въображаемо вързаната камила, която отказвала да помръдне. Най-накрая керванджият се сетил какво да направи. Застанал до нея и развързал въображаемата скоба. Камилата веднага станала.Изводът от тази история, еОще Гьоте беше казал, че \"няма по-безнадеждно поробени от тези, които погрешно вярват, че са свободни\". Голяма мода е да се говори за корупцията в съдебната система, разбира се не без основание. Но дали некомпетентността не е тази, която създава най-подходяща среда за развитие на корупцията.Обезпокоителен е фактът, че през годините, качеството на правораздаване все повече намалява. Но колкото и по-компетентни хора работят в една система, толкова по-некорумпирани са те. Най-лесната плячка за корупционните практики винаги е бил некомпетентният магистрат.Време е да си кажем истината, за да можем ясно и категорично да стигнем до най-важният консенсус – в каква система искаме да правораздаваме. Време е да се обединим и да се почувстваме общност, защото в общността може да намерим сили да се справим с предизвикателствата. Но каква общност да създадем, когато допускаме да ни разделят. На София, на апелативни райони, на върховни, на окръжни съдии, на общи, на административни съдии и на какво ли още не.Истинска общност може да създадем, само ако се обединим зад ценности, които да отстоява всеки един от нас.Отговорът, струва ми се, че всички ние го знаем. Следващият ВСС е този, който ще се изправи пред всички тези предизвикателства. Какви хора ще решават нашите проблеми, зависи от нас. Или както казва Дъмбълдор от Хари Потър: \"Не нашите способности показват това, което сме всъщност. А нашият избор\".Всъщност изборите, които ще направим ще разкрият кои сме ние и кои са ценностите, които споделяме. Пожелавам на всички участници в днешното общо събрание една благотворна работа и ви моля да се вслушаме в съвестта си, която винаги знае правилните отговори. Другото би било обида за всеки един от вас. Запазете достойноството на българския съдия. От вас зависи.", "date": "10-june-2017", "title": "Лозан Панов към съдиите: Свободата не е в това, което ни заобикаля, а в това, което чувстваме (пълен текст)"}
{"url": "http://www.dnevnik.bg/bulgaria/2017/06/10/2986671_vodata_v_triavna_e_negodna_za_piene/", "text": "Водата на територията на община Трявна е негодна за пиене. Това съобщиха от \"Водоснабдяване и канализация\" – Габрово.Откритите водохващания са спрени, но тъй като е невъзможно да бъдат изключени каптажите, водоподаването няма да бъде изцяло спряно. Това се наложило след размътване на водоизточниците заради лоши атмосферни условия.От ВиК дружеството уточняват, че водата на територията на общината може да бъде използвана само за битови нужди, а когато е отново годна за пиене, местното население ще бъде информирано от общинските служители.", "date": "10-june-2017", "title": "Водата в Трявна е негодна за пиене"}
{"url": "http://www.dnevnik.bg/sport/2017/06/10/2986714_ostapenko_shokira_halep_i_e_novata_kralica_na_rolan/", "text": "Йелена Остапенко поднесе една от най-големите сензации в историята на  и грабна титлата при жените. Само два дни, след като навърши 20 години, латвийката вдигна победоносно ръце след страхотен обрат срещу Симона Халеп – 4:6, 6:4, 6:3 за час и 59 минути.Остапенко е първата непоставена тенисистка, която печели трофея \"Сузане Ленглен\", откакто Мима Яушовец прави това през 1977 г.Преди тазгодишния \"Ролан Гарос\" Остапенко имаше едва четири победи в турнирите от Големия шлем от общо 17 мача, като никога не беше преминавала по-напред от втори кръг.Успехът над румънката е и едва трети за латвийката над действаща тенистка от Топ 10.Мачът се превърна в сблъсък на две философии - Халеп заложи на консервативната стратегия и сигурна игра от основната линия, докато младата Остапенко спечели неутралните зрители с агресивните отигравания.Остапнеко завърши с 54 уинъра и 54 непредизвикани грешки, като не изневери на атакуващия си стил през целия мач.В първия сет имаше общо пет пробива – два за Остапенко и три за . Румънката спечели сета благодарение на по-големия си опит.Халеп показа голяма стабилност и макар, че направи само един уинър, спечели от чистата си игра, довела до само две непредизвикани грешки. За сметка на това сензацията Остапенко имаше 23 грешки в първия сет.Поражението в първия сет изнерви Остапенко и качеството в нейната игра изведнъж изчезна. Халеп беше много стабилна в защита и благодарение на това дръпна бързо с 3:0 във втория сет.Всичко изглеждаше приключило за младата латвийка, която разбра, че няма какво да губи и рискува максимално.Тя спаси общо седем възможности за пробив, за да докара нещата до 3:3 гейма, след като в един момент беше пред угрозата да изостава с четири. Остапенко усети колебанието у Халеп и успя да се възползва, затваряйки сета с 6:4.В третия сет битката се завърза, но Халеп отново се откъсна при 3:1. Последва изравняване за 3:3, а после и късметът позволи на Остапенко да излезе напред след пробив. Неин мощен удар се удари в мрежата и падна неспасяемо в полето на румънката.Именно пробивът за 4:3 се оказа решаващ в мача. Остапенко не допусна нов обрат и затвори мача с 6:3.Победата е общо пета трисетова за латвийката в тазгодишния турнир. Тя прекара повече от 40 часа на кортовете, за да грабне трофея.\"Още не мога да повярвам какво се случва. Обичам ви, радвам се, че споделяте този момент с мен. Симона е страхотна и аз знаех това. Пропусках, но си повтарях, че не трябва да спирам да бъда агресивна\", каза шампионката.След загубата Халеп се изкачи от четвърто на второ място в ранглистата, но пропусна да стане №1 при победа. Това е второ нейнопоражение в Париж след 2014 г.\"Искам да поздравя Йелена. Тя игра страхотно и заслужава победата. Наслаждавай се на успеха си\", каза Халеп след мача.", "date": "10-june-2017", "title": "Остапенко шокира Халеп и е новата кралица на \"Ролан Гарос\""}
{"url": "http://www.dnevnik.bg/bulgaria/2017/06/10/2986741_otpor_na_sudii_ot_provinciiata_sreshtu_kolegite_im_ot/", "text": "Изборът на членове за съдебния съвет от квотата на съдиите е белязан от отпор на магистрати от провинцията срещу колегиите им от София. Това се изразява в няколко насоки, една от които е изборът на комисии, който беше направен днес на общото събрание на всички съдии, което трябва да изслуша 27-те номинирани. От тях 15 са от съдилища в София, а останалите от провинцията.За това разказаха пред \"Дневник\" съдии от столицата, но и техни колеги от провинцията. В петък на извънредно заседание на съдийската колегия Калин Калпакчиев предупреди, че административни ръководители раздават на съдиите листчета с имената на седем кандидати, които да бъдат избрани в новия Висш съдебен съвет (ВСС). В обявения списък няма кандидат от София.Този списък се превърна в основна тема на съботното събрание. От една страна въпроси за този спъсък бяха задавани от магистрати към техни колеги, за които се твърди, че са в него. От друга страна темата беше коментирана и в коридорите на \"Интер експо център\", където се провеждаше изслушването. Имената на записаните в списъка не бяха оповестени от Калин Калпакчиев, но от изслушването днес по-скоро си пролича кои са те, тъй като въпроси за листа бяха задавани конкретно към няколко от кандидатите..Изборът на шестима членове на бъдещия съдебен съвет ще се случи следващата събота, като половината съдии ще гласуват електронно, а другата с хартиена бюлетина.Някои от магисртатите изразиха съмнения пред \"Дневник\" да харесат шестима кандидати и вероятно ще гласуват за по-малко, което означава че избор от пръв път няма да има. За да е избран кандидат той трябва да има повече от половината имащи право на глас. Подобно нещо се случи и на прокурорското събрание.\"Личи си, че Варна, Пловдив и Бургас са се обединили в контра акция срещу София. Това си пролича, например когато при избор на член в една от комисиите беше предпочетено предложение на магистрат от Районен съд Мадан, вместо съдия от Върховния административен съд, който е познат и с доказана репутация\", коментираха съдии пред \"Дневник\".", "date": "10-june-2017", "title": "Отпор на съдии от провинцията срещу колегите им от София бележи надпревата за съдебния съвет"}
{"url": "http://www.dnevnik.bg/sviat/2017/06/10/2986774_dvama_sutrudnici_na_tereza_mei_podadoha_ostavka/", "text": "Двама висши сътрудници на британския премиер Тереза Мей подадоха оставка, след като на предсрочните парламентарни избори Консервативната партия не успя да спечели мнозинство, съобщава БТА. Ник Тимъти и Фиона Хил поеха част от вината за лошия за консерваторите резултат. Двамата са ръководители на политическия кабинет на Мей.Тимъти съобщи на сайта на партията, че вчера е подал оставка. Според него причината за слабия резултат не е липсата на подкрепа за Тереза Мей и консерваторите, а неочакваният скок на подкрепата за лейбъристите.\"Поемам отговорността за моята роля в тази предизборна кампания, която се състоеше в това да отговарям за политическата ни програма\", посочи Тимъти.\"Може много да се разсъждава за причините за този резултат от изборите, но простата истина е, че Великобритания е разделена страна. Мнозина се умориха от мерките за строги икономии, мнозина са разочаровани или недоволни от излизането на Великобритания от ЕС\", пише още в изявлението на съветника на Мей.Информацията за оставката на Фиона Хил е на Би Би Си.", "date": "10-june-2017", "title": "Двама сътрудници на Тереза Мей подадоха оставка"}
{"url": "http://www.dnevnik.bg/sport/2017/06/10/2986664_ot_formula_1_obmisliat_kak_da_napraviat_sustezaniiata/", "text": "Новите собственици на Формула 1 и ръководството на ФИА започват съвместна програма, която трябва да направи състезанията по-интересни. От началото на сезона битката между \"Ферари\" и \"Мерцедес\" е много завързана, но основните притеснения са заради липсата на изпреварвания.В първите шест състезания имаше само едно изпреварване за първата позиция, когато в Барселона  мина пред Себастиан Фетел.Новият директор Рос Браун вече работи с екип от инженери, за да направят колите по-конкурентни на пистата. От началото на този сезон болидите станаха с близо 5 секунди на обиколка по-бързи, но изпреварвания няма.\"Ние се радваме, че още в първия ни сезон начело на Формула 1 имаме два отбора, които постоянно се борят за победите. Това не е наша заслуга, а просто идване на точното място\", каза Браун, който е част от ръководството на \"Либърти медия\", компанията, която купи .Другото притеснение на специалистите е, че разликата между трите водещи отбора \"Ферари\", \"Мерцедес\" и \"Ред Бул\", и останалите е прекалено голяма.\"Нека да не наричаме това група, която работи върху изпреварванията. Идеята ми е да направим състезанията по-интересни, а това започва от по-доброто разбиране на работата на колите. Промяната не трябва да е драстична\", каза още Браун в навечерието на състезанието за Гран при на Канада, този уикенд.Междувременно стана ясно, че Канада ще продължи да бъде част от календара на Формула 1 поне до 2029 г. Сегашният договор изтича през 2025 г., но ще бъде удължен.Канада е част от световния шампионат от 1967 г.", "date": "10-june-2017", "title": "От Формула 1 обмислят как да направят състезанията по-интересни"}
{"url": "http://www.dnevnik.bg/sviat/2017/06/10/2986742_turciia_i_rusiia_prizovaha_za_dialog_i_uvajenie_pri/", "text": "Турският президент Реджеп Ердоган заяви, че предприетите мерки спрямо Катар няма да доведат до решение на проблемите в Персийския залив. Той добави, че неговата страна няма да остави \"своите братя\" сами в тази борба, но подчерта, че ще продължи да полага усилия за мирното уреждане на кризата.Ердоган се срещна с министъра на външните работи на Бахрейн, една от страните, които прекъсна дипломатическите си отношения с Катар. Той е поискал проблемите в региона да се разрешат до края на свещения за мюсюлманите месец Рамазан.От своя страна руският външен министър Сергей Лавров изрази безпокойство пред катарския си колега шейх Мохамед Ал Тани от решението на арабските страни да скъсат отношенията с Доха и призова за преговори за решаване на кризата. Той добави, че противоречията трябва да бъдат решени с диалог, основан на взаимно уважение.\"Поддържаме контакти с повечето участници в протичащите процеси, осъществяват се телефонни разговори на президента на Русия с негови колеги в региона и днешният ни разговор ще бъде продължение на тези усилия\", отбеляза Сергей Лавров.", "date": "10-june-2017", "title": "Турция и Русия призоваха за диалог и уважение при решаването на кризата в Залива"}
{"url": "http://www.dnevnik.bg/bulgaria/2017/06/10/2986737_polovinata_ot_zadurjanite_slujiteli_na_putnata/", "text": "Половината от задържаните по подозрение за корупция дванадесет служители от Изпълнителна агенция \"Автомобилна администрация\" получиха обвинения, предаде \"Нова телевизия\". Емил Михайлов, Венцислав Георгиев, Николай Стоилов, Георги Младенов, Атанас Тодоров и Данчо Драганов са обвинени за участие в организирана престъпна група.Един ще отговаря и за подкуп. Петима от задържаните бяха освободени срещу парични гаранции, а само един – соченият за организатор Венцислав Георгиев, остава в ареста.Гаранцията за Атанас Тодоров и Николай Стоилов е по 7000 лв. за всеки от двамата. Останалите трима са с парична гаранция от по 1000 лева. Решението на съда може да бъде обжалвано.На 8 юни вечерта бяха извършени арести и обиски в автомобилната администрация заради продажба на книжки. Сред задържаните имаше и двама собственици на автошколи, но срещу тях няма повдигнати обвинения.Те са привлечени като свидетели. Сигналът за корупционната схема е получен в ГДБОП на 16 май тази година, но периодът, който се разследва, е от началото на миналата година.Схемата е обхващала изпитите за кормуване. Автошколите, заедно с техни хора в ДАИ, са плащали, за да се нагласи предварително жребият кой ще води изпита. Целта е била това да правят инструктори, с които резултатът да може да се манипулира, съобщава агенция \"Фокус\".В хода на разследването ГДБОП и спецпрокуратурата са открили над 116 хиляди лева в различни валути, скрити на различни места. Намерени са суми, скрити в книги, между документи и в автомобили. До този момент са направени 36 обиска.Сумите, които шофьорите са давали, за да са сигурни, че ще вземат изпита е между 50 и 100 лева.", "date": "10-june-2017", "title": "Половината от задържаните служители на пътната агенция получиха обвинения"}
{"url": "http://www.dnevnik.bg/sviat/2017/06/10/2986788_sporut_mejdu_katar_i_arabskite_strani_moje_da_dovede/", "text": "Спорът между Катар и други арабски страни може да доведе до война, казва германският външен министър Зигмар Габриел пред в. \"Франкфуртер алгемайне зонтагсцайтунг\", цитиран от БТА. Според него силното влошаване на отношенията между съюзнически и съседски страни в Залива е притеснително.Габриел допълва, че личните му разговори тази седмица с неговите колеги от Саудитска Арабия, Катар и Турция, както и разговорите по телефона с външните министри на Иран и Кувейт са подсилили неговите тревоги. \"След разговорите си тази седмица съм наясно колко сериозно е положението, но вярвам, че има и добри шансове да бъде постигнат напредък\", допълва Габриел.", "date": "10-june-2017", "title": "Спорът между Катар и арабските страни може да доведе до война, смята германският външен министър"}
{"url": "http://www.dnevnik.bg/sport/2017/06/10/2986789_hamiltun_shte_startira_ot_polpozishun_v_kanada/", "text": "Люис Хамилтън с \"Мерцедес\" спечели квалификацията за Гран при на Канада и ще стартира от полпозишън в утрешното състезание. Трикратният световен шампион буквално размаза конкуренцията и изпревари с три десети от секундата големия си съперник Себастиан Фетел.Това е 65-и полпозишън в кариерата на Хамилтън, като по този показател той се изравни с кумира си Аертон Сена. Единствен пред британеца вече е само Михаел Шумахер с 68.Британецът получи голям подарък след квалификацията, след като семейството на Сена даде оригинален шлем на бразилеца.Въпреки, че имаха сериозен проблем от началото на уикенда с намирането на скорост и бързо загряване на гумите, \"Мерцедес\" бяха на висота в нужния момент. Съотборникът на Хамилтън Валтери Ботас ще стартира трети, след като изпревари Кими Райконен.Топ 10 попълниха двамата пилоти на \"Ред Бул\" Макс Верстапен и Даниел Рикардо, Фелипе Маса с \"Уилямс\", съотборниците от \"Форс Индия\" Серхио Перес и Естебан Окон, както и Нико Хюлкенберг с \"Рено\".\"Ферари\" бяха много бързи през сезона дотук, но аз натиснах много здраво днес. Това беше една секси обиколка, колата беше фантастична. Благодаря на отбора\", каза Хамилтън след квалификацията.\"Не съм щастлив от представянето си, допуснах няколко неточности и не успях да наваксам. Ние обаче имаме нужния ритъм в състезателна дистанция, така че да видим как ще се представим утре\", сподели вторият от квалификацията Себастиан Фетел.За четвърти път от началото на сезона Хамилтън спечели квалификацията. За шести път в кариерата си той ще потегли първи в Канада, където през 2007 г. спечели дебютната си победа във Формула 1.", "date": "10-june-2017", "title": "Хамилтън ще стартира от полпозишън в Канада"}
{"url": "http://www.dnevnik.bg/sport/2017/06/10/2986739_grigor_dimitrov_zapochva_ot_vtoriia_krug_v_shtutgart/", "text": "Григор Димитров ще започне сезона на трева на турнира от сериите ATP 250 в Щутгарт. Първата ракета на България ще стартира от директно от втория кръг.Димитров е поставен под №2 в схемата и ще срещне в първия си мач победителя от двубоя между Андрей Кузнецов (Русия) и . Срещата ще е в сряда или четвъртък.При успех в този мач, Димитров ще се изправи срещу някой измежду Виктор Троицки, Беноа Пер, Николоз Басилашвили или квалификат.Водач в основната схема е , а наградният фонд на турнира в Щутгарт е 700 хил. евро.", "date": "10-june-2017", "title": "Григор Димитров започва от втория кръг в Щутгарт"}
{"url": "http://www.dnevnik.bg/sport/2017/06/10/2986802_hari_kein_spasi_angliia_v_bitkata_za_britaniia/", "text": "Новият капитан на английския национален отбор Хари Кейн спаси родината си в дербито срещу Шотландия. Централният нападател се разписа дълбоко в продължението, за да донесе равенството 2:2 на стадион \"Хемпдън парк\" в Глазгоу.  откри чрез резервата Алекс Окслейд-Чембърлейн, но шотландците обърнаха с два късни гола на Лий Грифитс, за да се стигне до още по-драматичното изравняване.Битката за Британия започна със скандал, след като повече от 45 хиляди шотландци по трибуните освиркваха химна на Обединеното кралство \"Бог да пази кралицата\". \"Гайдарите\", които са без победа над съседа си от 1999 г. се надяваха, че точно в 114-ото издание на сблъсъка ще победят.Домакините стартираха по-силно мача и обсадиха вратата пред Джо Харт. На стража на Англия обаче така и не му се наложи да се намесва.До почивката по-чистите положения бяха за Трите лъва, но Кейн и Маркъс Рашфорд нямаха късмет. Младият нападател на \"Манчестър юнайтед\" преодоля вратаря Гордън и стреля към опразнената мрежа, но ударът му беше избит от голлинията.В 70-ата минута Англия поведе чрез резервата Окслейд-Чембърлейн. Халфът, който се беше появил само 5 минути по-рано, навърза четирима защитници в синьо и след лек рикошет матира Гордън – 0:1.Домакините се вдигнаха на щурм в оставащите минути и подкрепяни от пълния \"Хемпдън парк\" успяха да обърнат англичаните.В 87-ата минута Лий Грифитс стреля неспасяемо от пряк свободен удар и с фалцов удар с левия крак не остави шанс на Харт. 2 минути по-късно шокът беше пълен, след като Грифитс още веднъж вкара от фаул. обаче не беше казал тежката си дума, като в 93-ата минута донесе точката на Англия. Той вкара след дълъг пас на Рахийм Стърлинг и елементарна грешка на шотландската защита, която го остави непокрит.Англия запазва първата позиция в група F на световните квалификации с 14 точки. Шотландия е 4-а с 8 точки.В друг мач от групата Словения победи с 2:0 аутсайдера Малта. Точни бяха Йосип Иличич и Миливое Новакович, който изигра последния мач в кариерата си.Словенците се доближиха на 3 точки от Англия.В група А Дания победи Казахстан с 3:1 като гост, а в група С Северна Ирландия се наложи с 1:0 над Азербайджан, отново като гост.", "date": "10-june-2017", "title": "Хари Кейн спаси Англия в битката за Британия"}
{"url": "http://www.dnevnik.bg/sport/2017/06/10/2986734_gabriel_jezus_sus_schupena_ochna_orbita_ot_macha_s/", "text": "Бразилия  в Мелбърн, но това не се оказа най-големият проблем на отбора. Футболната федерация на страната съобщи, че Габриел Жезус ще бъде извън терена за неопределено време.Нападателят беше изнесен на носилка след тежък сблъсък със съотборника си в  Николас Отаменди. След напревените прегледи стана ясно, че Жезус е със счупена очна орбита.Въпреки отпадането на нападателя от състава, треньорът Тите реши да не вика нов футболист за контролата с Австралия във вторник.Счупването на очна орбита може да е особено опасно. В зависимост от сериозността на контузията, може да се наложи операция или дори да бъде засегнато зрението.", "date": "10-june-2017", "title": "Габриел Жезус със счупена очна орбита от мача с Аржентина"}
{"url": "http://www.dnevnik.bg/bulgaria/2017/06/10/2986797_da_otstoiavash_pravata_si_s_usmivka_ili_kak_premina/", "text": "Над 3 хиляди човека, които спират движението по централен софийски булевард, с подвижна музикална система, обградени от полиция и пеейки знаковата песен на Глория Гейнър - I will survive. Така изглеждаше шествието \"София прайд\", в защита на правата на ЛГБТИ общността в България, което се състоя днес в София.Събитието беше мирно, премина без проблеми и събра много усмихнати хора. Посланието на \"София прайд\" - обществото да се освободи от предразсъдъците си, беше изразено единствено с позитивните емоции, музиката и цветовете, които шествието разнесе по сивия асфалт на софийските улици. Без гръмки изказвания, закани, провокации или нападки. С песните на Лейди Гага, Диана Рос, Мадона, Джордж Майкъл, които да се носят по столичните улици.Според организаторите в тазгодишното 10-то издание на \"София прайд\" са взели участие над 3000 човека. В тази бройка обаче не влизат десетките полицаи, които охраняваха събитието през цялото време. Кметът на София Йорданка Фандъкова не присъства на събитието, . Липсата й беше забелязана от зам.-кметът на Амстердам Ерик ван дер Бург. \"Дано догодина вашият кмет да бъде тук\", каза той. Подкрепа с присъствието си оказаха посланиците на Великобритания и Израел.Шествието на \"София прайд\" започна и завърши на улица \"Йосиф Гурко\" край паметника на Съветската армия, като описа кръг по централните улици и булеварди в столицата - \"Георги С. Раковски\", \"Княз Александър Дондуков\", \"Васил Левски\". След себе си то оставяше опашки от автомобили и тролеи на градския транспорт, недоволни шофьори, жители на София, които трябваше да чакат на спирките и други, които надничаха от прозорците и балконите на домовете си, под които преминаваше.Сборният пункт бе градината край паметника на съветската армия. Паркът бе разделен на зони с полицейски ленти и служителите на Столичната дирекция на вътрешните работи прилагаха цялата си строгост, за да не допуснат проблеми. В сигурността бяха включени полицейски кучета, мотори, джипове, бусове пълни със служители на реда, носещи щитове и палки. До проблеми обаче не се стигна. Макар и да имаше заявки за такива.Също в градината край паметника на съветската армия, но от страната към бул. \"Цариградско шосе\" се проведе . Там от 17 часа започнаха да се събират членове и симпатизанти на организацията, като дойдоха около 100 човека. Те прекараха почти час в мълчание, гледайки се един друг и подавайки си метли. Тяхното събитие, под надслов \"Да изчистим боклука\", беше сериозно следено от полицията, като подстъпите към другата част на парка, където бе сборният пункт за \"София прайд\", бяха препречени с огради и бусове на жандармерията.Когато обаче носиш камуфлажни панталони, кубинки и черна блуза с логото на \"Национална съпротива\" е трудно да останеш незабелязан, на фона на \"София прайд\". Така някои от националистите бяха забелязвани често по маршрута на шествието. Националистите снимаха шествието и се обръщаха към участниците в него с онази дума, която често футболните фенове използват, за да обидят съдиите на мачовете.Участниците в \"София прайд\" обаче имаха по-важни задачи - да покажат, че в едно общество всички трябва да имат еднакви права, които могат да бъдат \"завоювани\" и с музика и усмивки.", "date": "10-june-2017", "title": "Да отстояваш правата си с усмивка, или как премина шествието на \"София прайд\""}
{"url": "http://www.dnevnik.bg/sport/2017/06/10/2986817_voleibolistite_zagubiha_ot_kanada_v_nerven_mach/", "text": "Националният отбор по волейбол загуби драматично от Канада във втория си във Варна. В двубой, изпъстрен с много нерви и напрежение, \"кленовите листа\" показаха по-здрави нерви и спечелиха с 3:1 (27:25, 30:28, 21:25 и 25:23) за два часа и 31 минути.България не намери отговор на мощната канадска атака, а в решаващите моменти нямаше и късмет.Селекционерът Пламен Константинов заложи на същата стартова шестица, която , ден по-рано. Започнаха Георги Братоев, Николай Николов, Виктор Йосифов, Цветан Соколов, Николай Пенчев и Тодор Скримов, а либеро беше Теодор Салпаров.Двубоят се движеше точка за точка, като България поведе с 8:7 при първата техническа пауза. Последваха много силни минути за канадците, които трупаха актив главно чрез капитана Джон Перин и Греъм Виграс.Първият беше най-стабилния нападател на \"кленовите листа\", докато Виграс затрудни българския отбор със сервиса си. В края на гейма канадците се откъснаха и поведоха 22:18. След таймаут от Константинов последва изравняване за 23:23, но гостите показаха по-здрави нерви и затвориха гейма с 27:25.Ситуацията във втората част се повтори. България водеше до първата техническа пауза, но после капитанът на Канада Перин все нещата в свои ръце. Развоят премина през няколко обрата и равенства в резултата.Българският тим се изнерви, а няколко дискусионни решения на първия седия не подобриха ситуацията. Блокадата не работеше както обикновено и това позволи на Канада да спечели и втория гейм – 30:28.В началото на третата част Канада поведе с няколко точки и на полето се появи Розалин Пенчев, който смени Скримов. Това промени играта и България започна да действа доста по-уверено в атака. След няколко успешни изяви и в защита, българският тим спечели частта с 25:21.Това доведе до импулс за България и тимът отвори комфортна разлика в началото на четвъртия гейм. Няколко успешни атаки доведоха до 10:4, но добра контраигра на канадците и стабилна блокада им донесоха серия от четири поредни точки.Напрежението си каза думата и опитните волейболисти в българския тим не можаха да поведат отбора напред. Соколов нямаше ден, а дори и влизането на резервния разпределител Георги Сеганов не освежи играта.Канада съумя да поведе след втората техническа пауза и да задържи аванса си, спечелвайки гейма с 25:25.България остава на 8-о място в класирането на  с 5 точки. Отборът има 2 победи, а геймото отношение има 9 спечелени и 13 загубени.Последният мач от турнира във Варна е утре от 20:40, когато България приема олимпийския шампион Бразилия.", "date": "10-june-2017", "title": "Волейболистите загубиха от Канада в нервен мач"}
