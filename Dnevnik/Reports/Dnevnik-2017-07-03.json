{"url": "http://www.dnevnik.bg/sport/2017/07/03/3000541_andi_muri_zapochna_uvereno_zashtitata_na_titlata/", "text": "Лидерът в световната ранглиста Анди Мъри започна защитата на титлата от  с безпроблемна победа. Фаворитът на домакините надигра \"щастливия губещ\" от квалификациите Александър Бублик с 6:1, 6:4, 6:2 за 1.43 ч.Мъри реализира пет пробива от 12 възможности и допусна само десет непредизвикани грешки срещу 35 от ракетата на младия си съперник, за когото това беше дебют в \"Ол Ингланд клъб\".20-годишният руснак, който от миналата година се състезава за Казахстан, направи 15 аса, но и цели 12 двойни грешки. Той твърде рядко застрашаваше подаванията на световния номер 1, като спечели само 18 точки от ретур.Бублик оказа по-сериозна съпротива само във втория сет. В него той допусна ранен пробив, но имаше чудесен шанс да го върне, след като при 4:5 и сервис на Мъри поведе с 40:0. Миналогодишният шампион обаче обърна гейма, за да поведе с 2:0 сета.В началото на третата част мачът два пъти беше прекъсван заради дъжд и близо 45 минути не се игра тенис. Прекъсването на се отрази на концентрацията на лидера в световната ранглиста, който вече беше повел с пробив и 2:0. Той отново спечели подаването на Бублик за 5:2, след което при свой сервис сложи точка на мача.Мъри, който през миналата седмица отказа турнира в \"Хърлингам\" заради контузия в гърба, на моменти показваше, че изпитва болки, но в същото време демонстрира доста добро движение по корта.Във втория кръг двукратният шампион от 2013 и 2016 г. ще срещне атрактивния германец Дъстин Браун, който направи обрат срещу португалеца Жоао Соуза - 3:6, 7:6 (5), 6:4, 6:4.В същото време поставеният под №20 Ник Кириос напусна турнира още в първия ден. Австралиецът загуби първите два сета срещу французина Пиер-Юг Ербер - 3:6, 4:6, след което се отказа заради контузия в хълбока.Жо-Вилфред Цонга и Кей Нишикори нямаха проблеми на старта и постигнаха убедителни победи в три сета.Французинът, поставен под №12, надигра участващия с \"уайлд кард\" Камерън Нори от Великобритания с 6:3, 6:2, 6:2. Японецът, който е девети в схемата, даде само четири гейма на Марко Чечинато от Италия - 6:2, 6:2, 6:0.Във втория кръг Цонга ще играе с италианския квалификант Симоне Болели, а Нишикори очаква победителя от мача между Жюлиен Бенето и Серхий Стаговски. Място в следващата фаза от поставените намериха още №24 Сам Куери и №30 Карен Хачанов.", "date": "2017.07.03", "title": "Анди Мъри започна уверено защитата на титлата, Кириос се отказа заради контузия"}
{"url": "http://www.dnevnik.bg/razvlechenie/2017/07/03/3000490_koi_specheli_s_kinoigrata_az_prokletnikut_3/", "text": "Триста тридесет и шест души взеха участие в последната киноигра на \"Дневник\", свързана с анимационния филм \"Аз, проклетникът 3\". Този път тя бе под формата на три пъзела, по един за всяко ниво на играта, а всеки, решил правилно следващото ниво, попадаше по още веднъж в жребия за играта и имаше възможност да спечели 2 и дори три награди. Томболата бе изтеглена днес измежду 573 имена.А ето и при кого отидоха наградите:  отидоха при потребителите vas_965, kmp1423032995389708, cvk37524983 и zorizar.  - при sstan,  - при teod0ra и jan42525027.", "date": "2017.07.03", "title": "Кой спечели с киноиграта \"Аз, проклетникът 3\""}
{"url": "http://www.dnevnik.bg/bulgaria/2017/07/03/3000231_predpriemach_ili_naemen_slujitel/", "text": "Да започнеш собствен бизнес и да успееш да го наложиш на пазара не е лесна задача. Според Bloomberg 8 от 9 стартъп компании фалират през първите 18 месеца от създаването им. Така че ако се плашите от риска, може би предприемачеството не е кариерата, към която да се стремите.Успешните предприемачи обикновено са визионери, иноватори и изобретатели. Те не само не се плашат от провала, но и дори го приемат като урок, който би им помогнал да станат по-добри. Затова и две от качествата, които ги отличават от останалите, са постоянството и търпението. За предприемачите дори и да не се получи от първия път - важното е да се опитва.В същото време предприемачите остават фокусирани върху това, с което се занимават в дадения момент, а не се впускат във всяко ново начинание, което им се изпречи. Те предпочитат да работят върху една задача и да делегират по-маловажните, а не да казват \"да\" на всичко или да се опитват да вършат всичко сами. Те не се страхуват от хора, които са по-умни от тях, а се опитват да ги привлекат в екипа си, защото знаят, че така и бизнесът им ще бъде по-силен и успешен. Предприемачите не се плашат от промяната, а дори напротив - търсят я. Непрекъснато се учат и усъвършенстват.Всъщност не е нужно да притежавате свой собствен бизнес, за да имате мислене на предприемач. Затова и все по-често говорим за т.нар. вътрешни предприемачи в компаниите. Те са инициативни, търсят развитие за себе си и за бизнеса, не се плашат от провала или от това да излязат извън зоната си на комфорт с някой нов проект или задача.И ако все пак предприемачеството ви се струва твърде рисково начинание или пък мислите, че можете да използвате качествата си по-ефективно като \"вътрешен предприемач\", разгледайте обявите за работа на : търси  търси  търси: търси търси  търси:  търси  търси  търси: търси  търси   търси  търси:", "date": "2017.07.03", "title": "Предприемач или наемен служител"}
{"url": "http://www.dnevnik.bg/sport/2017/07/03/3000628_pironkova_predstavi_sobstvena_marka_s_koiato_shte/", "text": "Цветана Пиронкова представи собствена марка за облекла и аксесоари - Pironetic. Най-добрата българска тенисистка обяви създаването на новата линия в социалните мрежи в навечерието на първия си мач на \"Уимбълдън\".Във вторник Пиронкова ще запише 47-ото си поредно участие в основната схема на турнирите от Големия шлем. 29-годишната пловдивчанка, която игра полуфинал в Лондон през 2010 г. и четвъртфинал през 2011 г., ще се изправи срещу италианката Сара Ерани.\"За мен е истинско удоволствие да ви представя PIRONETIC. Създаден с много любов към модата и спорта, това е моят проект изненада, над който работя с екипа си вече цяла година. Реших, макар че имаме още много работа, че е време вече да дебютира на корта\", написа Пиронкова в страниците си във \"Фейсбук\" и \"Инстаграм\".\"Любимият ми турнир Wimbledon е най-подходящото място да ви загатна поне малко от това, което скоро предстои. Дано да ви хареса\", допълни българката. Тя заяви още, че предстои лансирането на новата й марка. Пиронкова ще излезе на корта с новата марка във вторник около 20.00 часа. Мачът й със Сара Ерани ще е четвърти и последен на корт №5, където първият двубой започва в 13.30 ч.Българската тенисистка, която заема 133-ото място в световната ранглиста, има две победи и две загуби в досегашните си четири двубоя с бившата финалистка от \"Ролан Гарос\".30-годишната италианка се намира 77 места по-напред в класацията на WTA, а най-доброто й индивидуално постижение на \"Уимбълдън\" е достигането до третия кръг през 2010 и 2012 г. ", "date": "2017.07.03", "title": "Пиронкова представи собствена марка, с която ще играе на \"Уимбълдън\""}
{"url": "http://www.dnevnik.bg/sport/2017/07/03/3000562_junoshite_startiraha_evro_2017_sus_zaguba_ot_angliia/", "text": "България загуби от Англия с 0:2 в първия си мач от  в Грузия. \"Трите лъва\" стигнаха до успеха чрез Мейсън Маунт още в първата минута и Раян Сесеньон само три минути след почивката.Българският отбор записа седма загуба от седем мача при третото си участие на европейско за юноши старша възраст от създаването на настоящия формат на турнира през 1992 г. Освен точка тимът няма и отбелязан гол в тези седем двубоя. Селекционерът Ангел Стойков заложи в стартовия състава на Димитър Шейтанов, Петър Генчев, Петко Христов, Андреа Христов, Ангел Лясков, Светослав Ковачев, Васил Добрев, Ивайло Найденов, Тонислав Йорданов, Иван Тилев и .Заради наказания треньорът не можеше да разчита на своя титулярен вратар и капитан на отбора Даниел Наумов (\"Лудогорец\"), както и на другия капитан и ключов играч в центъра на терена - Георги Русев (\"Елче\"). Шейтанов беше единственият страж в състава. ", "date": "2017.07.03", "title": "Юношите стартираха Евро 2017 със загуба от Англия"}
{"url": "http://www.dnevnik.bg/zelen/2017/07/03/3000555_uporebata_na_nailonovi_torbi_v_bulgariia_namaliava/", "text": "Употребата на найлонови торбички в България е намаляла наполовина (с около 50%), съобщи Министерството на околната среда и водите като се позова на от края на 2016 г. според които над 40% от потребителите в страната вече избягват да ги ползват и вместо това носят при пазаруване торби за многократна употреба.Тези данни са били представени на среща с природозащитници от Славея Стоянова, директор на дирекция \"Управление на отпадъците и опазване на почвите\" в МОСВ, съобщи пресцентърът на Министерството. Тя заяви, че на ниво Европейския съюз все още няма модел за оценка на резултатите от въведените изисквания, но допълни, че \"има промяна в манталитета на българина и вече се създава култура на намаляване употребата на найлоновите торбички\".\"Въпреки уверенията от представителите на отговорната институция, че въведената през 2011 г. екотакса дава положителен резултат, статистическите данни на НСИ сочат обратното,\" изтъкват от \"За Земята\" и цитират данни в продажбите на полиетиленови торбички за периода 2011-2014 г. Според тях в действителност огромна част от пазарските торбички в търговската мрежа не са подложени на екотакса, а контрол върху прилагането на новите изисквания към търговците също липсва.По повод Международния ден за свят без пластмасови торбички – 3 юли екоорганизациите \"Грийнпийс\" и \"За Земята\" застанаха пред сградата на Министерството на околната среда и водите, за да поискат от министъра на околната среда и водите Нено Димов да предприеме незабавни и решителни мерки за спиране на замърсяването с т.нар. найлонови торбички.Последиците от прекомерната употреба на пластмасови пазарски торбички бяха онагледени с аквариум, пълен с морските обитатели на бъдещето – водорасли и рибки, направени от пластмасови торбички. Участниците в събитието показаха и плакати с посланията на кампанията.По време на срещата е станало ясно, че министерството не възнамерява да предприеме допълнителни стъпки за намаляване на замърсяването с пластмасови торбички, посочват екозащитниците.\"Това бездействие и минимално прилагане на европейската директива води не само до продължаване и задълбочаване на повсеместното замърсяване с пластмасови торбички, но и до пропуснати приходи за държавния бюджет от екотакси, които биха могли да послужат запо-ефективни обществени информационни кампании,\" смятат еколозите.Организациите настояват за въвеждане на задължителна количествена цел за намаляване на потреблението за тънките пластмасови торбички за пазаруване (до 50 микрона дебелина) от 90 торбички на човек до 31 декември 2019 г. И 40 торбички на човек до 31 декември 2023 г.От \"За Земята\" предлагат въвеждане на продуктова такса за всички еднократни пластмасовиторбички за пазаруване без изключение (вкл. много тънките под 15 микрона) до 31 декември 2018 г. Налагане на окончателна забрана на пластмасовите торбички за еднократна употреба.", "date": "2017.07.03", "title": "Упоребата на найлонови торби в България намалява, съобщи екоминистерството"}
{"url": "http://www.dnevnik.bg/biznes/2017/07/03/3000522_ivailo_penchev_specheli_delo_sreshtu_finansoviia/", "text": "Административният съд в София постанови Комисията за финансов надзор да премахне от интернет страницата си доклада от проверката на компанията \"Окшънайз\" на Ивайло Пенчев. Това се вижда от решение на съда, взето след жалба на компанията.Проверката на регулатора срещу нея  и завърши с, който бе оповестен публично и все още е на страницата на ведомството, което не е негова практика.Собственикът на компанията , тъй като според него в случая се разкрива търговска информация.С решението си от 30 юни съдът постановява незабавно и безусловно прекратяване на действията на Комисията за финансов надзор, изразяващи се в публикуване на интернет страницата на институцията на доклада.Разпореждането подлежи на обжалване пред Върховния административен съд в 3-дневен срок от съобщаването му.Съдът не е приел аргументите на Комисията за финансов надзор, че при оповестяването на документа са спазени всички законодателни изисквания - за неразпространяване на лични и търговски данни.Освен това са приели аргументите на жалбоподателя, че докладът на практика е анонимен, тъй като не съдържа изходящ номер и дата, както се твърди в становището на председателя на КФН.След произнасянето на съда Ивайло Пенчев призова от страницата си във \"Фейсбук\" регулаторът да спази съдебното решение, макар че както се вижда от него то може да бъде обжалвано.", "date": "2017.07.03", "title": "Ивайло Пенчев спечели дело срещу финансовия регулатор"}
{"url": "http://www.dnevnik.bg/bulgaria/2017/07/03/3000547_dete_shte_moje_da_putuva_v_chujbina_bez_suglasieto_na/", "text": "Върховният касационен съд (ВКС) прие, че съдът може да разреши на непълнолетно дете да пътува в чужбина без съгласието на единия родител, но само за определен период от време, за определен брой пътувания или до определени държави. Това става известно от Повод за него е решение на Европейския съд по правата на човека по делото \"Пенчеви срещу България\". В него е прието, че отказът на ВКС да разреши неограничено извеждане от страната за период от една година на малолетно дете от майка му, без съгласието на бащата, е намеса в правото на защита на семейния живот на майката и детето.Върховните съдии приемат, че няма как при преценката си съдът да опази най-добрия интерес на детето, ако пътуването не е предвидимо във времето и пространството. Според ВКС произнасянето трябва да се случва следпреглед на конкретната семейна ситуация, както и да се прави балансирана преценка на интересите на всяка от страните и винаги да следва правилото, че интересите на децата са от първостепенно значение.\"При даването на разрешение за пътуване, следва изначално да бъде изключена възможността детето да бъде отведено в място на размирици, в място, където още не са отстранени последиците от скорошни природни бедствия или в място, където макар и временно, не е препоръчително пътуване. Така би се избегнала възможността детето да бъде поставено в риск\", пишат върховните съдии.Така се предотвратява възможността българската държава да бъде лишена от всякаква възможност за контрол върху действията на родителя, комуто са предоставени родителските права.В решението се тълкува и друга разпоредба от семейния кодекс - чл. 59, ал. 2, която предвижда, че ако съпрузите не постигнат споразумение, съдът служебно постановява при кой от тях да живеят децата и на кого от тях се предоставя упражняването на родителските права. Питането беше свързано с това дали е допустимо съдът да възложи съвместно упражняване на правата от двамата родители.Съдът приема, че ако няма съгласие съдът трябва да го възложи само на единия от тях.\"Чрез решението си по чл. 59, ал. 2 СК съдът изпълнява социалната си функция за предоставяне на адекватна защита на ненавършилите пълнолетие деца с оглед запазването на висшите им интереси и гарантира правната сигурност, задължавайки и най-вече вменявайки отговорност на \"по-добрия\" (с оглед интересите на детето) родител да се грижи за тяхното непосредствено отглеждане и възпитание, до постигането на общо съгласие относно упражняването на родителските права\", приемат върховните съдии.", "date": "2017.07.03", "title": "Дете ще може да пътува в чужбина без съгласието на единия родител до някои държави"}
{"url": "http://www.dnevnik.bg/sviat/2017/07/03/3000363_london_tiho_se_gotvi_za_otstupki_v_pregovorite_za/", "text": "Британските власти вече изоставят идеята да успеят да постигнат с Европейския съюз сделка за напускане без никакви щети и избор между политически контрол и достъп до единния пазар. Това споделят за \"Гардиън\" източници, запознати с преговорния процес.Според близките до преговорите служители на \"Даунинг стрийт\" вече осъзнават, че ще се наложи да изберат между икономическите интереси - като запазването на достъпа до европейския пазар и на привлекателността на Великобритания за работна ръка от ЕС - и добиване на максимално голям суверенитет.Представители на Брюксел досега неколкократно са изтъквали, че всяка възможност за запазвена на достъп до общия пазар ще включва и свобода на придвижване.Източниците разказват и че в министерството за Брекзит настроението рязко се е променило - твърдение, което институцията опровергава - от изборите насам. Нараства влиянието на финансовия министър  и то помага на кабинета да се фокусира върху въпроса дали икономическите интереси или суверенитетът ще са приоритет номер едно в преговорите на Обединеното кралство с Брюксел.През януари в речта си в Ланкастър Мей твърдеше, че Великобритания , като едновременно запази напълно търговските си връзки с 27-те държави членки и не отстъпи нито крачка назад за строгия контрол върху миграцията, съдебния суверенитет и плащането на \"сметката за развода\". Идеите на лейбъристите - които уволниха трима министри от кабинета в сянка, защото започнаха да се отнасят скептично към подобни позиции - не се различават радикално.Източниците на \"Гардиън\" обаче казват, че служители в британската администрация разработват за министрите проект, според който те ще бъдат изправени пред по-категоричен избор: дали да изберат компромиси, които ще ги доведат до отношения, подобни на тези в Европейската икономическа зона (Норвегия, Исландия и Лихтенщайн) или ще изберат много по-ограничени търговски условия като тези в СЕТА, търговското споразумение с Канада.\"В действителност има само два възможни избора и това е проблемът\", каза един от служителите за \"Гардиън\". \"Едната е с повече достъп (до ЕС) и по.малко контрол - малко подобно на ЕИЗ. Другото е с по-малко достъп и повече контрол, където в крайна сметка условията се доближават до СЕТА - по-класическо споразумение за свободна търговия, и то ако имаш късмет... Разбира се, позицията остава като в речта от Ланкастър, според която едновременно искаме достъп и контрол, но авторът на тази реч (Ник Тимъти, който  - бел. ред.) вече не е във влиятелна позиция.\"Нараства напрежението сред представители на кабинета, които искат Мей да допусне възможността за митнически съюз с ЕС, независимо от това колко опасна е идеята политически - участие в единния пазар подобно на ЕИЗ би изисквало да се осигури свобода на придвижване. Такава възможност същевременно би била привлекателна за бизнеса - особено в ситуация, в която разнобоят в правителството дава възможност да се чуят и заглушени в последните месеци гласове като тези на нуждаещите се от работна ръка британски фирми.\"Някои министри, като финансовия (Хамънд), които разбират това, а има и други, които не го разбират или не искат да го разберат,\" казва служителят, според когото министърът за Брекзит, Дейвид Дейвис, е някъде по средата между двете групи. Споменатият Хамънд миналата седмица изнесе реч в Берлин, в която предупреди, че \"дребните политически сметки\" може да попречат на \"икономическата логика\" и осмя подхода на правителството.Въпреки че министерството на Дейвис официално отрича да има промяна в нагласите за Брекзит, поне двама други високопоставени служители на институцията и на финансовото министерство са потвърдили.", "date": "2017.07.03", "title": "Лондон тихо се готви за отстъпки в преговорите за Брекзит"}
{"url": "http://www.dnevnik.bg/politika/2017/07/03/3000557_dsb_stabilnostta_na_borisov_e_parodiia/", "text": "Няма 100 дни откакто е конструирано Народното събрание и третото правителство на Бойко Борисов, а държавата се тресе от серия скандали, които превръщат така наречената стабилност на Борисов в абсолютна пародия, каза новият лидер на ДСБ Атанас Атанасов след заседание националното ръководство на партията. Според Атанасов \"картината в държавата\" е абсолютно нестабилна и то в началото на мандата на парламента и в правителството.За властта и управляващите не са важни приоритетите, които трябва да се защитават в българското председателство, а на на първо място нещата пак се свеждат до това, кой да разпределя порциите в държавата и между кои лобита, каза още Атанасов за. Той напомни, че от ДСБ първи са поискали парламентарна комисия, която да разследва въпроса дали има прикриване на корупционни практики в министерството за председателството на Лиляна Павлова. Атанасов поиска комисията да да работи прозрачно и в нея да бъдат публично изслушани Павлова, Мирослав Боршош и Бойко Борисов.Цецка Бачкова, която е заместник-председател на ДСБ добави, че все още не е ясно какви са приоритетите на българското председателство. Според нея спешно е необходим дебат по темата за да бъдат приоритетите на българското общество, а не на правителството. Тя каза още, че на сайта за председателството няма форма за кандидатстване и се запита какви ще бъдат кадрите, които правителството ще наеме. Бачкова обърна внимание и на заместник министъра на Лиляна Павлова – Олег Петков, който няма образование и специализации в европейски контекст е назначен за заместник-министър. Според Атанасов това е пример за отстраняване чрез повишение. Петков беше заместник-председател на ДАНС.Йордан Иванов, председател на организацията в Пловдив, каза, че приетите на първо четене промени в Данъчно-осигурителния процесуален кодекс (ДОПК) \"затягат примката около врата на българските граждани и върху малкия и среден бизнес\". Според Иванов намаляването на прага на разплащанията кеш представлява финансово робство. \"Искам да си представите как една възрастна жена, която трябва да си купи две крави за по 600 лв, трябва да отиде в най-близкия град, да открие банкова сметка, за да може да преведе парите\", каза Иванов.", "date": "2017.07.03", "title": "ДСБ: Стабилността на Борисов е пародия"}
{"url": "http://www.dnevnik.bg/sport/2017/07/03/3000389_glasut_na_otchetite_nedostijimiiat_ludogorec_i_krizata/", "text": "Средата на годината е времето, в което футболните клубове теглят чертата - и в спортен план, и във финансов. Ако в спортен всичко е видимо за зрителите въз осова на резултатите на терена, то във финансов е по-различно.В края на юни повечето клубове са обявили отчетите си за 2016 г. На фона на традиционно нестабилната обстановка в българския футбол вниманието се привлича от \"Лудогорец\" и \"Черно море\", които се оказват на двата полюса.Покрай продължаващата серия поредни шампионски титли и участието в Шампионската лига разградчани са като от друг свят. Отчетът на \"Черно море\" показва, че варненци се намират в много тежко състояние.\"Лудогорец\" отчита значително по-малка печалба спрямо 2015 г. За миналата година тя е 427 хил. лева, което е с малко над 3 милиона под постигнатия резултат от 2015 г.Впечатляващ се оказва ръстът на заплатите - с около 9 милиона за година. През 2016 г. сумата е 24.418 млн. лева спрямо 15.391 милиона за предната година. Възнагражденията за петимата членове на борда на директорите са 808 хил. лева.Общите приходи на \"Лудогорец\" за 2016 г. са 44.925 млн. лева, което е с над 10 милиона повече от 2015 г.\"Краткосрочните цели на дружеството са свързвани със спечелване на нова шампионска титла на България, както и класиране отново за групите на Шампионската лига. Дългосрочните цели на дружеството са свързани с развитие на детско-юношеската академия по футбол и интегрирането на собствени юноши в представителния мъжки отбор\", пише в отчета.Бъдещето пред \"Лудогорец\" изглежда спокойно, след като миналия сезон . Наскоро шампионите .Финансовият отчет на \"Черно море\" показва, че клубът е в тежко положение. Одиторът отчита \"загуба от текущия период и непокрита загуба от предходни години, в резултат на което е налице отрицателен собствен капитал\", както и \"текущи задължения, които съществено превишават текущите активи\" и \"отрицателни парични потоци от основна дейност\".Според специалистите това показва \"наличие на значителна несигурност, която може да породи съществено съмнение относно способността на дружеството да продължи да функционира като действащо предприятие и следователно то може да бе бъде в състояние да реализира активите си и да уреди пасивите си в нормалния ход на неговата дейност.\"Отрицателният собствен капитал е близо 50 млн. лева през 2016 г., а дългосрочните задължения са близо 5 милиона.\"Левски\" не е представил финансовия си отчет за 2016 г. В началото на тази година покрай управленската криза финансовият директор . Ключова роля в изчистването на част от тях има договорът с \"Виваком\".Наскоро Иванов си постави за цел това да е първата година от много време насам, в която . Клубът продаде двама от основните си футболисти - Божидар Краев и Мехди Бурабия.Одиторът на \"ЦСКА-София\" посочва, че дружеството е отчело загуба в размер на 2.646 млн. лева към 31 декември 2016 г., както и натрупани загуби от предходни години в размер на 5.017 млн. лева. \"Към тази дата стойността на имуществото (нетни активи) е с отрицателна стойност, която възлиза на 1.063 млн. лева и е под размера на вписания в търговския регистър основен капитал\", се казва в доклада.Според анализа данните \"са индикатор, че е налице съществена несигурност, която би могла да породи значителни съмнения относно способността на дружеството да продължи да функционира като действащо предприятие\". Ключово в този случай е това, че едноличният собственик на \"ЦСКА-София\" - ПФК ЦСКА 1948 АД, декларира, че ще осигури необходимата подкрепа за продължаване на дейността на дружеството.За заплати в клуба миналата година са дадени около 4.4 млн. лева. Общите разходи за 2016 г. се увеличават до почти 10 млн. лева спрямо 7.5 милиона за 2015 г., като в основата е процесът на преструктурирането на дружеството от миналото лято, когато се създаде \"ЦСКА-София\" и отборът започна да играе в Първа лига.", "date": "2017.07.03", "title": "Гласът на отчетите: Недостижимият \"Лудогорец\" и кризата в \"Черно море\""}
{"url": "http://www.dnevnik.bg/pr_sfera/2017/07/03/2996140_bulgarski_vina_s_izkljuchitelen_uspeh_na_nai-golemite/", "text": "Двадесет и девет отличия донесоха избите  и \"Кортен\" на страната ни само за 3 месеца. Медалите са спечелени на 5-те най-престижни конкурси за вино в света: Vinalies Internationales (Париж, Франция), Mundus Vini (Дюселдорф, Германия), Concours Mondial de Bruxelles (Белгия), Decanter (Лондон, Великобритания) и Le Mondial du Rose (Кан, Франция).От 40-те мостри вина, с които 2-те изби участват в 5-те международни конкурса,  са отличени – с 8 златни, 17 сребърни и 4 бронзови медала. \"Това е над 70% средна успеваемост, като на конкурса Decanter в Лондон успеваемостта ни е 100 % - всички 6 вина, с които участвахме, са отличени с медал\", пояснява Евгени Харамлийски, изпълнителен директор на \"Домейн Бойар\".Всяка година вината им печелят най-много отличия за България. За последните 10 години двете изби са донесли на България над 200 отличия. И през 2017г. \"Домейн Бойар\" и \"Кортен\" завоюваха над 30 % от отличията за страната ни. \"Признанията от международните конкурси помагат страната ни да бъде преоткрита като \"модерна винена дестинация\". А това означава по-устойчиво бъдеще за целия винен бизнес в България\", заключава Евгени Харамлийски.Вината на \"Домейн Бойар\" и \"Кортен\" с най-много златни и сребърни отличия от 5-те международни конкурса са: Domaine Boyar Chardonnay, Quantum Sauvignon Blanc, Elements Sauvignon Blanc, Boutique Collection Merlot & Malbec, Korten Wines Syrah, Korten Wines Cabernet Sauvignon, Korten Rose Syrah и Korten Natura Mavrud & Rubin.Вината от бутиковата изба \"Кортен\" спечелиха 3 големи златни медала, 6 сребърни и 2 бронзови. С два големи златни медала от конкурсите се откроява   купаж от типичните български сортове  Според компанията типичните български сортове имат добри възможности на световния пазар.\"Домейн Бойар\" е лидер в производството на качествени вина, с годишен оборот от над 23 милиона лева (за 2016 г.) и вторият по големина износител. Избите на компанията в Сливен и в Кортен произвеждат над 6 милиона бутилки вино годишно, като близо 4 милиона от тях се предлагат на най-големите и важни световни пазари- Англия, Бенелюкс, САЩ, Канада, Азия и др. \"Домейн Бойар\" има портфолио от 210 продукта, включително елитни серии и бутикови вина с над 92 точки по авторитетната международна скала на Робърт Паркър.Зад успеха на вината стои екип изключителни енолози: Капка Георгиева и Димитър Панов, създали първите български вина на световно ниво – Solitaire (\"Солитер\") още през 2004 г., Росен Георгиев, Дойчин Андреев, Магдалена Михова, Николай Минчев и др.\"Вината не се правят, те се създават чрез безкомпромисен и страстен фокус върху качеството и вниманието към детайлите\", заключава Евгени Харамлийски, изпълнителен директор на \"Домейн Бойар\".През последните 3 години \"Домейн Бойар\" се превърна и в един от най-големите вносители на престижни винени марки у нас - от Австралия, Нова Зеландия, Южна Африка, Чили, Аржентина, Франция, Италия и др. \"Домейн Бойар\" е единственият представител в България на Accolade Wines, Barton&Guestier, Constellation Brands (които са от 5-те най-големи винени компании в света), както и на редица други по-малки авторитетни изби. В портфолиото на \"Домейн Бойар\" са и , които ексклузивно се представляват от тях. ", "date": "2017.07.03", "title": "Български вина с изключителен успех на най-големите световни конкурси"}
{"url": "http://www.dnevnik.bg/sviat/2017/07/03/2999917_velikobritaniia_napuska_ot_dnes_konvenciia_dopuskala/", "text": "Великобритания ще даде днес началото на двугодишна процедура за изтеглянето ѝ от споразумение, което позволява на други европейски държави да ловят риба в зона между 6 и 12 мили от нейния бряг. По този начин си връщаме контрола над политиката за улов на риба, заяви в неделя министърът на околната среда Майкъл Гоув.Лондонската конвенция за риболова е от 1964г., т.е. преди Великобритания да стане член на Европеския съюз. С нея се позволява на кораби от Франция, Белгия, Германия и Холандия да ловуват в британски води. Същото важи и за британски кораби в техните води.\"Ние ще имаме контрол и ние ще можем да решаваме при какви условия да ги допускаме\", заяви Гоув пред Би Би Си. Той е едно от най-ярките лица на привържениците на напускането на ЕС и в неделя добави, че след като това се случи, Лондон ще може да увеличи контрола си над 200-милна зона или до медианната линия с Франция и Ирландия.\"Това е историческа крачка към изграждане на нова национална политика по риболова. Тя ще води към повече конкуренция, печалби и устойчива индустрия да цялото Обединено кралство, добави той. Според Гоув по този начин за пръв път от повече от 50 години страната сама ще диктува достъпа до водното ѝ простраство.По изчисления на правителството през 2015г. кораби на споменатите 4 държави са уловили около 10 000 тона риба в 12-милната зона.Майкъл Крийд, ирландският министър на земеделието, храните и търговския флот, заяви, че действията на Лондон са нежелателни и не помагат на никого, но и че не е изненадан, че това се случва в началото на преговорите за Брекзит, включващи и темата за единната политика по риболов и рибарство.Крийд, както и Европейската комисия, напомниха, че над Лондонската конвенция стои върховенството на единната европейска политика в сектора, така че промяната ще настъпи, когато има договореност между Великобритания и останалите 27 страни по прекратяване на действието ѝ.", "date": "2017.07.03", "title": "Великобритания напуска от днес конвенция, допускала чужди риболовни кораби в нейни води"}
{"url": "http://www.dnevnik.bg/video/2017/07/03/3000542_video_drugite_novini/", "text": "\"Другите новини\" е рубрика за уеб новини на БНТ.Акцентите от емисията днес:Световен ден без полиетиленови торбичкиПаметни монетиГьоте институт отваря онлайн бибиотекаТеатър в театъра отлага началото\"Карибски пирати\" без Джони ДепОперата в Сидни с ново светлинно шоуПовече сън за стройна фигура", "date": "2017.07.03", "title": "Видео: Другите новини"}
{"url": "http://www.dnevnik.bg/sviat/2017/07/03/3000571_za_pruv_put_siriia_otpechata_banknoti_s_lika_na_asad/", "text": "Ликът на сирийския президент Башар Асад се появи на банкноти за първи път, откакто той пое властта преди 17 години, предаде \"Ройтерс\".Новата банкнота от 2000 сирийски паунда влезе в обращение в неделя. Шефът на сирийската централна банка Дурайд Дурхам обяви, че я е отпечатана преди години, но решението да бъде пусната се е забавило \"заради обстоятелства като войната и флуктуациите в обменния курс.\"При сегашния курс 2000 паунда са около 4 щатски долара. В началото на конфликта стойността на валутата в Сирия беше значително по-висока - около 47 паунда за долар. През 2013 г. инфлацията в страната достигна историческо ниво от над 120%, а през 2016 г. беше около 50 на сто.Дурхам, цитиран от държавната агенция САНА, обяви, че \"сега е правилният момент\" банкнотата да се появи, без да даде подробности. По думите му тя е влязла в обращение \"в Дамаск и в много провинции\" в момент, когато режимът няма пълен контрол върху територията си.Банкнотата на стойност 2000 е най-голямата, която излиза от държавната печатница досега - предишната беше от 1000 паунда, а нейни по-стари версии носеха лика на бащата на президента, Хафез Асад.Лицето на сина му на новите банкноти не носи \"никакво политическо послание\", а е по-скоро начин сирийските власти да заявят, че икономиката и валутата на страната са в добро състояние, добави Дурхам, цитиран от \"Спутник\".През последните седмици властите в Дамаск правят различни стъпки, за да изпратят сигнал, че победата срещу \"Ислямска държава\" и опозиционни групировки е близо, а самият Асад , които са под контрола на силите му, за да вдъхне увереност на жителите.", "date": "2017.07.03", "title": "За пръв път Сирия отпечата банкноти с лика на Асад"}
{"url": "http://www.dnevnik.bg/bulgaria/2017/07/03/3000579_sudut_vurna_deloto_sreshtu_maslarova_zaradi_alogichen/", "text": "В обвинителния акт срещу бившия социален министър Емилия Масларова има \"алогични и абсурдни твърдения\", заради които не се е стигнало до осъдителна присъда, въпреки че за това е имало събрани годни доказателства.Това е един от изводите на апелативния съд, който връща случая, по който Масларова е подсъдима за т.нар. \"златен ремонт\" на социален център в Стара Загора, на прокуратурата. Случаят се точи вече седем години в съда, като пет от тях бяха на първа инстанция. През 2015 година Масларова беше оправдана по обвинението, че тя и още петима души са присвоили 11 млн. лв.Решението на апелативния съд, с което случаят отново се връща на държавното обвинение е на Снежана Душкова-председател, Карамфила Тодорова-докладчик и Иван Стойчев, съобщава сайтът \"Правен свят\". Първоинстанцият съд произнесе оправдателна присъда, като в мотивите съдия Димитрина Ангелова записа, че от нито една от експертизите не става ясно колко пари са били изхарчени в ремонта и дори наблюдаващият прокурор Калин Софиянски заявил в пледоарията си, че са присвоени около 8 млн. лева.(въпреки че в обвинителния акт е записано 11 млн. лв.)Вторинстанционният съд се съгласява с доводите, че обвинителният акт има неясноти и добавя още поне десет, но според апелативните съдии СГС е използвал пороците на обвинителния акт, за да оправдае подсъдимите, вместо да го върне на прокуратурата.Апелативните съдии записват, че обвинителният акт в случая не отговаря на стандартите за какъвто и да е юридически акт, тъй като е\"В такъв случай, контролиращият съд, несъгласен с решението по същество на първата инстанция, и виждайки основания за различен изход на делото, бива изправен пред невъзможност от своя страна да постанови правилен и законосъобразен акт, доколкото и пред него тези процесуални нарушения продължават да съществуват\", пише още в решението на съда.Според тях обаче в тезата на обвинението се съдържат факти за престъпления и конкретния твърдения за нанесени вреди.\"Настоящата инстанция намира, че за тези вреди са налице годни и достоверни доказателства и такива реално са причинени. Като цяло обаче, тези твърдения са поставени в дълбоко противоречива система, в която се отричат едни други, до степен да не е ясно какво в крайна сметка твърди прокурорът. Описанието е такова, че твърденията за лица и факти са драстично несъвместими едни с други, взаимно се изключват, както като факти, така и като правна оценка. В много висока степен прокурорът не е изпълнил задължението си да представи на съда ясно, стройно, пълно, логично и състоятелно фактическо и правно изложение\", пише още в решението на апелативния съд. ", "date": "2017.07.03", "title": "Съдът върна делото срещу Масларова заради \"алогичен и абсурден\" обвинителен акт"}
{"url": "http://www.dnevnik.bg/sviat/2017/07/03/2999212_kralicata_na_sreshtite_merkel_shte_se_izpravi_pred/", "text": "Срещите на световните лидери обикновено са плод на внимателна хореография, в която нищо не е оставено на случайността. Те се провеждат в отдалечени места, укрепени срещу демонстранти. Несъгласията се изглаждат предварително зад затворени врата.Но това не може да се каже тазседмичната среща на Г-20 в Хамбург, коментира Ноа Баркин за агенция \"Ройтерс\".Канцлерът Ангела Меркел пое голям риск, залагайки на нетрадиционна локация – събирането ще се проведе в центъра на северния пристанищен град, в който вече са планирани демонстрации. Меркел иска да демонстрира, че една здрава демокрация толерира протестите. Тя не може да си позволи провали преди изборите през септември.Възможно е тя да влезе в публичен сблъсък с президента на САЩ Доналд Тръмп по въпросите за климатичните промени, търговията и миграцията. \"Честно казано, трудно е да се предположи какво ще се случи в Хамбург\", твърди високопоставен германски източник на агенцията. \"Със сигурност няма да бъде демонстрирано единство\".\"Сигурността е най-големият проблем\", казва още той. \"Ще бъде провал, ако се стигне до събития като в Генуа\". През 2001 г. на срещата на Г-8 в Италия протестиращите влязоха в остри сблъсъци със силите за сигурност, един човек бе застрелян, а стотици – ранени. За Меркел залозите са високи – тя не може да допусне хаос и несъгласия.Канцлерът е родена там, а по-късно баща ѝ се е преместил в комунистическа Източна Германия. Нощните клубове на Хамбург дадоха тласък на кариерата на \"Бийтълс\", градът е един от най-големите търговски центрове в Европа и е дом на най-големите медийни компании в Германия.Бонус за Меркел е, че тя ще може да се похвали пред останалите лидери с новото архитектурно чудо – концертната зала Elphi, където ще ги събере на тържествена вечеря в петък.Правителството приема за свой актив факта, че ще разреши на протестиращи да изразят несъгласието си. Посланието е отправено към Тръмп, Владимир Путин и Реджеп Ердоган: толерантността към публичната критика е крайъгълен камък на уверената и отворена демокрация. \"В нашата страна хората имат право на протести\", каза говорителят на Меркел Щефен Зайберт. \"Всеки гражданин има това право, то важи и за Г-20\".Това послание обаче тежи на раменете на германската полиция. Ако тя не успее да опази реда, Меркел ще понесе загуба на свой терен. 20 000 полицаи с кучета, коне и хеликоптери, 7.8 км. стоманени бариери ще се грижат за сигурността.Десетки хиляди демонстранти планират да обкръжат конферентния център в сърцето на града. Според властите около 8000 ще бъдат анархисти и крайнолеви, които ще опитат да провалят срещата. Протестът им в навечерието на срещата е под надслова \"Добре дошли в ада\".\"Политиките на Г-20 създадхоа адски условия в много страни по света\", коментира Андреас Блехшмид, един от организаторите на демонстрацията на 6 юли, ден преди началото на двудневната среща. \"Искаме да им покажем, че и на тях може да им стане горещо\". Протести ще има и по време на същинската среща на 7 и 8.Полицията се бои, че може да стигне и до сблъсъци между привърженици на терористичната организация Кюрдска работническа партия (ПКК) и турски националисти, които подкрепят Ердоган.Доктрината \"Америка първа\" на Тръмп ще бъде най-голямото главоболие за Берлин. Някога обединеният Запад, воден от САЩ и Европа, притискаше държави като Русия, Китай, Индия и Бразилия към съгласие. Но влизането на Тръмп в Белия дом промени това. Китайският президент Си Цзинпин ще бъде най-добрият партньор на Меркел по въпросите на климата и търговията.Преди десет години, на срещата на Г-8 в Германия, Меркел успя да прикотка тогавашния президент Джордж Буш да подкрепи нова климатична сделка, след като, подобно на Тръмп, той бе дал заден ход. Медиите я нарекоха \"кралицата на срещите\" заради способността да уговаря деликатни компромиси. Но в речта си пред Бундестага миналата седмица тя призна, че компромиси в Хамбург не се предвиждат.\"Тези преговори няма да са лесни. Разликите помежду ни са очевидни и би било грешка да се преструвам, че не е така. Просто няма да го направя\".", "date": "2017.07.03", "title": "\"Кралицата на срещите\" Меркел ще се изправи пред протести и разделен Запад в Хамбург"}
{"url": "http://www.dnevnik.bg/sviat/2017/07/03/3000567_makron_zaplashi_parlamenta_s_referendum_ako_ne_se/", "text": "Френският президент Еманюел Макрон предупреди представителите на двете камари на парламента, че ще се обърне директно към волята на народа, ако не одобрят бързо предложенията му за институционални реформи, включително за съкращаване на броя на сенатори и депутати с една трета.В 90-минутна реч пред членовете на Националното събрание и Сената, произнесена в двореца Версай, той отново изтъкна принципите, които иска да се следват от новата власт в страната, но на практика повтори известни досега предизборни инициативи без много подробности:- Макрон предложи  в долната камара от 577 на 385, а на сенаторите - от 348 на 232. ()\n    - освен това президентът декларира намерението си, така че в нея да има повече пропорционално представителство, за да може да се се чуват гласовете и на по-малки партии-  за министри и служители на най-високо ниво- до есента , въведено след терористичните нападения- до края на годината Франция да започне т.нар.  и така да се даде пример на останалите 27 държави да копират на своя територия тази инициатива в подходящ формат.\"Искам тези дълбоки реформи на нашите институции да бъдат извършени в рамките на една година. Те ще бъдат внесени в парламента, но, ако се наложи, ще ги подложа на всенародно гласуване чрез референдум\", цитира думите му \"Ройтерс\".Според него само така Франция ще поеме по \"радикално нов път\". Макрон критикува и ЕС, че е \"изгубил посоката\" през последните 10 години сред раздуваща се бюрокрация. Решението на проблема с Европа е управлението да се поеме от \"ново поколение лидери\".Макрон говори за завръщане към \"колективното достойнство\" на Франция. \"В миналото процедурите взимаха върховенство над резултатите, правилата - над инициативността, живот на гърба на бюджета - над честността\", добави той.От изборната си победа в началото на май президентът рядко се среща с медиите, докато преди това беше техен чест гост. 39-годишният бивш банкер изненада с решението си да не даде обичайното обширно интервю в чест на 14 юли, националният празник на Франция.Хю Скофийлд от Би Би Си коментира по този повод, че Макрон се държи като Шарл де Гол - дистанциран държавен глава, който рядко говори, обгърнат е от своеобразна мистика и символизъм и стои издигнат над страстите на всекидневието. Той смята, че президентската институция е била принизена от предшествениците му - било като са се занимавали с прекалено много дейтайли, било като непрекъснато са флиртували с медиите.                    ", "date": "2017.07.03", "title": "Макрон заплаши парламента с референдум, ако не се разбърза с реформите"}
{"url": "http://www.dnevnik.bg/bulgaria/2017/07/03/2999909_preduprejdenie_za_obilni_valeji_i_grumotevici_ima_za/", "text": "Месец юли започна с , но прогнозата за днес, 3 юли, е за рязко понижение на температурите, обилни дълждове, гръмотевични бури и градушки. В сила са жълт код за 15 области и оранжев код за други 10 за опасно количество дъжд и гръмотевична активност в почти цялата страна. Заради възможни наводнения и проблеми в страната, вчера  на органите за реакция при бедствия.След първите дни на тази седмица, , сочи прогнозата на Националния институт по метеорология и хидрология към БАН, цитирана от Агенция \"Фокус\".В денонощието в началото на седмицата през страната от запад на изток ще премине студен атмосферен фронт и ще се развива мощна купесто-дъждовна облачност и на много места ще има интензивни валежи,придружени със . Значителни количестваще има в Северозападна и Централна Българияпривечер и в Източна. е обявен за почти цяла Северна България - Очакваните количества валежи там са 35-65 мм за 12 часа. При тази степен на предупреждение са възможни наводнения на имоти и в транспортната мрежа, прекъсвания в електроснабдяването, комуникациите и водопреносната мрежа. Възможно е да се наложи частична евакуация. Възможни са внезапни наводнения, пориви на вятъра и градушки и мълнии, които могат да нанесат поражения върху сградите. Съществува опасност при шофирането заради намалена видимост и аквапланинг.е в сила за останалата, по-голямата част от страната -  В тези области също се очакват силни гръмотевични бури, значителни валежи и градушки, но в по-малки количества - до 35 мм за 12 часа.През деня ще духа , с който ще нахлува хладен въздух. В източните райони вятърът все още ще е от североизток, но привечер и там ще се ориентира от северозапад., като от 44 миналата събота, максималните ще са между 19 и 24 градуса по Целзий. По-високи ще останат в Източна България. Температурите  ще паднат до около 16 градуса на 1200 метра и до 11 градуса на 2000 метра. Атмосферното налягане ще е по-ниско от средното за юли, вечерта ще започне да се повишава. Ще духа силен, временно бурен северозападен вятър, само по най-високите върхове преди обяд ще е южен.Преди обяд над  ще бъде предимно слънчево, а следобед ще се развивакупесто-дъждовна облачност, като валежи от дъжд, временно интензивни и придружени с гръмотевици ще има привечер. Възможни са и градушки. Ще духа умерен временно силен вятър от североизток, който по-късно ще се ориентира от северозапад. Максимални температури на въздуха ще са 26-27 градуса и температурата на морската вода ще е 25-27 градуса. Вълнението на морето ще е около 3 бала. главно в централните и източните райони от страната и температурите ще останат по-ниски, преди отново да се покачат след средата на седмицата.", "date": "2017.07.03", "title": "Предупреждение за обилни валежи и гръмотевици има за цялата страна днес"}
{"url": "http://www.dnevnik.bg/bulgaria/2017/07/03/3000022_gradushka_s_golemina_na_grahovo_zurno_valia_v_sofiia/", "text": "Градушка с размер на грахово зърно валя тази сутрин в София в продължение на над 5 минути. През нощта пък сериозна буря премина през столицата, като заради силния дъжд десетки дървета бяха съборени.Ледените късове обаче не обрауваха покривка и се разтопиха много бързо. Градушка е валяла и в Северозапдна България.От пресцентъра на столичната община уточниха, че четири екипа отговарят на всички сигнали свързани с валежите и градушките. До момента те са отреагирали на място на 11 сигнала за паднали клони на дървета, завирявания и счупени керемиди на покриви. Образувало се е завиряване на две кръстовища - на ул.\"Вардар\" и ул. \"Възкресение\" и на и ул. \"Кукуш\" и бул. \"Сливница\", като там работят и екипи на столичната пожарна.В момента градския транспорт се движи навсякъде по редовните си маршрути, с изключение на автобусни линии 45 и 77, които поради завиряването на ул.\"Вардар\" са отклонени по бул. \"Ал.Стамболийски\". Почистващите фирми в града ще почистят дъждоприемните шахти от паднали листа.Във всички райони на столична община има дежурни, които следят обстановката. Наблюдават се и нивата на речните корита, които към момента са в норма.", "date": "2017.07.03", "title": "Градушка с големина на грахово зърно валя в София"}
{"url": "http://www.dnevnik.bg/video/2017/07/03/2993547_video_kakvo_e_pomognalo_na_bkp_da_se_zadurji_tolkova/", "text": "\"Детски Дневник\" представя видеоуроците, които са базирани на текстовете в , споделян безплатно от фондация \"Софийска платформа\".Сборникът съдържа текстове на Иван Еленков, Георги Ганев, Евелина Келбечева, Момчил Методиев, Тони Николов, Мария Дерменджиева, Александър Кьосев, Ивайло Знеполски. Изданието е достъпно , може да бъде изтеглено и от прикачения файл или поръчано на хартия на . На отделните глави на публикациите са базирани и поредица видеоуроци. Те са достъпни на , на канала й в платформата за видеосподеляне , както и на .Предишните видеа:", "date": "2017.07.03", "title": "Видео: Какво е помогнало на БКП да се задържи толкова дълго на власт"}
{"url": "http://www.dnevnik.bg/bulgaria/2017/07/03/3000028_dps_specheli_kmetskite_izbori_v_antonovo/", "text": "Хайредин Мустафов е новият кмет на община Антоново, област Търговище. За представителя на ДПС са гласували 1907 души, съобщиха от Общинската избирателна комисия (ОИК), цитирани от БТА.Право на глас в частичните избори в общината имаха 5121 избиратели, като гласувалите са 3190 души. Недействителните бюлетини са 52, а 36 са гласували с \"не подкрепям никого\".Хайредин Мустафов спечели кметския пост в конкуренция с кандидата на ГЕРБ Али Алиев и на БСП Цветелина Йорданова. По данни на ОИК за Алиев са гласували 720 души, а за Йорданова - 473. В избирателната комисия няма регистрирани сигнали и жалби.До вота се стигна, след като кметът Танер Али бе избран за народен представител.", "date": "2017.07.03", "title": "ДПС спечели кметските избори в Антоново"}
{"url": "http://www.dnevnik.bg/sport/2017/07/03/2999941_francuzi_obviniha_skai_v_izpolzvane_na_zabraneni_ekipi/", "text": "Първият скандал в 104-ото издание на \"Тур дьо Франс\" вече е факт, след като отборът на \"Скай\" беше обвинен в използване на нелегална екипировка.Най-големият френски отбор - FDJ, чрез своя треньор Фред Грапе, твърди, че британците са добавили специални аеродинамични елементи под екипите на четирима свои колоездачи.Според Грапе по време на 14-километровия индивидуален часовник в Дюселдорф, с който започна \"Тур дьо франс\", \"Скай\" е действал непозволено, което му е донесло предимство между 18 и 24 секунди. Французите твърдят, че от подобни подобрения са се възползвали победителят в етапа Герант Томас, Крис Фрум, както и Васил Кириенка (3-и) и Михал Квятковски (8-и).По-малко от 24 часа след първия етап френският ежедневник \"Екип\" публикува серия от материали по темата срещу \"Скай\".Освен FDJ съставът на BMC, за който кара друг претендент за победата - Ричи Порт, също е подал оплакване заради нарушаване на правилника. Става въпрос за елементи вортекс, които са известни със своята лекота и аеродинамична ефективност.Според двата тима елементите поставени на ръцете и рамената на колоездачите изчистват вихрите и увеличават силата на притискане на колоездача, което спомага за по-високата скорост. \"Правилникът е ясен по този въпрос – всякакви добавяния под екипите са тотално забранени. \"Скай\" действа непозволено\", казва Фредерик Грапе пред \"Екип\".Според спортния директор на \"Скай\" Никола Портал обаче в облеклата на неговите колоездачи няма нищо незаконно. \"Всичко при нас е чисто, екипировката ни е проверена от комисарите и сме допуснати да стартираме с нея. Не сме толкова глупави да рискуваме да загубим Тура в първия етап, ние не мамим. Вортекс не е добавен към екипа ни, а е интегриран в него, което е много голяма разлика\", отсече Портал.Той заяви, че и други отбори използват подобна екипировка в етапите по часовник, но отказа да назове техните имена. Грапе твърди още, че използване на подобна екипировка намалява влиянието на въздуха между 5 и 7% и в същото време увеличава мощността, с която педалира колоездачът, между 24 и 33 вата.Часове по-късно \"Екип\" публикува мнението на уважавания професор по аеродинамика Берт Блокен, който потвърждава версията на Грапе. Блокен, който ръководи катедрата по аеродинамика в Технологичния университет в Айндховен, прави свои изчисления и твърди, че цифрите са идентични с изнесените от треньора на FDJ.\"18 секунди изглежда като напълно точна цифра. Съгласен съм, че правилата на UCI не позволяват подобни подобрения. Това е елемент, който дава аеродинамично предимство\", заключва професор Блокен.Председателят на журито на комисарите Филип Мариен побърза да \"прати топката\" в полето на UCI, като заяви: \"На базата на регламента нямах правно основание да забраня ползването на такива екипи\".Член 1.3.033 от правилника на UCI забранява носенето на неестествени елементи по екипа като крила и всякакви други добавки, подобряващи аеродинамиката.\"Колоездачите нямат право да поставят крила, подобрители и/или елементи под екипите си. Екипировката трябва да следва изцяло формата на тялото на състезателя\", пише в правилника.Преди години влизането на тези специални екипи за етапите по часовник, наречени \"втора кожа\", предизвикаха множество коментари. Някои смятат, че трябва да бъдат забранени изцяло по подобие на високотехнологичните костюми, които се използваха преди години в плуването.Факт е обаче, че подобни аероекипи се използват от спринтьорите и в етапите с масов старт, тъй като намаляват съпротивлението.Още след влизането си в професионалното колоездене \"Скай\" е едновременно обичан и отричан. Британският състав спечели Тура четири пъти в последните пет сезона и разби на пух и прах всички традиции в колоезденето.Много често обвиненията към отбора са, че освен успехите си в Тура, \"Скай\" не се представя добре в нито едно друго значимо състезание.Доминацията на \"Скай\" до голяма степен върна спомените за отбора на Ланс Армстронг US Postal (по-късно \"Дискавъри\"), който по идентичен начин печелеше безапелационно във Франция. Също както британците US Postal беше обвиняван в какво ли не, но колоездач от състава никога не даде положителна допинг проба.Черно петно върху репутацията на \"Скай\" лепна мистериозен медицински пакет, доставен на сър Брадли Уигинс през 2011 г., като и до днес отговорните органи не могат да докажат невинността на британеца и отбора му.Сред другите скандали около тима са съмнения за използване на механичен допинг, които не са доказани. Факт е обаче, че и до днес Крис Фрум не иска да оповести публично физическите си данни от последните две победи в Тура - през 2015 и 2016 г.В последната година мениджърът на тима сър Дейв Брейлсфорд търпи най-големи критики заради големите скандали около отбора си и дори беше помолен публично да се оттегли от ръководния си пост.Според мнозина британският тим е поредния, който мами по примера на US Postal, възползвайки се от огромните финансови средства на спонсора си. Според други обаче \"Скай\" е най-доминиращият отбор, който някога колоездачният свят е виждал.Самият сър Дейв Брейлсфорд обяснява всички победи на тима си с \"маргинални разлики\". Преди две години той разкри революционните методи за подготовка, които обаче колоездачните специалисти и до днес наричат просто хвърляне на прах в очите.", "date": "2017.07.03", "title": "Французи обвиниха \"Скай\" в използване на забранени екипи в \"Тур дьо Франс\""}
{"url": "http://www.dnevnik.bg/sviat/2017/07/03/2999940_shans_za_trump_ili_pobeda_za_putin_-_scenariite_za/", "text": "Най-очакваната в дипломатическите среди първа среща тази година ще е , отколкото подобава на разговор между президентите на САЩ и Русия, Доналд Тръмп и Владимир Путин.Разговорът им в кулоарите на  (макар американски медии да предупреждават, че неочаквано може да се организира и двустранна среща) идва, след като Путин неколкократно е изразявал очакване да работи успешно с американския си колега в последните месеци, но и е заявявал, че връзките между Москва и Вашингтон  в последните месеци. Тръмп от своя страна наскоро поиска от държавния секретар Рекс Тилърсън да изготви план за нормализация на отношенията, а едновременно с това  с твърденията за руска намеса в американските избори, като каза, че администрацията на предшественика му Барак Обама е трябвало да вземе мерки.Непредсказуемостта в реакциите на Тръмп също буди разнопосочни очаквания в американските медии по въпроса за какво и как ще си говорят Путин и Тръмп. \"Няма конкретен дневен ред - наистина ще стане дума за това, за което президентът иска да говори,\" каза съветникът на Тръмп за националната сигурност Хърбърт Макмастър, цитиран от \"Ню Йорк таймс\" и вашингтонското издание The Hill. Срещата може да има значими последици за американската външна политика, но участниците в нея може и да са по-внимателни предвид критиките към поведението на Тръмп по време на предизборната му кампания - заради хвалбите, които той тогава отправи към Путин и заради определяния от помощниците му като шега призив Русия да извърши хакерска атака по сървъри на демократите.\"Дневник\" обобщава сценариите за това как може да мине срещата, каквито са ги видели американски и руски официални представители и анализатори.Според Андрей Кортунов, който оглавява неправителствената организация Руски съвет за международни въпроси, Кремъл е наясно със сложната вътрешнополитическа обстановка в САЩ и вече изпраща сигнала: \"Не бързаме, можем да почакаме, докато ситуацията се успокои.\" Кортунов смята, че Москва не би се споразумяла за нещо, кето \"може да постави Тръмп в още по-опасна ситуация от тази, в която е сега.\"Ако Путин все пак очаква да се случи нещо на срещата с американския колега, то е да чуе, че Тръмп поема \"ангажимент да предотврати по-нататъшно влошаване на отношенията,\" казва Дмитрий Суслов от Националния изследователски университет \"Висша школа по икономика\" в Москва. \"Ангажиментът на думи обаче е почти максимумът, който можем да постигнем днес при администрацията на Тръмп,\" казва той, но добавя, че \"символичен жест\" в момента може да се окаже достатъчен - дори само защото може да я използва за вътрешнополитически цели, за да докаже, че \"Русия не е изолирана, че САЩ в известен смисъл я уважават и са готови да започнат да работят с Москва.\"Срещата крие известен риск и заради малкото време, което Тръмп има да се подготви за нея, като реши какви политики иска да следва в подхода си към Москва. \"Г-н Тръмп може и да не се подготвя за срещата, мислейки за резултати и изпълнение на цели, но можете да се обзаложите, че г-н Путин го прави,\" каза Майкъл Макфол, бивш посланик на САЩ в Русия по времето на Барак Обама. \"Голямата опасност при Тръмп и инстинктите му е, че той често определя \"добра среща\" като положителен резултат от среща с държавен глава, а при Путин е обратното.\"\"Путин ще дойде на тази среща с дневен ред. Той винаги идва подготвен,\" съгласява се Томас Греъм, управляващ директор в Kissinger Associates. Шефът му, бившият американски държавен секретар Хенри Кисинджър, се срещна с с Путин в Москва този четвъртък.Дни преди форума \"Асошиейтед прес\" отбеляза, че Тръмп е настоявал за самостоятелна, двустранна среща с Путин - със самостоятелен протокол и широко отразяване в медиите.В администрацията на Тръмп има много поддръжници на идеята да се запази дистанцията с Русия. По-агресивно настроените към руската политика се притесняват, че поради тази причина, както и заради заявките, които от месеци дава за възможно приятелство в Путин, президентът ще е готов да отстъпи много, за да му се хареса.Британският вестник \"Гардиън\" пък съобщи че по данни на източници в президентската администрация Тръмп е поръчал на съветниците си по национална сигурност да съставят списък с отстъпки, които той може да предложи като разменна монета на срещата с руския лидер. И Москва, и Вашингтон опровергаха твърденията. Не е ясно обаче какво очаква да получи Тръмп в замяна, казва \"Гардиън\".Само една точка в списъка е известна - САЩ могат да върнат на руските дипломати два обекта, които администрацията на Обама поиска те да напуснат в отговор на предполагаемата руска намеса в изборите. Според вестника обаче в Съвета по национална сигурност към Държавния департамент на САЩ са против едностранни отстъпки за Москва. Някои служители в администрацията на Тръмп са против идеята Тръмп и Путин изобщо да се срещат и според тях те трябва да ограничат контакта си единствено до \"неформална беседа\".\"Доналд Тръмп и Владимир Путин имат възможност да поправят връзките между държавите си, когато се срещнат,\" каза Хенри Хисинджър в петък, ден след срещата с Путин, цитиран от \"Ройтерс\". От Кремъл обаче уверяват, че някога служилият като посредник между държавни лидери Кисинджър ще има подобна роля и за предстоящата среща.\"Това е възможност да се осъществи напредък не само като се подобрят отношенията, а и като се подобрят ситуациите по света чрез съвместни усилия,\" каза той на конференция, посветена на международните отношения. Американският президент прие бившия държавен секретар в Белия дом преди малко повече от месец, през май.В петък външният министър Сергей Лавров обяви в обръщението си по време на конференция в Русия, че срещата би трябвало да изясни в известна степен отношенията между Вашингтон и Москва и че би трябвало да помогне в период, в който те са в необичайно ниска точка.\"Виждаме, че повечето държави са притеснени от тези ненормални отношения, на които станахме заложници заради вътрешнополитическите борби в САЩ,\" каза Лавров, цитиран от ТАСС. \"Очакваме срещата между президентите в Хамбург да изясни възможностите в руско-американското сътрудничество.\"Той добави, че въпреки обстановката първата среща между \"лидерите на двете най-големи сили,\" които досега са общували само по телефона, ще помогне на фона на безпрецедентния \"лов на вещици\" и отровната политическа атмосфера в САЩ. (Самият Тръмп също  през май, коментирайки атаките срещу себе си.) Лавров същевременно изрази оптимизма си: \"Американското общество има инстинкти за самосъхранение, както и американската политическа система.\"\"Има много въпроси свързани с Русия, но все още няма политика относно Русия,\" каза Джефри Ратке, заместник-директор на програмата за Европа на Центъра за стратегически и международни изследвания, цитиран от \"Ню Йорк таймс\". \"Наистина има рискове, когато външнополитическият процес е толкова дезорганизиран, колкото изглежда е при сегашната администрация. Има риск да се поемат ангажименти в дадена област,засягащи други интереси, които не са били обсъдени докрай.\"Според бившия посланик в Русия Майкъл Макфол досега не е имало толкова добра възможност за Тръмп да покаже сила, като открито подхване темата за вмешателство в руските избори и покаже, че Москва не може да го заблуди – нещо, което в Кремъл не биха очаквали. \"В Москва има усещане, че Тръмп е някак наивен за тези неща и просто не разбира,\" каза той. \"Човек не би искал първата му среща с Путин да му създаде образ на слаб и наивен. С малко кратки фрази по същество той би могъл да поправи впечатлението.\"\"Тръмп иска срещата с Путин да остане в историята,\" каза американистът Михаил Синелников-Оришак в ефира на радио \"Спутник\". Той обаче предупреди, че не си струва да се очаква какъвто и да било пробив в двустранните отношения по време на срещата. \"Ще става дума основно за взаимоотношенията между двама конкретни лидери. В дългосрочен план, разбира се, това може се окаже в услуга, но да се очаква, че след тази среща Русия и САЩ веднага ще се договорят, ди било лекомислено,\" каза Синелников-Оришак.В коментар за онлайн изданието РБК Михаил Троицкий е скептичен по въпроса дали срещата може да се окаже значима за двустранните отношения. Според него Москва се надява да подобри преговорните си позиции в бъдеще и не би искала да си \"връзва ръцете\" с ангажименти в подобен формат. Тя не само не иска подобрение \"на всяка цена\", а напротив, устройва я неопределеността в отношенията със САЩ и със Запада като цяло, тъй като очаква да получи по-добри позиции след очаквания от нея \"разпад на западноцентричния световен ред\".Подобна позиция споделя за Си Ен Ен и Джил Дохърти. \"Нищо не е оказало толкова голямо влияние върху президентството на Доналд Тръмп, колкото Владимир Путин и това помага да се обясни деликатността на ситуацията.\" Според нея няма съмнение, че и двамата желаят тази среща, нито пък че искат да говорят за много неща, предвид разногласията си за Украйна, Сирия и ядрените оръжия и въпросителните около предполагаемата руска намеса в миналогодишния вот. Дори срещи в кулоарите обаче следват внимателно изработен сценарий.Предвид колко \"радиоактивна\" се оказа темата Русия за Тръмп, дори само ръкостискането може създаде пиар криза - достатъчно е човек да си спомни фурора, който споделеният смях на президента, руския външен министър Лавров и руския посланик Кисляк в Овалния кабинет предизвикат у част от обществеността. Затова, смята Дохърти, големи очаквания за разговора между Тръмп и Путин са напълно излишни.", "date": "2017.07.03", "title": "Шанс за Тръмп или победа за Путин - сценариите за най-очакваната среща в кулоарите на Г-20"}
{"url": "http://www.dnevnik.bg/sport/2017/07/03/3000024_bulgariia_zapochva_dnes_uchastieto_si_v_evropeiskoto/", "text": "Българският национален отбор започва днес участието си в  в Грузия. С надежда да постигне първа победа на европейски финали в тази възрастова група, а защо не и за нещо повече.Възпитаниците на Ангел Стойков излизат срещу Англия в 16.30 ч. българско време на стадион \"Михаил Месхи\" в Тбилиси. В другия двубой от група В, който стартира три часа по-късно, се срещат Германия и Холандия.\"Не мога да кажа кой е най-силен в нашата група, защото това са световни сили. Всеки иска да премине напред, в това число и ние. Имаме достатъчно добър отбор, за да се класираме на полуфинал, но дори самото ни участие на първенството е успех\", коментира селекционерът Стойков.България ще участва на европейско за юноши до 19 години едва за трети път от създаването на настоящия формат на турнира през 1992 г. Предишните два бяха през 2008 г. при Михаил Мадански и през 2014 г. при Александър Димитров. И в двата случая националните допуснаха по три загуби в три мача и не успяха да отбележат нито един гол. Надеждите сега обаче са повишени заради доброто представяне в квалификациите. България премина през две пресявки, за да си осигури място на Евро 2017.В първия кръг отборът спечели първото място в група с Португалия, Беларус и Дания. И макар да беше избран от четвъртна урна за елитния кръг, съставът на Стойков записа още едно първо място след равенство срещу Израел и победи над  и Босна и Херцеговина.\"Да, мисля, че сме готови. Всички футболисти се разбираме, чувстваме се добре и ще се опитаме да постигнем нещо. Целта е да се представим добре и да излезем от групата\", По думите му отборът винаги има високи цели. \"Не отиваме като аутсайдер, а като печеливш отбор. Треньорът изисква много от нас. Не ни е отписал, а има нужното доверие в нас\", допълните нападателят на \"Славия\". ", "date": "2017.07.03", "title": "България започва днес участието си в европейското за юноши до 19 г."}
{"url": "http://www.dnevnik.bg/bulgaria/2017/07/03/3000035_valentin_dimitrov_e_poiskal_predsrochno_osvobojdavane/", "text": "Бившият шеф на столичната \"Топлофикация\" Валентин Димитров, известен като Вальо Топлото, е поискал да бъде освободен предсрочно от затвора в София. Това обяви правосъдният министър Цецка Цачева пред БНТ. Администрацията на затвора обаче не се е съгласила, тъй като той все още не се е поправил, каквато е целта на предвиденото в закона наказание лишаване от свобода.Тя уточни, че е поискала повече информация за случая и е получила устен отговор, че той няма да бъде освободен. Тази седмица предстои заседание на Софийския градски съд, където ще бъде разгледан казусът.Димитров е в затвора от 2015 г., след като получи ефективна присъда от три години за безстопанственост. Той вече беше оправдан преди около година по делото за валутни престъпления. В момента той е обвинен по делото за пране на пари в размер на 12 млн. лв., като не е платил около 2 млн. данъци.Цачева обясни, че Димитров се е възползвал от промяната в закона, която позволява на затворниците да поискат сами предсрочното си освобождаване. Правосъдният министър допълни, че промяната на закона е дошла след препоръка на Европейския съд за правата на човека.От нея се опитаха да се възползват двама членове на групата за отвличания \"Наглите\", които в момента излежават присъдите си. След силен обществен натиск  Ивайло Ефтимов, известен с прякора си Йожи, и Любомир Димитров, известен с прякора Гребеца.Цачева каза още, че административната реформа в министерството ще обхване около 100 услуги, за които се изискват между 10 и 14 документа. 31 от тези услуги могат да бъдат опростени още тази година, като всички те са свързани с даването на пълномощно. Това щяло да стане, когато се въведе регистър на нотариусите.Цачева уточни, че в следващите три месеца ще бъдат подготвени промените на законовите актове, за да се задвижи административната реформа.", "date": "2017.07.03", "title": "Валентин Димитров е поискал предсрочно освобождаване"}
{"url": "http://www.dnevnik.bg/bulgaria/2017/07/03/3000023_razlikata_mejdu_slujbite_i_mafiiata_e_razmita_smiata/", "text": "Още от късния комунизъм през прехода и до ден днешен между службите и мафията в България разликата е размита. Това коментира пред Би Ти Ви зам.-председателят на ДСБ и бивш депутат Радан Кънев. Междуетническите конфликти като този в Асеновград, се разпалват от ченгета на ДАНС, каза той и допълни, че държавата е проядена от мафията и няма реално правосъдие.Той даде за пример и фалита на КТБ. \"Представители на ДАНС, която е сред тежките виновници за този провал, не отговориха има ли в банката техни агенти или не. Естествено че е имало, банката държеше парите на военната промишленост\", допълни той. Като друг пример за овластяване на ДАНС Кънев изтъкна, че неин висш служител днес е зам.-министърът, отговарящ за българското председателство на ЕС, а единственият чужд език, който знае, е руският. Сайтът на председателството е подигравка, има версия само на български език, изтъкна Кънев.Освен за ремонта на НДК не знаем нищо за българското председателство. Този конкретен скандал го компрометира, посочи десният политик. Той нарече конфликта Павлова - Боршош очевиден сблъсък на котерии и изрази \"тежки съмнения\" за обществените поръчки около ремонтите на сградата.\"Затова говорим за модела Кой. Има проблем с просмукването на вътрешни мафиотски и външни геополитически интереси. Трябва да гледаме ще се реформира ли прокуратурата, какво ще се случи във Висшия съдебен съвет, службите ще поведат ли истинска война с мафията, защото ако това стане, проблеми като Катуница и Асеновград няма да съществуват\", заяви той.", "date": "2017.07.03", "title": "Разликата между службите и мафията е размита, смята Радан Кънев"}
{"url": "http://www.dnevnik.bg/na_put/2017/07/03/2996091_selata_pashovi_avramovo_i_jundola_tam_kudeto_horata_sa/", "text": "На по-малко от два часа път от София и на около час и половина от Пловдив, тъкмо там където се сливат величествените извивки на Рила и Родопите, са сгушени три китни планински селца – Пашови, Юндола и Аврамово. Това е едно от малкото кътчета, откъдето може да се видят в един пейзаж покритите с борови гори била и снежните върхове на пищните красавици Родопа, Рила и Пирин; където човекът е малък и слаб, а природата е всемогъща и величествена.Посетете това вълшебно кътче дори и само за един ден. Със сигурност ще останете доволни. И, твърде вероятно, една идея променени към по-добро.", "date": "2017.07.03", "title": "Селата Пашови, Аврамово и Юндола – там, където хората са човеци, а не конкуренти"}
{"url": "http://www.dnevnik.bg/bulgaria/2017/07/03/3000029_suvetnik_na_radev_gerb_si_osiguri_postoianno/", "text": "Със създаването напо процедурата на избор на нов изтребител за армията ГЕРБ си създаде постоянно действащ трибунал, с който да бъде атакуван президентът Румен Радев. Това заяви пред Би Ти Ви .Той нарече новия парламентарен орган \"комисия анти-Радев\".По думите на Стоянов в публичните си изказвания лидерът на парламентарната група на ГЕРБ Цветан Цветанов си е послужил с неверни и манипулативни твърдения. Той даде примес аргумента на Цветанов за броя произведени самолети на компаниите, подали оферти, което по думите му е нерелевантно към избора. Стоянов, който дълги години е бил на високи позиции във военната авиация, иронизира като даде за пример руски модели, от които са произведени повече бройки, отколкото Ф16 или \"Грипен\". Съмненията за корупция при сделката за шведските самолети пък коментира с данни за нивото на корупция в Швеция, в САЩ и в България.Стоянов каза, че процедурата с конкретни заковани дати за подаване на оферти, за разглеждането им и за обявяването на резултатите, е подписана от министрите Николай Ненчев и Божидар Лукарски от второто правителство \"Борисов\". Затова служебното правителство не е имало друг изход освен да ги спази, защото обратното би било лош знак към партньорите. Запитан дали войната се води от \"Дондуков 1\" (адресът на Министерския съвет), секретарят на президента отговори \"не бих казал\" и подчерта, че нападките са били направени на пресконференция на ГЕРБ.Стоянов се ангажира, че втората стенограма по казуса КТБ ще бъде публикувана след като приключат процедурите по разсекретяването й.Той потвърди, че началникът на кабинета на президента Иво Христов няма допуск до класифицирана информация, но увери, че законът се спазва в пълен обем.", "date": "2017.07.03", "title": "Съветник на Радев: ГЕРБ си осигури постоянно действащ трибунал срещу президента"}
{"url": "http://www.dnevnik.bg/bulgaria/2017/07/03/3000040_trima_dushi_sa_zadurjani_sled_snoshtniia_protest_v/", "text": "Трима души са арестувани след снощния многоброен протест в Асеновград. , което премина през града, като сред участниците имаше десетки мотористи и представители на футболни агитки.Повод за протеста в Асеновград стана нападението на група роми над деца и треньори от клуба по гребане. При  7 души пострадаха, а деветима от нападателите бяха арестувани.Единият от арестуваните е Петър Низамов-Перата, който стана известен покрай т.нар. граждански патрули, които обикаляха района на границата с Турция, за да ловят нелегални мигранти. Той е нападнал оператора на Би Ти Ви Петър Джанаваров, докато протестиращите опитвали да нахлуят в ромската махала. Другите двама задържани са с обвинения за хулигански действия.Снощи, по време на протеста в Асеновград, в Пловдив след скандал между две ромски фамилии в \"Шекер махала\" се стигна до стрелба с ловна пушка. Шест души са настанени в болница с прострелни рани, а един е бил намушкан с нож в гърба.Задържани са седем души, като вече е образувано досъдебно производство. Заради свадата се наложило няколко коли на жандармерията да се изтеглят от протеста в Асеновград и да тръгнат към Пловдив. По инфрмация на \"Нова телевизия\" причината за свадата, прераснала в стрелба, са снимки на снаха от едната фамилия. Фотосите били разголени и публикувани в социалните мрежи.", "date": "2017.07.03", "title": "Трима души са задържани след снощния протест в Асеновград"}
{"url": "http://www.dnevnik.bg/sviat/2017/07/03/3000042_venecuela_uvelichi_minimalnata_zaplata_s_50_tia/", "text": "Властите във Венецуела увеличиха с 50% минималната заплата и така тя стигна 12.5 долара на черния пазар или 97 532 боливара, съобщава агенция \"Ройтерс\".Третото увеличение от началото на 2017 г. обаче не е достатъчно за компенсиране на инфлацията. Предвид спада на курса на  увеличението означава 17-процентен спад на покупателната способност на населението.Спадът на валутния курс засили тежката , при която милиони изпитват затруднения да намерят или да купят храна. Курсът на боливара спадна с 99.7% след избирането на  през 2013 г., но неговото правителство обвинява за проблемите спекуланти и опозицията.\"След неморалната кампания, която фиксира цените чрез фалшив долар в чужбина, ще сложим белезници на цялата спекулантска кампания\", заяви Мадуро. Над 80 души са загинали в протестите срещу него от април насам.", "date": "2017.07.03", "title": "Венецуела увеличи минималната заплата с 50%, тя достигна 12.5 долара на черния пазар"}
{"url": "http://www.dnevnik.bg/sport/2017/07/03/3000039_dvete_titli_sa_dokazatelstvo_che_rabotim_pravilno_i/", "text": "Селекционерът Йоахим Льов посочи, че германският футбол върви по правилен път. Бундестимът спечели Купата на конфедерациите след  в Санкт Петербург.Това е вторият успех за германците в последните дни след . \"Това е доказателство, че работим правилно и разполагаме с много таланти\", каза Льов.\"Победата в Купата на конфедерациите е много ценна за нас. Гордея се с начина, по който играхме. Изградихме невероятен колектив и това е в основата на успеха\", продължи селекционерът на бундестима.Според него Чили има много силен отбор, съставен от великолепни футболисти. \"Те създадоха много положения, но ние показахме характер и заслужено спечелихме.\"\"Чилийците говореха, че са най-добри, но трофеят е за нас. Щом сме световни шампиони и спечелихме Купата на конфедерациите, значи ние сме най-добрият отбор\", заяви Льов.По думите му е много важно, че младите играчи в отбора са натрупали опит. \"За всички тях това е безценно изживяване и успех, който ще помнят.\"Следващата година предстои световното в Русия, където германците ще защитават титлата си.", "date": "2017.07.03", "title": "Двете титли са доказателство, че работим правилно и имаме много таланти, каза Льов"}
{"url": "http://www.dnevnik.bg/sviat/2017/07/03/2999135_hamburg_-_gradut_na_g-20_koito_turgoviiata_naredi_sred/", "text": "Когато лидерите на 20-те водещи икономики (Г-20)  на върха на 7 и 8 юли, те ще заварят оживен пристанищен град, който е символ на ангажимента на Германия към свободната търговия и отвореността й към света.Действително търговията превърна Хамбург в един от най-богатите градове в света. Историята на неговото пристанище датира от 12-и век. Антитърговската позиция \"Америка преди всичко\" на президента на САЩ Доналд Тръмп също е гаранция, че темата ще бъде ключова в дневния ред на юлската среща на високо равнище на Г-20 - групата на водещите промишлено развити и нововъзникващи икономики. Към 160 000 души са пряко зависими от града като търговски център.Пристанището е и основен работодател в Хамбург и представлява нетна добавена стойност от около 22 милиарда евро за цялата германска икономика. Втора по големина метрополия след Берлин, с население от около 1.86 милиона души, Хамбург освен това е основен възел за процъфтяващия в Европа бизнес с круизни пътешестия и се гордее с репутацията си на най-британския град в страната. За да се подчертае усещането за портата наГермания към света, Хамбург е също най-голямото европейско пристанище за бързо разрастващата се търговия на Китай с Европа, а сега е и водещ търговски партньор в товарния трафик. За членовете на нарастващата глобална бизнес и търговска общност на Китай в Хамбургкитайска крепост. В Хамбург обаче се подвизават и няколко радикални крайнолеви и анархистки групи, които вероятно ще съдействат за организиране на протестите, очаквани по време на срещата на ръководителите от Г-20. Неотдавна наяве излезе и друга страна на Хамбург - северният пристанищен град се оформя като едно от новите популярни места за посещение в Европа благодарение на откриването тази година на нов концертен, развлекателен и жилищен център \"Елбфилхармони\" (на р. Елба - бел. прев.).В програмата на лидерите на страните от Г-20 е предвидено да присъстват на концерт в \"Елбфилхармони\". Хамбургските градски власти се надяват също, че стоманено-стъклената конструкция за 789 милиона европочти както е Айфеловата кула за Париж и Операта за Сидни. Наречена \"Елфи\" от местните медии, \"Елбфилхармони\" освен това надгражда архитектурните традиции на Хамбург. Те се простират от вековни имения, през барокови църкви и сгради в стил ар нуво и стигат до историческия \"Шпайхерщат\", най-големия комплекс от складове в света, който е световно културно наследство.В допълнение, Хамбург приютява първата обществена опера в Германия, открита през 1678 година, както и общо 60 музея.", "date": "2017.07.03", "title": "Хамбург - градът на Г-20, който търговията нареди сред най-богатите в света"}
{"url": "http://www.dnevnik.bg/razvlechenie/2017/07/03/3000072_bionse_i_djei_zi_shte_patentovat_i_imenata_na/", "text": "Бионсе и Джей Зи са подали молби за патентоване на две имена, които вероятно принадлежат на близнаците им, съобщават американски медии.Двойката направи същото преди пет години, когато се роди дъщеричката им  (\"Син бръшлян\"), а сега от същия адрес в Калифорния са подадени искове за патентоване на имената \"Руми Картър\" и \"Сър Картър\".Според TMZ датата на внесените молби е 26 юни.Макар певицата да не е обявила официално раждането, от седмици в медиите вървят слухове, че то вече е факт и че  са прекарали няколко дни в болница.Името Руми вероятно е препратка към мюсюлманския поет и духовник от тринадесети век Джалаладин Руми.В една от последните си песни  споменава суфистката поезия, върху която Руми е оказал голямо влияние.", "date": "2017.07.03", "title": "Бионсе и Джей Зи ще патентоват и имената на близнаците - Руми и Сър"}
{"url": "http://www.dnevnik.bg/bulgaria/2017/07/03/3000062_smetkite_na_bolnicata_v_stara_zagora_shte_budat/", "text": "Електроразпределителното дружество ЕВН обяви, че ще запорира банковите сметки и други вземания на старозагорската УМБАЛ \"Проф. д-р Ст. Киркович\". Болничното заведение не е плащало редовно сметките си за ток, като от 2013 г. досега е натрупало дълг от 3.2 млн. лв., съобщиха от ЕВН.Болницата е най-големият длъжник на дружеството. За да не се стига до риск за дейността му, от ЕВН са решили да пристъпят към принудително събиране на дължимите им пари.Токът в болничното заведение няма да бъде спиран, подчертават от електроразпределителното дружество. Те уточняват, че натрупаните 3.2 млн. лв. задължения включват обезщетение за забава, законна лихва и разходи по съдебни и изпълнителни производства. Има и влезли в сила пет съдебни решения, които установяват неплатените сметки за ток.От ЕВН твърдят, че са водили обширна кореспонденция и са провели множество срещи с всяко едно от назначаваните през годините ръководства на болницата, като дори са сключвани спогодби за разсрочване на задълженията. Заплатените суми обаче не били достатъчни да покрият и текущите задължения за доставена електрическа енергия.", "date": "2017.07.03", "title": "Сметките на болницата в Стара Загора ще бъдат запорирани заради неплатен ток"}
{"url": "http://www.dnevnik.bg/sviat/2017/07/03/3000059_knigata_chasovnikut_petelut_kolko_politicheski/", "text": "Книгата е отгърната на точно определена страница, прозорецът е отворен, мъжът е пред, а не зад бюрото – в официалния портрет на френския президент  няма нищо случайно.Кадърът е дело на Соазиг дьо ла Мосониер – фотограф и имиджмейкър на държавния глава по време на кампанията.Портретите на френските президенти се подчиняват на дълга традиция и всеки от тях е изпращал свое послание към нацията. В речта си след изборния ден Макрон взе пример от победната реч на през 1981 г., а за да овладее парламента, използва стар изборен трик на Шарл дьо Гол.Едва , чийто основен съперник бе крайнодясната  и досега не бе заемал изборна длъжност, тепърва трябва да убеди французите, че ще е добър държавник.Глътка въздух в политиката, , либерал, но и патриот – това съм аз, сякаш опитва да каже президентът с портрета си.Зад него редом до френския флаг е и този на Европейския съюз.Категоричните бяха важен негов коз в предизборната кампания. Статуетката на петела - символ на Франция, обаче напомня, че той е и родолюбец и първата му грижа е отечеството.Отвореният прозорец намеква за нещо ново и свежо на политическата сцена, но на бюрото на точно определена страница са отгърнати мемоарите на  – послание, че Макрон ще се стреми към величието на държавника, спасил Франция от политически хаос.Двата смартфона напомнят, че младият мъж е част от едно ново поколение.Липсата на хартиени документи намеква, че той е над ежедневното суетене на бюрокрацията. Златният часовник и дланите, здраво обхванали бюрото, казват: \"Аз контролирам нещата.\"", "date": "2017.07.03", "title": "Книгата, часовникът, петелът: колко политически послания може да побере един портрет"}
{"url": "http://www.dnevnik.bg/bulgaria/2017/07/03/3000091_zapusheni_shahti_i_padnali_durveta_sa_osnovnite/", "text": "Обстановката на територията на цялата страна е спокойна след поройните валежи в последните часове, съобщиха от пресцентъра на МВР. Най-малко 50 сигнала са подадени за възникнали различни проблеми при бурята, която на места беше придружена от градушка.Сигналите са предимно за запушени улични шахти, паднали дървета и опасни предмети. Най-много са от областите Враца, Плевен, Ловеч и Перник. Не са регистрирани сигнали само на територията на областите Видин и Монтана, а няколко населени места в Русенско за кратко са били без ток.Регистрирани са и няколко сигнала за наводнени пътни участъци. За отстраняването на произшествията през нощта в цялата страна са работили 47 екипа на Главна дирекция \"Пожарна безопасност и защита на населението\".Тази сутрин от Столичната община уточниха, че са получили 11 сигнала за проблеми в София, възникнали от . По последна информация няма наводнени жилищни сгради.От МВР допълват, че служителите в дежурния център продължават да следят обстановката в страната, тъй като се очакват валежи през целия ден.", "date": "2017.07.03", "title": "Запушени шахти и паднали дървета са основните проблеми след бурята"}
{"url": "http://www.dnevnik.bg/skorost/2017/07/03/3000177_promeni_v_zakona_shte_pozvoliavat_na_avtobusi_i_trolei/", "text": "Депутатът от ГЕРБ Станислав Иванов предлага поредни промени в Закона за движение по пътищата, които да разрешат на превозните средства от градския транспорт да карат по линиите на трамваите и регламентират режима на преместване с паяк на блокираните със скоби автомобили. С редакцията на алинея първа на член 19 се дава право на шофьорите на автобуси и тролеи да шофират по разположените на пътните платна трамвайни релси.С редакция на алинея втора на члена пък се задължават останалите водачи да освободят релсите не само при задаването на трамвай, но и при идването на превозни средства на градския транспорт. Като мотиви за исканата промяна Станислав Иванов посочва, че така ще се намали времето за придвижване в големите градове и ще се подобри безопасността на пътниците.Второто предложение за промяна от депутата от ГЕРБ е за член 171, в който изрично се посочва, че закопчаните със скоби превозни средства в зоните за платено паркиране се преместват принудително след края на работното време на съответната зона. В мотивите за исканата промяна Станислав Иванов посочва, че сега не е точно записано как да се постъпва, когато водач не плати за паркиране, а колата му стои блокирана. Към момента проблемът се решавал с подзаконови нормативни актове на местно ниво.", "date": "2017.07.03", "title": "Промени в закона ще позволяват на автобуси и тролеи да карат по линиите на трамваите"}
{"url": "http://www.dnevnik.bg/sport/2017/07/03/3000080_federer_se_protiaga_kum_istoricheska_titla_na/", "text": "Когато тенисистите се облекат в бяло от глава до пети, а дъждовните паузи станат неизменна част от мачовете, значи е дошло време за \"Уимбълдън\". Най-престижното и популярно състезание в тениса започва днес и ще продължи до 16 юли, когато ще се изиграе 131-ият мъжки финал в All England Croquet and Lawn Tennis Club.След сезон, в който бяха отписани за големите трофеи, Роджър Федерер и Рафаел Надал направиха бляскаво завръщане през 2017 г. На Australian Open швейцарецът вдигна 18-ата си титла от Големия шлем, а миналия месец испанецът покори за десети път \"Ролан Гарос\".Сега двамата стъпват като топ фаворити и на свещената трева в Лондон. Въпреки че носителят на рекордните седем титли не е печелил турнира от 2012 г., а двукратният шампион не е преминавал четвъртия кръг от 2011 г., когато беше последният му финал.За разлика от \"Ролан Гарос\" обаче, където Надал беше явен фаворит и оправда очакванията по изключително безапелационен начин, \"Уимбълдън\" крие много повече неизвестни. И повече от двама реални претенденти за трофея (колкото и впечатляващо да изглеждат швейцарецът и испанецът през 2017 г.).Федерер, който след месец ще навърши 36 години, е поставян над всички от букмейкърите и специалистите. Маестрото влиза в турнира с едни гърди пред Надал, който от години насам изпитва големи трудности на тревата в Лондон и има пет загуби в последните си десет мача на \"Уимбълдън\".Веднага след испанеца, на много малка разлика, се нареждат Новак Джокович и Анди Мъри. Двамата правят неочаквано слаб сезон, но в предишните четири години трофеят от \"Ол Ингланд клъб\" неизменно попадаше в техните ръце. Сърбинът и шотландецът никога не могат да бъдат отписвани от сметките на тревни кортове, а \"Уимбълдън\" е шанс да преобърнат сезона си.Изглежда много малко вероятно някой извън Голямата четворка да спечели титлата. Въпреки че общата им възраст е над 127 години, Федерер, Надал, Джокович и Мъри все още са твърде силни за по-младите си конкуренти.Едва ли дори самият Федерер си е представял, че на 35 години, след първата сериозна контузия в кариерата си и шестмесечно отсъствие от кортовете, ще спечели трите най-големи турнира в началото на сезона. Той обаче се върна на корта прероден, за да триумфира за пети път на Australian Open, за четвърти в Индиън Уелс и за трети в Маями.Това, което отличава Федерер през този сезон, е свръхагресивната игра. Швейцарският ветеран стъпи на кортовете в Мелбърн с една мисъл - да бъде непрекъснато в атака и да играе без напрежение, защото (както самият той каза в Австралия) на този етап от кариерата си няма какво да губи.От началото на годината той спечели четири титли и записа 24 победи в 26 мача. А двете му загуби бяха по-скоро плод на случайността.Те дойдоха след дълга пауза без игра и след пропуснати мачболи срещу намиращите се далеч назад в световната ранглиста съперници - срещу Евгений Донской (№116) в първия му турнир след Australian Open (в Дубай) и срещу Томи Хаас (№302) в първия му мач на трева за 2017 г. (в Щутгарт).С мисъл да съхрани кариерата си максимално дълго легендарният швейцарец пропусна целия сезон на червени кортове.Неочакваната загуба от Хаас внесе леки притеснения дали ще бъде във форма за \"Уимбълдън\", но те много бързо се изпариха, след като спечели за девети път титлата в Хале, при това без да загуби сет в петте си мача.\"Беше болезнено да пропусна \"Ролан Гарос\", но исках да си дам възможно най-добър шанс за сезона на трева. Така че няма да поглеждам назад и пристигам без съжаления\", заяви носителят на 18 титли от Големия шлем.Федерер преследва рекордна осма титла на \"Уимбълдън\". В момента той разделя първото място с Пийт Сампрас и Уилям Реншоу (в аматьорската ера), а досега само един играч е успявал да спечели повече от седем пъти турнир от Големия шлем - Надал на \"Ролан Гарос\".Всички предпоставки Маестрото да го направи са налице. Той продължава да има най-добрия сервис в мъжкия тенис - не защото ще направи 30 аса и ще поддържа скорост над 220 км/ч, а защото вариативността и точното пласиране го правят изключително труден за разгадаване от съперниците.Началният удар е най-важното оръжие на тревата, а особено когато към него се прибавят съвършени волета, за посрещащия ситуацията става много тежка. Федерер ще взима рано всяка топка и ще търси най-прекия път към завършващия удар. Той ще опита да съкрати максимално времето за реакция на противниците и ако успее да поддържа точност и дълбочина от основната линия, много трудно някой може да му се противопостави.За да бъде победен Федерер, са необходими няколко неща. Да бъде разчитан сервисът му, да бъде самият той затруднен при посрещане, за да не може да поема рано контрола върху разиграванията и срещу него да бъде играч с блестящи минаващи удари.Ако преди година някой беше предвидил, че Надал ще играе петсетов финал на Australian Open и ще загуби едва 35 гейма по пътя към десетата титла на \"Ролан Гарос\", дори най-големите му почитатели щяха да реагират скептично.Надал обаче не просто направи поредното си изумително завръщане, след като е бил отписан от сметките. От началото на сезона той показа едно ново лице, с което даде заявка да се върне на върха. И може би да подгони най-големия рекорд сред рекордите в тениса. В Париж испанският тенисист грабна своята 15-а титла от Големия шлем, като измести Пийт Сампрас от второто място във вечната класация и се доближи на три от рекордьора Федерер.Надал има 43 победи в 49 мача през 2017 г., като триумфира за десети път в Монте Карло, за десети път в Барселона, за четвърти път в Мадрид и за десети път в Париж. Единствено вдъхновената игра на Роджър Федерер му попречи да спечели големите турнири преди сезона на клей. Освен на финалите в Мелбърн швейцарецът спря Надал във финала на мастърса в Маями и в осминафиналите на мастърса в Индиън Уелс.Трите месеца почивка, които си взе след загубата в първия кръг на мастърса в Шанхай, бяха ключови за неговото възраждане. Испанецът отдели много време, за да подобри физическото си състояние и ефектът е налице. Тази година той удря топката много по-здраво и във форхенда му има много повече сила.За разлика от предишни години носителят на 15 титли от Големия шлем вече не стои в отбранителна позиция далеч зад основната линия. Сега той е готов да атакува и да не дава възможност на своите съперници да си поемат дъх.Във всеки един от двубоите си в Париж (без този с Кареньо Буста, който продължи 10 гейма) Надал имаше не само по-малко непредизвикани грешки, а и повече уинъри. А срещу последните си два двама опоненти - Тийм и Вавринка, дори пробяга по-малко метри.На \"Ролан Гарос\" през 2016 г. Надал изигра едва 49% от ударите си от основната линия с форхенд. Тази година процентът се увеличи до 70. При това той изигра цели 32% от форхендите си пред основната линия срещу само 14% през 2016 г.В последните два месеца на миналия сезон Надал завъртя топката с над 3000 оборота в минута при едва 22% от своите форхенди. В тазгодишните турнири на червени кортове форхендите с над 3000 оборота в минута бяха 77%.Миналата седмица трикратният шампион от \"Уимбълдън\" загатна, че намира верния ритъм. Той се включи в последния момент в турнира на трева в Ийстборн и го спечели по убедителен начин, без да загуби сет в четирите си мача. По пътя към трофея обаче бившият №1 срещна само един играч от топ 40 - Гаел Монфис (№16) във финала.Мъри също е много колеблив през 2017 г., след като направи блестящ минал сезон и за пръв път се изкачи на върха в световната ранглиста. Toй допусна девет загуби в 30 мача и спечели само един трофей - в Дубай в началото на март.При него ситуацията дори изглежда още по-притеснителна от тази при Джокович преди старта на \"Уимбълдън\", най-вече заради физическото му състояние. Световният №1 загуби единствения си мач на трева - срещу 90-ия в света Джордан Томпсън на старта на един от любимите си турнири - \"Куинс\". Миналата седмица той трябваше да изигра два мача в \"Хърлингам\", но ги отказа заради контузия в кръста.В навечерието на турнира фаворитът на домакините заяви, че е възстановен и настроен за битка. \"Готов съм да изиграя седем мача и да спечеля трофея. Ако се чувствам както днес, няма да имам никакви проблеми с формата си\", каза миналогодишният шампион, който ще преследва трета титла в Лондон след 2013 и 2016 г.Федерер е на мнение, че независимо от колебливите си изяви Мъри и Джокович имат много големи шансове да спечелят турнира. \"В зависимост колко е здрав, считам Мъри за един от големите фаворити, ако е близо до стоте процента физически. Същото е при Новак и при Рафа.\"\"Турнирът в \"Куинс\" няма голямо значение за Анди, защото той винаги е сред най-силните играчи в първата седмица на \"Уимбълдън\". Така че не се тревожа за него. Той ще може да влезе в оптимална форма за втората седмица. А Новак току-що спечели титлата в Ийстборн\", каза още швейцарецът.На пръв поглед най-големи шансове да пробият голямата четворка на \"Уимбълдън\" имат трима от най-мощно сервиращите и здраво удрящи топката играчи - миналогодишният финалист Милош Раонич, шампионът от US Open 2014 Марин Чилич и Александър Зверев, който е най-бързо прогресиращият сред младите тенисисти. ", "date": "2017.07.03", "title": "Федерер се протяга към историческа титла на \"Уимбълдън\", но Надал е готов да го спре"}
{"url": "http://www.dnevnik.bg/bulgaria/2017/07/03/3000182_muj_udari_lekar_sled_otkaz_da_poluchi_placentata_na/", "text": "Акушер-гинеколог в столичната болница \"Шейново\" е била ударена от мъж тази събота, след като отказала да му предостави плацентата на новороденото му дете. За инцидента съобщи Софийската районна прокуратура, която уточнява, че мъжът е задържан вчера за срок от 72 часа.Пред Би Ти Ви изп. директор на \"Шейново\" Румен Велев обясни, че пострадалият лекар е Албена Гагова. Именно тя е изродила бебето, като само 10 минути след манипулацията бащата Владимир Стоянов е поискал от нея да му даде плацентата на новороденото. Той твърдял, че имал разрешението на Велев, но след като получил нов отказ, обвиняемият внезапно ударил лекаря в областта на главата.\"Аз с него не съм разговарял по тази тема. Плацента не може да се дава просто така, има си законови процедури. Бащата ми е разказвал, че се занимава с генетични изследвания и е работил в Англия\", уточни Румен Велев.Той каза още, че пострадалата Албена Гагова не е в добро състояние. Тя е била в безсъзнание 20-25 минути. От удара носът ѝ е счупен, има и разкъсване на горната устна.Владимир Стоянов е привлечен като обвиняем за нанасяне на лека телесна повреда, за което може да влезе в затвора за период от една до пет години. От прокуратурата уточняват, че разследването по случая продължава.", "date": "2017.07.03", "title": "Мъж удари лекар след отказ да получи плацентата на новороденото му дете"}
{"url": "http://www.dnevnik.bg/evropa/zemedelie/2017/07/03/3000132_ikonomedia_shte_populiarizira_selskostopanskata/", "text": "\"Икономедиа\" АД, компанията издател на в. Капитал, сайтът dnevnik.bg  и др, започва изпълнението на едногодишен проект за популяризиране на Общата селскостопанска политика на Европейския съюз. Проектът е съфинансиран от Европейската комисия и е един от общо 16-те избрани в конкурс, в който имаха право да участват компании и организации от всички страни членки на ЕС.В рамките на една година \"Икономедиа\" ще организира тематични конференции, дебати, уебинари, конкурси и др. Ще бъде обособена земеделска рубрика и отпечатано специално издание. Всички продукти по проекта отразяват единствено мнението на авторите и Европейската комисия не носи отговорност за тяхното съдържание.Това е четвъртият проект за популяризиране на Общата селскостопанска политика на Европейския съюз, който \"Икономедиа\" изпълнява по договор с Европейската комисия след като България стана член на евросъюза.", "date": "2017.07.03", "title": "\"Икономедиа\" ще популяризира селскостопанската политика на ЕС"}
{"url": "http://www.dnevnik.bg/biznes/2017/07/03/3000183_razplashtane_v_broi_samo_do_1000_lv_shte_donese/", "text": "Въвеждането на разплащане в брой за суми до 1000 лева е самоцел и няма да намали укриването на обороти. Това смята финансистът Любомир Дацов. Той коментира пред в. \"Сега\", че толкова нисък праг ще доведе единствено до проблеми за хората.В момента прагът за плащане в брой е 10 хил. лв. В проекта на правителството, който вече мина и на първо четене в Народното събрание, се предлага от 1 август ограничението да е 5 хил. лв., от началото на 2018 г. - 3 хил. лв., а година по-късно - 1000 лв.Според Дацов предишният праг от 15 хил. лв. е бил нормален и е вършел ефективна работа и не вижда нещо да се е подобрило след спада му до 10 хил. лв.Той посочва, че само една трета от европейските страни са предприели мерки за намаляване на плащанията в брой и в нито една от тях не е отчетен кой знае какъв резултат. Негласната практика била ограничението да е с размера на 6 до 12 средни работни заплати, за да може нормално да се обслужва стопанският живот.Мнението на Дацов, който преди беше и заместник-министър на финансите, е, че трябва да се върви по обратния път, при който се създават стимули за икономиката, която, когато работи добре, оборотите излизат на светло.", "date": "2017.07.03", "title": "Разплащане в брой само до 1000 лв. ще донесе проблеми, смята Любомир Дацов"}
{"url": "http://www.dnevnik.bg/biznes/2017/07/03/3000113_do_dve_sedmici_shte_se_obiavi_poruchka_za_gazoviia_hub/", "text": "До две седмици \"Булгартрансгаз\", част от Българския енергиен холдинг, ще обяви обществена поръчка за предпроектно проучване за осъществяването на газовия хъб \"Балкан\".\"В рамките му ще бъдат разгледани всички възможности за разширяване на газопреносната мрежа у нас\", съобщава министърът на енергетиката Теменужка Петкова в интервю пред \"24 часа\".В отговор на въпрос тя съобщава и че газовата връзка с Гърция е приоритет на правителството, макар че за нея се говори от газовата криза през зимата на 2009 г. По думите й в началото на есента предстои да се обяви обществена поръчка за избор на изпълнител и се очаква през първата половина на следващата година да започне изграждането. Плановете са връзката да влезе в експлоатация през 2020 г. Досега нито един срок по изграждането с другите газови връзки не е бил спазен.Работи се и по проект България да има такава газова връзка и с Турция, като предпроектното проучване е изпратено на \"Боташ\".През септември се очаква да пристигне останалата част от оборудването за АЕЦ \"Белене\", като вече има пристигнала. Според Петкова до края на годината ще се обяви процедура за приватизация на проекта, за да се види дали ще има частен интерес към изграждането му. В момента се извършвал счетоводен преглед на всички пасиви и активи.", "date": "2017.07.03", "title": "До две седмици ще се обяви поръчка за газовия хъб"}
{"url": "http://www.dnevnik.bg/skorost/2017/07/03/3000199_honda_i_hitachi_shte_praviat_suvmestno_dvigateli_za/", "text": "Японските компании \"Хонда\" и \"Хитачи\" обявиха днес създаването на съвместна компания, която ще разработва и продава двигатели за електромобили. Фирмата е кръстена Hitachi Automotive Electric Motor Systems и ще получи финансиране от префектура Ибараки.Делът на \"Хитачи\" в нея е 51%, а този на \"Хонда\" 49%. За президент на съвместното дружество е назначен Нобору Ямагучи.", "date": "2017.07.03", "title": "\"Хонда\" и \"Хитачи\" ще правят съвместно двигатели за електромобили"}
{"url": "http://www.dnevnik.bg/sport/2017/07/03/3000232_matei_kaziiski_stana_bashta_na_momche/", "text": "Волейболистът Матей Казийски е станал баща на момче, съобщи Би Ти Ви. Приятелката му Елизабета Фаруджо е родила син в Трентино.Момчето тежи 4.8 кг и е 52 см. Казийски и Фаруджо са заедно от около четири години.През последните две години бившият национал се състезаваше в \"Джейтект стингс\". Наскоро .\"Чувствам се отлично - Япония е много хубаво място за живеене. Този свят е толкова различен, че не може да се направи сравнение с Европа. С прости думи мога да го опиша като много спокойно, много добре подредено\",  в началото на март.", "date": "2017.07.03", "title": "Матей Казийски стана баща на момче"}
{"url": "http://www.dnevnik.bg/razvlechenie/2017/07/03/3000143_adel_otmeni_poslednite_si_koncerti_za_2017_g_i_moje_da/", "text": "Британската попзвезда Адел отмени последните си два концерта за годината заради проблеми с гласните струни, предаде \"Ройтерс\".Певицата трябваше да завърши разпродаденото си световно турне \"25\" с четири концерта на стадиона \"Уембли\" в Лондон. След спектаклите в четвъртък и петък обаче е била предупредена от лекарите да не пее.Да кажа, че съм съкрушена, би било малко, написа Адел в \"Туитър\" и допълни, че размишлявала дори да се яви на плейбек, но не би могла да го направи.Концертите трябваше да сложат точка на 18-месечното турне по представянето на албума й \"25\" от октомври 2015 г., с общо 123 дати. Адел, която е известна със сценичната си треска, а преди излизането на \"25\" отсъства от сцената цели четири години, заяви в четвъртък, \"че не знае дали някога ще тръгне отново на турне\", затова иска да завърши това \"у дома\". В събота сутрин тя написа в \"Туитър\", че двете вечери на \"Уембли\" са били най-забележителните изживявания в кариерата й.Тя се извини на феновете си, организирали пътувания и ваканции специално за да я видят. \"Естествено, парите за билетите ще бъдат възстановени, ако концертите не могат да се случат на друга дата\", посочи тя.Въпреки това мнозина нейни почитатели, пътували отдалеч, за да хванат последните концерти, бяха гневни в социалните мрежи. С появата си \"25\" , триумфира на наградите \"Грами\", а турнето на певицата за кратко блокира сайтовете за продажба на билети заради големия интерес.През 2011 г. Адел също отмени концерти, след като претърпя операция на гласните струни.", "date": "2017.07.03", "title": "Адел отмени последните си концерти за 2017 г. и може да не прави повече турнета"}
{"url": "http://www.dnevnik.bg/razvlechenie/2017/07/03/3000217_slava_i_oshte_dva_bulgarski_filma_sa_nominirani_za/", "text": "Три филма с българско финансово участие са сред десетте заглавия, номинирани за кинонаградата на Европейския парламент LUX (\"Лукс\"). Това са \"Слава\" на Кристина Грозева и Петър Вълчанов, на белгийците Джесика Удуърт и Питър Бросенс, копродуциран от \"Арт фест\", и \"Уестърн\" на германката Валеска Гризбах, копродуциран от българска страна от \"Чучков брадърс\".Селекцията е голямо признание за българската киноиндустрия, след като през 2015 г. \"Урок\" на Грозева и Вълчанов попадна във финалната тройка, но бе победен от турско-френския \"Мустанг\". Финалистите - между 3 и 5 - ще бъдат преведени и излъчени безплатно във всички държави от евросъюза, а наградите са две - на европарламента и публиката.Българските продукции ще имат силна конкуренция в лицето на още осем заглавия, сред които и филмът на Аки Каурисмаки \"Другата страна на надеждата\", за бежанската криза. Филмът \"Последното семейство\" на Ян Матушински (Полша) пък бе сред любимците на зрителите в основния конкурс на \"София филм фест\", където взе специална награда, но бе победен от българския \"Безбог\".Останалите номинирани за наградата LUX (\"Лукс\") са:  на Джонас Карпиняно (Италия/Бразилия/САЩ/Франция/Германия/Швеция),    на Робин Кампийо (Франция,  на Гудмундур Арнар Гудмундсон (Исландия/Дания), \"  на Amanda Kernell (Швеция/Дания/Норвегия),   на Карла Симон (Испания).\"Белгийският крал\" на Джесика Удуърт и Петер Бросенс е в жанра \"псевдодокументалистика\" (mocumentary) и е вдъхновена от действително пътешествие на президента на Естония, който след изригването на вулкана Ейяфятлайокутъл е принуден да стигне с кола от Истанбул до Талин. Иначе казано, пародия на документален филм за пътешествието на своенравен монарх, изгубен на Балканите. Във филма участват българските актьори Нина Николина, Валентин Ганев и др.А действието в \"Уестърн\" на Валеска Гризебах се развива в България, където са изпратени група германски строителни работници. Филмът е копродукция на Германия, България и Австрия, а Филмите са подбрани от 21 експерти - продуценти, режисьори, критици - от европейската филмова индустрия. Те бяха обявени през уикенда на фестивала в Карлови вари, където стана известен и носителят на наградата на публиката от миналогодишния конкурс - немският \"Тони Ердман\". Комедията на Марен Аде спечели и наградата на \"Евродепутатите\" и бе номинирана за всички големи награди в света на киното.Финалната тройка също ще бъде подбрана от кинодейците и ще бъде обявена на кинофестивала във Венеция през септември. Голямата награда \"Лукс\" се връчва от евродепутатите за филми, които насърчават диалога, разнообразието и европейските ценности, и ще бъде обявена на 15 ноември.", "date": "2017.07.03", "title": "\"Слава\" и още два български филма са номинирани за европейската награда \"Лукс\""}
{"url": "http://www.dnevnik.bg/biznes/2017/07/03/3000202_amazon_kupi_nai-golemiia_onlain_turgovec_v_blizkiia/", "text": "Сайтът за електронна търговия Souq.com, най-големият онлайн търговец в Близкия изток, обяви, че е приключил сделката за придобиването му от \"Амазон\" (Amazon), предаде \"Асошиейтед прес\".Souq.com посочи, че потребителите, желаещи да използват услугите му, вече могат да се логнат с регистрацията си в \"Амазон\".Стойността на сделката, която бе обявена за първи път през март, не бе съобщена.Дубайската компания \"Емаар молс Пи Джи Ес Си\" (Emaar Malls PJSC) обаче информира, че е направила оферта за 800 млн. долара за Souq.com точно преди да бъде приключена сделката с \"Амазон\".С покупката \"Амазон\" набира преднина на важните близкоизточни пазари на Египет, Обединените арабски емирства и Саудитска Арабия, където вече работи, отбелязва АП.", "date": "2017.07.03", "title": "\"Амазон\" купи най-големия онлайн търговец в Близкия изток"}
{"url": "http://www.dnevnik.bg/sviat/2017/07/03/3000228_avtobus_i_kamion_se_sbluskaha_v_bavariia_ima_zaginali/", "text": "\"Много хора загинаха, след като туристически автобус и камион се сблъскаха на магистрала в Южна Германия, обявиха властите в страната.Първоначалните данни сочеха, че най-малко 31 души са били ранени и 18 са в неизвестност при катастрофа на автобус на магистрала в южната част на Германия, съобщиха \"Франкфуртер алгемайне цайтунг\" и \"Франс прес\". Полицията допуска, но не е потвърдила, че всички, които са \"в неизвестност\", всъщност са били в превозното средство и са загинали.Впоследствие полицията и правителството обявиха, че при инцидента има смъртни случаи, без да уточнят колко. \"За съжаление много хора - туристическа група от Саксония - загинаха в горящия автобус\", обяви говорителят на говорителят на германското правителство Щефан Зайберт пред репортери.Автобусът, превозващ 48 души, включително двамата шофьори, се движел в задръстване, когато блъснал камиона пред себе си.Избухнал пожар и автобусът изгорял напълно, каза говорител на полицията. Всички пътували с превозното средство са германски граждани.Българското външно министерство обяви, че няма данни за пострадали българи при катастрофата, а генералното консулство в Мюнхен е в непрекъснат контакт с полицията.Магистрала А9 е затворена заради пътното произшествие, станало край град Мюнхберг в Бавария, съобщиха \"Асошиейтед прес\" и БТА.", "date": "2017.07.03", "title": "Автобус и камион се сблъскаха в Бавария, има загинали и десетки ранени"}
{"url": "http://www.dnevnik.bg/bulgaria/2017/07/03/3000203_prezidentut_naznachi_nikolai_karaivanov_za_nachalnik/", "text": "Президентът Румен Радев подписа указ, с който назначи полковник Николай Караиванов за началник на щаба на сухопътните войски, съобщиха от прессекретариата на държавния глава. Освен това Караиванов е удостоен със званието бригаден генерал.Караиванов е бивш зам.-шеф на дирекция \"Операции и подготовка\" в Министерството на отбраната, докато начело на ведомството беше Николай Ненчев. Тогава Комисията по досиетата обяви името му като . Той е работил за контраразузнаването под псевдонима Майк.Радев е подписал указ за назначаване на полковник Красимир Кънев на длъжността директор на дирекция \"Стратегическо планиране\" в Министерството на отбраната, като го удостоява с висше офицерско звание бригаден генерал.Държавният глава назначава още полковник Васил Събински за директор на дирекция \"Комуникационни и информационни системи\" във Военния секретариат на Европейския съюз в Брюксел, Белгия, като и той получава звание бригаден генерал.", "date": "2017.07.03", "title": "Президентът назначи Николай Караиванов за началник на сухопътните войски"}
{"url": "http://www.dnevnik.bg/video/s_dve_dumi/2017/07/03/2999092_klimatichnite_promeni_sreshtu_ministur_neno_dimov_video/", "text": "Избраният преди два месеца министър на околната среда и водите Нено Димов не вярва в климатичните промени и това, че те са причинени от човешката дейност. Прав ли е в доводите си и има ли противоречие между възгледите му и поста, който заема, вижте във видеото.", "date": "2017.07.03", "title": null}
{"url": "http://www.dnevnik.bg/bulgaria/2017/07/03/3000324_v_asenovgrad_teche_proverka_za_nezakonnite_postroiki_i/", "text": "Кметът на Асеновград Емил Караиванов заяви за \"Фокус\", че още миналата седмица с негова заповед е формирана и работи комисия по оглед на незаконното застрояване, особено в зоната, която е извън регулацията на града. Той уточни, че законовата процедура срещу незаконните къщи е бавна, но това нямало да откаже общината да се справи с проблема.През последните дни градът е под постоянна полицейска блокада, след като на язовир до Асеновград. При масовото сбиване 7 души пострадаха, а деветима от нападателите бяха арестувани.Това предизвика сериозен обществен отзвук, като всяка вечер се организираха протести от местното население. Те поискаха събарянето на незаконните постройки в кв. \"Лозница\", заселен предимно от роми, и проверка на адресните регистрации на жителите му. ВицепремиеръКараиванов допълни, че служители на МВР са \"извършили експедитивна проверка на адресните регистрации в кв. \"Лозница\". Той обаче не съобщи подробни данни дали има установени лица, които незаконно са се заселили там.По думите му от 2014 г. действа заповед за забрана придвижване с каруци в Асеновград. Караиванов добави, че в общината \"ще бъдат още по-решителни срещу тази доказана опасност по улиците на града\" и ще засилят проверките по спазването на заповедта.Караиванов инициира и създаването на Национална кръгла маса за реална политика по проблемите с ромския етнос и неговата интеграция по ефективен начин. Той е поканил като партньори във форума представители на парламента и правителството, омбудсмана Мая Манолова и Националното сдружение на общините.", "date": "2017.07.03", "title": "В Асеновград тече проверка за незаконните постройки и адресните регистрации, обяви кметът"}
{"url": "http://www.dnevnik.bg/intervju/2017/07/03/3000279_aura_sala_evrokomisiiata_brjuksel_ne_triabva_da/", "text": "Успява ли ЕС да обясни на обикновените граждани защо съюзът е важен и какво се случи с евроскептичната вълна от миналата година - за това говори \"Дневник\" с Аура Сала. Съществува мнението, че Брюксел е нещо далечно, което само дава нареждания на националните правителства. Според вас каква е причината за този наратив и как Европейският съюз може да се бори с него?Всичко е в комуникацията. Трябва да помним, че без гражданите Брюксел не съществува. Ние сме ЕС, ЕС е всеки човек, който гласува в съюза. Той бива възприеман като нещо далечно, защото се опитваме да изнасяме на хората лекции за това какви са институциите и какъв е процесът на взимане на решения в тях. Това не е важно. Важно е каква е ползата от съюза за нас като отделни граждани.Какво печеля от ЕС, ако живея в българско градче, не уча и не пътувам в чужбина, ако не ме интересува ? Работата е там, че дори най-малките компании в родния ви град могат да правят бизнес на. Което значи, че могат да ви осигурят работни места, да плащат данъци и да подобрят средата там, където живеете. ЕС е чудесен пазар, мирно и безопасно място. Ето какво печели всеки от нас и ние би трябвало да го обясняваме по-добре.Защото не използваме популистки език. Мисля, че би трябвало да говорим направо. Сега ползваме едни думи, един брюкселски жаргон, който никой не разбира и за който на никого не му пука. Аз също имам вина за това. Би трябвало да сме открити и отговорни в комуникацията си. И да помним, че когато обещаеш нещо по време на политическа кампания, след това трябва да го изпълниш. Отговорните партии и всеки отговорен човек разбират как работи този процес и колко е важно, че Европа е обща. Мисля, че би трябвало да общуваме на език, разбираем за всеки.Това е проблемът – не трябва да комуникираме, трябва да въвличаме. Всеки, който има притеснения, трябва да може да се обърне към нас, които работим в институциите на ЕС, за да получи отговор веднага. Търсете ни, пращайте ни съобщения, в \"Туитър\", във \"Фейсбук\", в \"Инстаграм\", по имейл, където и да сте. Имаме представителства във всяка държава членка – потърсете ги, почукайте им на вратата, ако искате разговор незабавно. Те ще ви отговорят.", "date": "2017.07.03", "title": "Аура Сала, Еврокомисията: Брюксел не трябва да изнася лекции, а да обясни на гражданите с какво им е полезен ЕС"}
{"url": "http://www.dnevnik.bg/biznes/2017/07/03/3000267_sled_protest_na_slujitelite_v_agenciiata_za/", "text": "Министърът на земеделието Румен Порожанов подписа споразумение с директора на Агенцията за борба с градушките Ваньо Славеев и със синдикатите, съобщи държавното радио.Служители от агенцията от област Пловдив излязоха на протест тази сутрин с настояване да се осигури адекватно заплащане и нормални условия на труд.Подписаното споразумение предвижда допълнително материално стимулиране на работещите, обясни министър Румен Порожанов, макар че доста детайли от него все още не са уточнени.В момента се предвижда служителите да получат пари, които да компенсират искането за увеличение на заплатите. По информация на министерството става дума за 386 хил. лева общо или средно по 500 лева на ракетострелец, съгласно последната им атестация като държавни служители за първото полугодие на 2017 г.Министърът се ангажира също и да се потърсят начини за повишаване на възнаграждението през следващата 2018 година. В споразумението е записано и запазване като цяло на работните места на служителите по места. Искането на служителите е за 20% по-високи заплати.Синдикатите не са сигурни, че протестите ще спрат, защото стачкуващите не са съгласували действията си с тях. От земеделското министерство обявиха, че не работят само 23 от общо над 200 ракетни площадки.По-рано служителите на полигоните за борба с градушките в Южна България се събраха на полигона в Поповица. От ръководството съобщиха, че до момента са изключени три от площадките.Близо 100 души от двата полигона за борба с градушките в Поповица и Голям чардак обявиха гражданско неподчинение и изключиха пултовете. Така продукция за над 400 млн. лева остава незащитена от градушки независимо от лошата метеорологична прогноза.Протестиращите обясниха, че от 20 години получават обещания да им се повишат заплатите, но това не се случва.По данни на Светла Василева от КНСБ 90% от работещите в деветте полигона в страната получават минимална заплата.", "date": "2017.07.03", "title": "След протест на служителите в Агенцията за градушките им беше обещан бонус"}
{"url": "http://www.dnevnik.bg/politika/2017/07/03/3000307_sled_napadkite_mejdu_gerb_i_prezidenta_radev_i_borisov/", "text": "Президентът Румен Радев и премиерът Бойко Борисов имат обща позиция, че държавните институции трябва да работят заедно по важните за българското общество въпроси. Тя е била изразена на среща между двамата на \"Дондуков\" 2 днес, съобщиха от прессекретариата на държавния глава.Радев и Борисов бяха единодушни, че страната ни се нуждае от ефективна борба с корупцията, която да отговори на очакванията на българските граждани за справедливост. Министър-председателят оцени високо , се посочва в съобщението.Срещата е по инициатива на българския министър-председател и на нея са обсъдени редица въпроси, свързани с укрепването на сектор \"Сигурност\", реформите в правосъдието, проектите за модернизация на въоръжените сили и позициите на Република България в международен план, уточняват от \"Дондуков\" 2.Миналата седмица по предложение на ГЕРБ  и подозренията на ГЕРБ, че президентът Румен Радев е настоявал за такова. От . По-рано днес главният секретар на президента Димитър Стоянов обяви, че .На срещата между Радев и Борисов беше подчертано значението на взетите решения на заседанието на Консултативния съвет за национална сигурност от 30 май т.г. за подобряване на мотивацията на служещите в сектор \"Сигурност\" и за ускоряване реализацията на проектите за модернизация на въоръжените сили, съобщават още от \"Дондуков\" 2. Държавният глава е заявил, че президентската институция защитава ясно регламентирания процес за реализация на проектите за модернизация на въоръжените сили и предоставената в рамките на този процес военна експертиза. Позицията на президента била, че важното е процесът на модернизация на Българската армия да не спира.Общо беше мнението, че отстояването на позициите на страната ни в международен план изисква съгласие и общи действия от страна на всички държавни институции. Министър-председателят запозна президента с резултатите от проведените наскоро свои посещения в Република Франция, Федерална република Германия и Република Хърватия, а президентът Радев – с визитите си в региона на Югоизточна Европа и с предстоящите си посещения в Република Черна гора и Италианската република по покана на президентите на двете държави, се посочва в съобщението.", "date": "2017.07.03", "title": "След нападките между ГЕРБ и президента Радев и Борисов се разбраха за борба с корупцията"}
{"url": "http://www.dnevnik.bg/analizi/2017/07/03/2999198_za_da_premahnem_getoto/", "text": "Либертарианците и някои други разновидности на либералния мироглед оставят отговорността за съществуването на гетата изцяло на обитателите им. Съседни в ляво от тях либерални направления отиват в другата крайност - непрекъснато винят държавата и \"непросветеното мнозинство\" за наличието на гета и за антагонизирането на отношенията между хората вън и вътре в тях. Тези възгледи са анти исторични. в едно либерално устроено общество изисква личностна еволюция, достигаща до устойчиво формирана модерна личност. Не е случаен фактът, че именно в зората на модерните времена се появяват и основните просвещенски възгледи за представителната демокрация като обществено устройство, изградено върху свободния избор на хората да приемат доброволно правила за отношенията помежду си.Там, където мнозинството от населението остава на равнището на традиционното колективно съзнание от преди модерния свят, там демокрацията или е често ограничавана от авторитарни практики, или е фасадна - прикриваща реално подчинение на традиционните общности от техните кланови и/или престъпни лидери, или държавата и политическите партии предприемат специални мерки и процедури за организирането на тези традиционни общности в колективни участници в един субституиран - опосреден политически демократичен процес., в която наред с всички други преки и все по-арогантни нарушения на правата на гражданите, имаме и устойчиво неформално сътрудничество между корпоративно-политическата олигархия от една страна и циганските барони от гетата от друга. Това сътрудничество устройва и двете страни и е изцяло във вреда на гражданите - както вътре, така и извън гетото.Протестите от страна на левичарите-правозащитници допълнително допринасят за удобното маскиране и утвърждаване на този брутален алъш-вериш между главатарите на гетото и главатарите на олигархията. Защо? Защото правозащитниците вопият за невъзможни неща - за оставяне на мира на незаконното строителство във и около гетата, създават чувство за вина на обикновените хора, които често са потърпевши от наличието на гето и не правят почти нищо за разобличаване на робовладелския \"обществен строй\", който цари в гетото. Често пъти правозащитниците тесногръдо застават срещу полезни инициативи в полза на ромската общност.Кметът на Кюстендил Петър Паунов беше изградил полезна схема за транспорт на ромски деца в училища на другия край на града - срещуположен на ромската махала, за да осигури присъствието на децата в клас през целия ден. Когато тези деца ходят на училище в близост до ромската махала, едва изчакват през голямото междучасие своята чаша с мляко и кифла за да побегнат от училище. Паунов ги размести - и осигури целодневното им присъствие в клас. Ей, изядоха му главата!. Трябва да има необходим избор - и за тези в гетото, и за тези извън него. Две момичета - детски учителки от ромската общност в Елин Пелин дошли в София и си намерили работа - по-добре платена - в столична детска градина. Родителите вдигнали бунт - откъде накъде циганки ще им гледат децата. Ще ги гледат - след като са обучени и свестни. Тук свободен избор на родителите няма как да се предостави - освен ако не искат да си вземат децата в къщи. И обратно - някой - някои от гетото се напили, набили лекар от Бърза помощ, направили нещо друго - няма оправадние \"ама те са онеправдани\". Извинете - който прави подобни неща - яде дебелото дърво, безотносително към етническа принадлежност. Само така могат да се смекчат и постепенно да се преодоляват враждебните установки на едните към другите, на хората във и извън гетото.И още нещо - трудът не е доброволен. Доброволен е само ако не висиш на социалната помощ на държавата, т.е. - на обществото. Щом висиш - като ти дадат работа, работиш. Време е да се въведат ясни условия за получаване на социална помощ - за всички, не само за едните или за другите. Държавата има право да принуждава - в мярата на дължимото гражданско поведение. И по този начин да стопява гетото. Знам, ще има протести. По-добре протести, отколкото това, което се случва днес.", "date": "2017.07.03", "title": "За да премахнем гетото"}
{"url": "http://www.dnevnik.bg/sport/2017/07/03/3000264_berbatov_bil_gotov_da_podpishe_s_beroe/", "text": "Димитър Бербатов е готов да продължи кариерата си в \"Берое\", съобщава \"Тема спорт\". Според информацията договорът му ще е до Нова година, но ще бъде отворен, като ще може да бъде продължен.Още миналата седмица кметът на Стара Загора . \"Надявам се Бербатов да подпише с \"Берое\". Знам, че ще има такова предложение към него от страна на ръководството на клуба. Вече дали ще се съгласи зависи само от него\", каза Тодоров пред \"Тв Стара Загора\".Бербатов се подготвя с отбора и . Той вкара победния гол в последните секунди на срещата.В основата на присъствието му е \"Берое\" е близостта му с новия треньор на старозагорци Александър Томаш и треньорския му щаб.Бившият футболист на ЦСКА и \"Манчестър юнайтед\" заяви наскоро, че . След благотворителното футболно шоу на Националния стадион \"Васил Левски\" 36-годишният нападател сподели, че все още има голямо желание да играе, но ще трябва да приеме ситуацията, ако не успее да си намери отбор.\"Разбира се, че това постоянно е в главата ми. Сега ще си почина, ще отделя малко време на семейството ми. След това, ако има реални оферти, ще го обсъдим. Ако не, човек трябва да приеме, че времето му е минало, и трябва да се насочи към нещо друго\", каза Бербатов пред Би Ти Ви.", "date": "2017.07.03", "title": "Бербатов бил готов да подпише с \"Берое\""}
{"url": "http://www.dnevnik.bg/sviat/2017/07/03/3000259_gardiun_trump_moje_da_se_otbie_pri_mei_do_dve_sedmici/", "text": "Британското правителство се готви да посрещне американския президент Доналд Тръмп на кратко посещение през юли, пише в. \"Гардиън\", като се позовава на източници от кабинета. Спорната визита вероятно ще последва кратък престой на държавния глава в голф курорта му в Шотландия във времето между срещата на страните от Г-20 (7-8 април) и празненствата във Франция, .Новината няма официално потвърждение, а от \"Даунинг стрийт\" обявиха, че плановете за визитата на Тръмп ще бъдат изложени \"своевременно\". Говорител на правителството обяви, че лично той не разполага с информация тя да предстои в близките няколко седмици, но напомни, че президентската администрация е приела поканата.Очакваше се Тръмп да направи официално посещение в Лондон това лято, след като Мей го покани при , дни след като той встъпи в длъжност. \"Гардиън\" обаче съобщи през юни, че от Белия дом са помолили \"Даунинг стрийт\" , тъй като е възможно то да бъде съпътствано от масови протести.Тогава нито Лондон, нито Вашингтон потвърдиха информацията, но за разлика от други посещения на високо ниво визитата на американския президент  в речта на кралица Елизабет Втора като предстоящо събитие. Тогава британският външен министър Борис Джонсън каза, че посещението ще се осъществи, както е планирано.Докато е в Шотландия обаче, Тръмп се очаква да \"отскочи\" и до \"Даунинг стрийт\" за неформални разговори. Събитието ще бъде потвърдено не повече от 24 часа предварително, за да се намали рискът от безредици, твърдят източниците от кабинета на Мей.Информацията предизвика гнева на протестиращи британци, чиято организация \"Спрете Тръмп!\" обяви, че , ако такава неочаквана визита се осъществи. Групата беше сформирана от активисти, депутати и представители на синдикални организации през февруари, след като Мей отправи поканата.Междувременно бившият полски премиер Ярослав Качински, основал управляващата консервативна партия \"Право и справедливост\", обвини Великобритания, че \"ревнува\" заради решението на Тръмп първо да отиде във Варшава. \"Това е новият ни успех, визатата на Тръмп\", каза той. \"Други завиждат, британците ни атакуват заради нея.\"", "date": "2017.07.03", "title": "\"Гардиън\": Тръмп може да се отбие при Мей до две седмици"}
{"url": "http://www.dnevnik.bg/pr_sfera/2017/07/03/3000348_gebrder_weiss_startira_sobstvena_organizaciia_v_sasht/", "text": "Единни услуги в целия свят под една обща марка: това е стратегията на логистичната компания Gebrüder Weiss. След откриването на различни филиали в Германия, Китай, Хонконг и Сингапур през първата половина на годината компанията достигна до следващия важен етап в развитието си, като обяви основаването на собствена местна организация в САЩ. От 3 юли започват работа още пет филиала под основната марка Gebrüder Weiss: Атланта, Бостън и Лос Анджелис се придобиват на 100 процента от бивше американско съвместно предприятие. Компанията открива два други филиала в Ню Йорк и Чикаго – новата централа на Gebrüder Weiss САЩ. Общият брой на наетите служители в Съединените щати ще бъде около 100.Наред с различни транспортни услуги, ориентирани предимно към въздушни и морски превози, Gebrüder Weiss ще предлага в новите си филиали също и специфични логистични услуги. Спектърът се простира от складово съхранение и локална дистрибуция до решения за електронна търговия, включително системи за онлайн магазини. Компанията се стреми постепенно да внедри в новите филиали също и експертния си опит от различни браншове, като например автомобилния и високотехнологичния сектор. казва Хайнц Зенгер-Вайс, член на управителния съвет на Gebrüder Weiss. Благодарение на многобройните клиенти през изминалите години стана възможно развитието на съществуващите единни логистични услуги на глобално ниво. Сега Gebrüder Weiss има желание значително да засили това предлагане и да продължи да се разраства заедно със своите възложители\", допълва Зенгер-Вайс.Gebrüder Weiss продължава да разширява присъствието си също и в китайските търговски центрове: От 1 юли наскоро откритите филиали в Hong Kong и Shenzhen ще бъдат подпомагани от представителен офис в Zhanjiang, разположен в южната част на икономически развитата провинция Guangdong. Предвижда се още това лято да последва откриването на нов офис в Guangzhou. В Германия филиалите за въздушен и морски превоз в Хамбург и Франкфурт вече се допълват и от един офис на летище Дюселдорф. С течение на годините логистичната компания ще открие още два офиса в Мюнхен и Щутгарт. По този начин Gebrüder Weiss ще покрие най-важните центрове за претоварване в света. Компанията предоставя информация относно световната мрежа от свои филиали и услуги в новия си .", "date": "2017.07.03", "title": "Gebrüder Weiss стартира собствена организация В САЩ"}
{"url": "http://www.dnevnik.bg/bulgaria/2017/07/03/3000336_helzinkskiiat_komitet_lipsata_na_priak_dostup_do_sud/", "text": "Липсата на пряк достъп на лишените от свобода до съд, пред който да искат да бъдат условно предсрочно освободени, ще доведе корупция и поредица от осъждания на България пред Европейския съд по правата на човека.Това пише Българският хелзинкски комитет (БХК) в становище във връзка с промените в Наказателно-процесуалния кодекс (НПК), приети миналата седмица от правната комисия в парламента на първо четене. Те бяха предложени от депутати от БСП, след като стана известно, че Софийският градски съд е освободил предсрочно двама от групата на \"Наглите\". Втората инстанция впоследствие отмени определението на СГС и двамата останаха в затвора.Възможността, от която двамата са се възползвали, е промяна в закона от началото на годината, която е свързана с мерки, които властите в България трябваше да вземат след пилотното решение \"Нешков срещу България\". Една от тях предвиждаше именно на лишените от свобода да се даде възможност да имат пряк достъп до съд и да не зависят от преценката на затворническата администрация.В становището си до правната комисия от БХК се спират първо на мотивите на депутатите от БСП, като ги определят като несъстоятелни. В проекта на левицата пише, че \"предвиждането на право на всеки осъден да подаде молба до съда след изтичане на минималния срок на изтърпяване на наказанието, регламентиран в чл. 70 и 71 от НК, доведе до възможността лица, осъдени за тежки престъпления като отвличане, да получат възможност за предсрочно освобождаване\".\"И до, и след реформата предсрочното освобождаване се постановява от съд, когато са изпълнени предвидените от закона условия. Лицата, осъдени за тежки престъпления, получават възможност да бъдат предсрочно освободени от съда и в двата случая. И в двата случая затворническата администрация представя становище пред съда, което има голямо значение за изхода от производството. В първия случай освен това затворническата администрация или прокуратурата имат възможност да преградят пътя на осъдения до съда. Така те играят роля и на страна по делото, и на съд, доколкото, ако не представят затворника за предсрочно освобождаване, изходът от делото се предрешава още преди да е образувано. Така на практика в ръцете на прокуратурата и на затворническата администрация се предоставят правомощия да решават кой заслужава да бъде освободен и кой не, тълкувайки закона безконтролно и заобикаляйки съда\", пишат от БХК.От БХК заявяват, че лишаването на затворниците от пряк достъп до съд за решаване на въпроса за тяхното предсрочно освобождаване противоречи на установената практика на Европейския съд по правата на човека (ЕСПЧ) по чл. 6 от конвенцията - за правото на справедлив процес.", "date": "2017.07.03", "title": "Хелзинкският комитет: Липсата на пряк достъп до съд на затворници ще доведе до корупция"}
{"url": "http://www.dnevnik.bg/bulgaria/2017/07/03/3000320_kaloian_topalov_iska_da_bude_uvolnena_edna_ot/", "text": "Бившата зам.-шефка на Софийския градски съд (СГС) Петя Крънчева по времето, когато председател бе Владимира Янева, подменяла протоколи от съдебни заседания по 2-3 пъти без да обясни защо се налага това; присъединявала такива с месеци, дори с години закъснение; съзнателно лишавала страни по дела от достъп до материалите по тях; отлагала е заседания заради здравословни проблеми, но невинаги представяла документ за това.Заради тези нарушения миналата седмица във Висшия съдебен съвет (ВСС) е постъпило поредното предложение за образуване на дисциплинарно производство срещу Крънчева от председателя на съда Калоян Топалов. Този път той иска уволнението й, информира \"\".При проверка през март 2017 г. в цялото наказателно отделение на съда е установено системно забавяне при администрирането на дела единствено в състава на Крънчева. Целта на проверката е била да се подобрят отчетността и събирането на статистическа информация за делата в отделението.Ревизията е констатирала, че Крънчева ограничавала и съзнателно лишавала страните от достъп до материалите, като връщала делата в деловодството на съда непосредствено преди заседанията. По този начин страните нямали възможност да се запознаят навреме с материалите, което ставало причина и за отлагането на дела.Освен това задържала дела при себе си, което пък препятствало изпращането на призовки в срок. Така страните били нередовно призовавани, което на свой ред също водело до отлагане на производствата.Установени били случаи, в които по 2-3 пъти Крънчева присъединявала протоколи по едно и също дело, като разликата в подмяната била с месеци. Тя не издавала разпореждане, с което да обясни защо се налага това, с какво новите се различават от старите и дали има разлики. По други дела пък с месеци и дори до 3 години не присъединявала протоколи от съдебни заседания.По делото за пране на пари срещу Валентин Димитров не бил приложен протокол отпреди 7 години. От проведени 56 заседания, протоколите от 42 от тях са добавени със закъснение от месец до 3 години. В друг случай пък Крънчева присъединила протокол, след като изчела присъда.При проверката е установено още, че тя отлага заседания в последния момент по здравословни причини, като невинаги представя болничен лист.В обясненията си Петя Крънчева казвала, че това се дължи на голяма натовареност. Проверката, която извършиха членове на съдебния съвет в началото на 2015 г., показа, че тя е била изключена от разпределението на дела от май 2013 г. до май 2014 г., а после е била на 40% натовареност.  е на 100% натовареност, припомня специализираният сайт.Калоян Топалов иска нейното освобождаване заради неоснователно бездействие при изпълнение на служебните задължения, системно осуетяване на редовното провеждане на съдебните заседания, свързано със своевременното уведомяване на страните. Създадена е от нея порочна практика като с действията си засилва общественото недоверие не само към съда, но към цялата система, аргументира се още председателят на СГС.Това е четвъртото предложение за наказание на Крънчева през последните две години.Още през 2015 г. председателят на ВКС Лозан Панов поиска тя да бъде наказана. Предложението се базираше на констатациите в доклада от проверката от съдебния съвет в СГС в началото на 2015 г. Тогава проверката установи, че Крънчева е подала невярна информация в съвета за разпределените ѝ дела. за една година. Решението беше обжалвано от председателя на Върховния касационен съд Лозан Панов пред Върховния административен съд. Производството обаче беше спряно до тълкувателно решение по спорове за дисциплинарни наказания на магистрати. То вече е постановено и казусът с Крънчева трябва да започне отново.През пролетта на тази година последва ново предложение на Панов, този път за образуване на дисциплинарно производство не само срещу Крънчева, но и срещу други бивши зам.-председатели на градския съд - Николай Димов и Иво Дачев. Поводът за това станаха констатациите в че през 2015 г. в съда са допуснати десетки нарушения на закона при искането и даването на разрешения за подслушване, както и, че са подслушвани и следени дипломати.Преди месец обаче съдийската колегия отказа да започне дисциплинарни производства срещу тримата и .Две седмици по-късно колегията уважи предложение на председателя на СГС Топалов и образува дисциплинарно производство срещу Крънчева. Искането на председателя на съда тогава бе Крънчева да бъде понижена в длъжност съдия в районния съд, а мотивът му - резултатът от проверка на Инспектората към ВСС от миналата година. В акта на Инспектората са били дадени препоръки на Топалов да предприеме мерки за забавените от Петя Крънчева дела.", "date": "2017.07.03", "title": "Калоян Топалов иска да бъде уволнена една от заместничките на Владимира Янева"}
{"url": "http://www.dnevnik.bg/biznes/2017/07/03/2998940_turgovskata_nadprevara_vuv_vuorujavaneto_mejdu_amazon/", "text": "Преди две седмици най-голямата компания за онлайн търговия в света \"Амазон\" (Amazon) закупи веригата магазини за биоплодове и зеленчуци \"Хол Фуудс\" (Whole Foods) за 13.4 милиарда долара. На пръв поглед странна, тази сделка всъщност е показателна за нарастващата борба в сферата на търговията на дребно в САЩ.В същия ден най-голямата компания за търговия на дребно \"УолМарт\" (Walmart) закупи компанията за онлайн търговия на дрехи \"Бонобос\" (Bonobos) за 310 милиона долара.Защо гигантите \"Амазон\" и \"УолМарт\" инвестират в значително по-малки компании извън своите традиционни пазарни сегменти?Нетипичните за големите компании сделки показват засилването на борбата между \"Амазон\" и \"УолМарт\" за надмощие както в традиционната, така и в онлайн търговията, разказват Нандита Бозе и Джефри Дастин за \"Ройтерс.\"Макар че войната между двата гиганта започва още през 1998 г., когато \"УолМарт\" съди \"Амазон\" за откраднати търговски тайни, едва през последните няколко години двете компании започнаха да се състезават на терена на едни и същи пазари.С купуването на \"Хол Фуудс,\" \"Амазон\" прави най-сериозният си ход досега, прицелвайки се в хранителните продукти. Те са в сърцето на търговската империя на \"УолМарт\" и носят повече от половината от приходите на компанията за миналата фискална година. Това още повече ще засили конкуренцията в сектора на хранителните продукти, където вече с \"УолМарт\" се състезават германските нискоразходни \"Алди\" (Aldi) и \"Лидл\". \"Всяка от трите компании е готова да предложи стоките си на по-ниски цени от другите две\", пишат Бозе и Дастин.Очаква се \"Амазон\" да разшири разнообразието и да направи по-достъпни продуктите на известната с високите си цени \"Хол Фуудс,\" както и да започне да предлага услуги като поръчки по интернет и доставки по домовете. Това са все мерки, които целят да настигнат далеч по-масовите и евтини магазини на \"УолМарт,\" много от които вече предлагат тези услуги.От \"Амазон\" обаче са замислили и напълно оригинални нововъведения. Бившият старши мениджър в компанията Британ Лад смята, че в магазините \"Хол Фуудс\" ще бъдат тествани за пръв път в масовата търговия на дребно някои иновативни идеи на \"Амазон,\" които вече се използват в магазина на компанията в Сиатъл. Такава практика например е елиминирането на опашките на касите чрез автоматичното сканиране на продукти, когато клиентът ги постави в пазарната си количка или когато излезе от магазина.Лад също смята, че \"Амазон\" ще използва огромното количество данни за предпочитанията на купувачите, които непрекъснато трупа през онлайн услугите си, за да решава какви продукти да предлага в магазините. Той дори допуска, че е възможно цените в такива магазини да са динамични и да се сменят по няколко пъти дневно.Може да се каже, че междувременно \"УолМарт\" се опитва да прави еквивалентно разширяване на пазара си, но в обратната посока. Това са трудни времена за много от традиционните лидери в търговията на дребно в САЩ, чиито клиенти пазаруват все повече онлайн, пише Майкъл де ла Мърсд за \"Ню Йорк Таймс.\"Точно заради това \"УолМарт\" купува вече трета компания за онлайн търговия на дрехи. От миналата година сайтът за онлайн търговия \"Джет.ком\" (Jet.com) също е собственост на \"УолМарт,\" а неговият бивш изпълнителен директор е поставен начело на усилията на веригата супермаркети да подобри онлайн присъствието си. Очаква се с придобиването на новите компании \"УолМарт\" не само да добави техните дрехи към продуктите, които предлага, но и да се поучи от техните търговски практики.Засега, изглежда, че инвестициите на \"УолМарт\" в онлайн търговията се отплащат – продажбите на компанията в интернет са се увеличили с 63% спрямо същия период през миналата година. Тепърва ще разберем дали ще се отплати и опитът на \"Амазон\" да стъпи на пазара за хранителни продукти. Едно обаче е сигурно – надпреварата във въоръжаването между двата американски гиганта за надмощие както в традиционната, така и в онлайн търговията, тепърва ще се разгаря.", "date": "2017.07.03", "title": "Търговската надпревара във въоръжаването между \"Амазон\" и \"УолМарт\""}
{"url": "http://www.dnevnik.bg/evropa/2017/07/03/3000195_triabva_li_da_se_razrushat_obshtinski_jilishta_samo/", "text": "Архитекти, учени и жители на Лондон се обявиха против разрушаването на стари общински блокове, предложено като мярка за предотвратяване на пожари като този от 14 юни.Тяхното изявление е отговор на коментарите на политици и бизнес лидери, които след пожара в \"Гренфел тауър\" казаха, че същото може да се повтори и в други общински блокове, построени по същото време, и затова следвало те да бъдат разрушени, а на тяхно място да бъдат построени нови, разказва Матю Понсфорд за \"Ройтерс\".За разрушаване се обявиха както бившият лидер на консерваторите Иън Дънкан Смит, така и кметът на Лондон от лейбъристите Садик Кан. Няколко дни след пожара Кан написа в седмичника \"Обзървър\", че \"най-важната последица от тази трагедия може да се окаже разрушаването на най-големите грешки от 60-те и 70-те години на ХХ век\".Според архитектите и експертите по градоустройство обаче  по време на обновяване. \"Ако погледнете \"Гренфел тауър\" днес, единственото запазено е структурата, построена през 70-те\", каза Джералдин Денинг, съоснователката на групата \"Архитекти за социални жилища\".Разследванията на случая твърдят, че именно новото покритие е причинило бързото разрастване на пожара. В петък \"Гардиън\" написа, че въпросното покритие е било сложено вместо по-скъпото и огнеупорно, което е било в договора, одобрен от живеещите.След пожара тестове бяха направени на множество подобни общински блокове както в Лондон, така и в цяла Англия. Те разкриха, че .Предложеното разрушаване и строене на нови блокове обаче може да се окаже проблемно за хората, които живеят в общинските жилища. Освен периода, в който би им се наложило да живеят другаде, докато новите блокове се изграждат, проблемна би била и цената на новите жилища.\"Прибързаното заключение разобличава скрития замисъл да се разрушат множество общински домове и на тяхно място да строят главно частни предприемачи\", заяви пред \"Ройтерс\" председателката на комитета за жилищата в Лондонската община Шиън Бери.Според доклад на Лондонската община от 2015 г. разрушаването на общински жилища през последното десетилетие е довело до намаляване с 8000 на броя жилища, отпускани на по-ниски от пазарните цени. В условията на жилищната криза, обхванала Лондон заради изключително високите цени на недвижими имоти, това прави живота в столицата непосилен за по-бедните.Говорител на кмета Кан обаче каза пред \"Ройтерс\", че кметът все още подкрепя разрушаването на сгради от 70-те години, които не са преминали тестовете за пожарна безопасност. \"Всеки следва да е адекватно защитен от пожари в собствения си дом. Ако в някои блокове това не е възможно, те ще трябва да бъдат разрушени и построени наново\", заяви говорителят.", "date": "2017.07.03", "title": "Трябва ли да се разрушат общински жилища само защото са пожароопасни"}
{"url": "http://www.dnevnik.bg/bulgaria/2017/07/03/3000317_zapochna_demontiraneto_na_skulpturite_ot_pametnika/", "text": "Започна демонтирането на скулптурните фигури от спорния паметник \"1300 години България\" пред НДК. Тази сутрин пред паметника беше монтиран кран с обяснението, че е част от подготовката за демонтажа.След като дъждът спря, работници се качиха върху конструкцията и започнаха да подготвят преместването на скулптурните фигури.От Столичната община не обявиха датата предварително с обяснението, че не е търсена тържественост. През уикенда около паметника изникна нова ограда и беше поставена информационна табела. Тя е за \"Цялостен демонтаж на монумента и преместване на художествените скулптурни елементи на архитектурно-художествения синтез \"1300 години България\" . Срокът за изпълнение на дейностите е 30 дни, но датата на започването им не е обявена, броят на ангажираните работници също.Премахването на скулптурите е първият етап от процедурата и ще отнеме две седмици, съобщи изпълнителният директор на общинското дружество \"Софинвест\" Чавдар Гигов. Макар и демонтирането да е възложено от общината на компанията, тя е наела \"Булкран\" ООД за подизпълнител, защото не разполага с подходящ кран за целта. ", "date": "2017.07.03", "title": "Започна демонтирането на скулптурите от паметника пред НДК"}
{"url": "http://www.dnevnik.bg/sport/2017/07/03/3000479_jan_tod_stava_doktor_honoris_kauza_na_nsa/", "text": "Президентът на Международната атомобилна федерация (ФИА) Жан Тод ще стане доктор хонорис кауза на Националната спортна академия \"Васил Левски\". Французинът ще бъде удостоен с почетното звание на церемонията в четвъртък (6 юни) от 13.30 ч.Бившият рали състезател и дългогодишен ръководител във \"Ферари\" ще изнесе и публична лекция на тема \"Социалната отговорност на спортните шампиони и спортни организации по примера на кампанията на ФИА - 3500 живота\".Гостуването на Тод в България е свързано с честването на 60 години от създаването на Съюза на българските автомобилисти (СБА), както и 60 години сектор \"Авто-мото\" в НСА и 75 години от създаването на спортната академия.71-годишният французин оглави ФИА през октомври 2009 г., когато спечели изборите срещу световния рали шампион за 1981 г. Ари Ватанен със 135:49 гласа. В края на 2013 г. той получи втори мандат след оттеглянето на единствения му заявен опонент Дейвид Уорд.Преди това, в продължение на 16 години, Тод беше част от \"Ферари\" - като генерален мениджър (1993 - 2007 г.), като главен изпълнителен директор (2004 - 2006 г.) и като специален съветник (2006 - 2008 г.). ", "date": "2017.07.03", "title": "Жан Тод става доктор хонорис кауза на НСА"}
{"url": "http://www.dnevnik.bg/sviat/2017/07/03/3000429_estoniia_shte_pazi_kopie_na_e-durjavata_v_ljuksemburg/", "text": "Естония избра Люксембург да пази резервните копия от данните на правителството, създавайки там първото по рода си \"информационно посолство\", съобщи премиерът Юри Ратас, цитиран от EUObserver.Там ще се пазят копията на здравните данни на населението, демографска и бизнес информация. Институцията ще започне да действа до края на годината. Люксембург имал най-добрата инфраструктура, макар и други държави да са били обмисляни като варианти, уточни премиерът, без да ги назовава. Споразумението между двете страни е било подписано през юни.\"Ако изгубим цифровите архиви, край със страната. Не пазим хартиени копия\", заяви Сиим Сиккут, главният съветник на правителството за информационните и комуникационните технологии.Той уточни, че идеята на \"посолството\" е да бъде резерв при катаклизми в Естония – проблем със сървърите, природно бедствие или кибератаки. Тези опасности са и причината копията да се пазят в друга държава. Те дават и възможност правителството да продължи да действа, ако няма власт на територията на страната. Сиккут припомня, че по време на  е имало естонски кабинет в изгнание.Те не са качени на частен хостинг, защото правителството иска да запази пълния си контрол върху тях. \"Частни облачни услуги като тези на \"Гугъл\", на \"Амазон\", на който друг се сетите, не са опция за нас. В тях нямаме контрол\", казва Сиккут. \"Но материалните посолства в чужбина са наша територия.\"", "date": "2017.07.03", "title": "Естония ще пази копие на е-държавата в Люксембург"}
{"url": "http://www.dnevnik.bg/sviat/2017/07/03/3000299_sled_razgovori_s_trump_arabite_dadoha_otsrochka_na/", "text": "Саудитска Арабия, Египет, Бахрейн и Обединените арабски емирства приеха искането на Кувейт да удължат с 48 часа срока на поставения на Катар ултиматум да приеме техния , предадоха световните агенции, цитирани от БТА. От Доха се очакваше да отговори до неделя вечерта, за да избегне задълбочаване на изолацията. Общото изявление на четирите страни беше публикувано от официалната Саудитска агенция по печата, след като Катар обяви, че ще предаде на емира на Кувейт отговора си на техните искания, припомня \"Франс прес\". Сред исканията се включват затварянето на , на разположена в Катар , както и ограничаване на отношенията с Иран.По-рано Кувейтската информационна агенция (КУНА) заяви, че емирът на Кувейт шейх Сабах ал Ахмад ал Джабер ас Сабах е поискал от четирите страни, които бойкотират Катар, да удължат срока на дадения ултиматум. Страните заплашиха с налагането , ако исканията им не бъдат изпълнени.Кувейт служи като посредник между Катар и четирите страни, след като те прекъснаха връзките си с Доха, обвинявайки я в подкрепа на международния тероризъм и че е съюзник на регионалния им противник Иран. Междувременно говорителят на египетското външно министерство Ахмед Абу Зейд обяви, че външните министри на четирите държави ще се срещнат в Кайро в сряда, за да обсъдят ситуацията от последния месец.Решението следва разговори на американския президент Доналд Тръмп с лидери на страни от Залива, предава \"Ройтерс\". В съобщение на Белия дом се казва, че в неделя Тръмп е разговарят отделно със крал Салман, емира на Абу Даби  и емира на Катар Тамим ал Тани. Според изявлението Тръмп повторил, че е важно да се спре финансирането на тероризма и да бъде дискредитирана екстремистката идеология, но изтъкнал, че регионалното единство е от решаващо значение, ако арабските страни искат целите от Рияд (формулирани при посещението на Тръмп в саудитската столица) да бъдат изпълнени.Самият американски държавен глава написа в \"Туитър\" в понеделник, че е разговарял с \"краля на Саудитска Арабия за мира в Близкия изток\", без да споменава емира на Катар. В началото на кризата Тръмп открито взе  и дори си приписа заслуга за .Кувейтската агенция не съобщи дали Катар е отхвърлил ултиматума, както се очакваше. Властите в Доха обаче отричат всички обвинения на четирите страни и считат исканията им за твърде \"стриктни\" - сигнал, че те никога не са гледали на ултиматума като преговорна позиция, а просто искат да подкопаят суверенитета на малката държава. Катарски официални представители заклеймиха исканията като \"обида за международното право\", а външният министър Мохамед бин Абдулрахман Ал Тани заяви, че те са замислени с идеята да бъдат отхвърлени.Въпреки това те казаха миналата седмица, че са заинтересовани от справедливо решение на всички въпроси, които притесняват страни от Съвета за сътрудничество в Залива (регионалната организация за сигурност, която освен четирите държави включва и Кувейт и Оман). Рияд и партньорите му обаче настояват, че няма да преговарят по условията.Междувременно кабинетът в Берлин съобщи, че крал Салман няма да присъства на срещата на лидерите на Г-20 тази седмица. Вместо него на срещата ще е финансовият министър Мохамед ал Джаадан.Не се посочи официална причина за решението на 81-годишния монарх. Според източници в Рияд, цитирани от \"Асошиейтед прес\" и от турското издание \"Дейли сабах\", решението е свързано с катарската криза.", "date": "2017.07.03", "title": "След разговори с Тръмп арабите дадоха отсрочка на Катар да изпълни исканията им"}
{"url": "http://www.dnevnik.bg/zdrave/2017/07/03/3000067_zdravnata_kasa_shte_dogovaria_otstupkite_a/", "text": "Здравната каса ще договаря отстъпките, а Министерството на здравеопазването ще организира търга за лекарства за онкологично лечение. Това каза подуправителят на НЗОК Димитър Петров след заседание на надзорния съвет на институцията, съобщава БТА.Сега тези дейности се правят от болниците. След търга здравната каса ще трябва да сключи договор с търговеца на едро. Очаква се търгът да бъде през есента, а през януари догодина вече да има договори с търговците на едро.Болниците ще са длъжни да планират оптимално лекарствата, които ползват за лечение на онкологични заболявания. Това може да се прави чрез ръчни, полуавтоматизирани или автоматизирани смесители за разтворите. По думите на Петров това е технология за по-добро планиране, от която се очаква на месец да бъдат спестявани 1-2 млн. лв.НЗОК ще има право да проверява дали разтворите се правят в болнични или в аптечни условия, тъй като има установени нарушения, че се приготвят в отделенията. Петров посочи още, че има съпротива от част от болниците за въвеждане на автоматизираните системи.Предстои и промяна, според която фирмите, плащащи досега скъпи генетични изследвания на пациенти, ще превеждат парите на здравната каса, а тя от своя страна ще сключва договори с референтни лаборатории, съгласувани с притежателите на разрешението за употреба.", "date": "2017.07.03", "title": "Здравната каса ще договаря отстъпките, а министерството ще организира търга за онколекарствата"}
{"url": "http://www.dnevnik.bg/biznes/2017/07/03/3000586_elektromobilut_model_3_na_tesla_izliza_na_pazara_na_28/", "text": "Американският производител на електромобили Тесла (Tesla) обяви, че ще започне производството на новата си линия - Модел 3 (Model 3) в петък, 7 юли, предаде \"Асошиейтед прес\". Главният изпълнителен директор на компанията Илон Мъск съобщи новината днес в \"Туитър.\"Това се смята за кулминацията на 15-годишните усилия на компанията да превърне колите си в продукт за масова употреба.Цената на колата ще започва от около 35 000 долара, но при 7500 долара федерален данъчен кредит за електромобил може да се понижи до 27 500 долара. Петместният автомобил ще може да изминава 215 мили (346 км) с едно зареждане на батериите и едва за 6 секунди ще ускорява от нула до 60 мили в час (97 км/ч). Мъск бе обявил, че производството ще започне през юли, но Тесла често се сблъсква с необходимост да отложи пускането на новите си модели на пазара, припомня АП. Компанията планира да произвежда 5000 коли седмично от новата серия в Пало Алто, Калифорния, до края на текущата година и по 10 000 седмично през 2018 година.След като две седмици предсрочно са получени последните регулаторни разрешителни, на 28 юли ще се състои церемония за предаване първите коли на 30 собственици, добави Мъск. Целта е през август да бъдат произведени 100 автомобила, а през септември - 1500, за да се спази обещанието за брой коли, създадени през 2017г.Model 3 бе показан на публиката през март 2016г. в дизайнерското студио в Калифорния. Малко след това компанията обяви, че 373 000 души са внесли 1000 долара депозит за колата, но след това не е разпространявала нови данни.В понеделник се очаква отчетът на \"Тесла\" за продажбите през второто тримесечие на годината. През първото тя е произвела малко над 25 000 коли и си е поставила за цел да достигне 500 000 догодина и 1 милион бройки през 2020г.", "date": "2017.07.03", "title": "Електромобилът Model 3 на Tesla излиза на пазара на 28 юли"}
{"url": "http://www.dnevnik.bg/sport/2017/07/03/3000420_djon_teri_podpisa_s_astun_vila/", "text": "Бившият капитан на националния отбор на Англия и \"Челси\" Джон Тери ще продължи кариерата си в \"Астън вила\". 36-годишният защитник подписа договор за една година с тима от Чемпиъншип.Според британските медии централният бранител ще получава 60 000 паунда седмична заплата. \"Скай спортс\" твърди, че ако успее да помогне на отбора да се завърне във Висшата лига, той ще получи бонус от 4 милиона паунда.\"Това е клуб, на който се възхищавам от много години. Имат прекрасна база на \"Бодимор хийт\", \"Вила парк\" е един от най-добрите стадиони в страната, а отборът разполага с чудесен състав и много опитен и успешен мениджър в лицето на Стив Брус\", каза Тери в първото си интервю като играч на \"Вила\".Клубът от Бирмингам избра много нетрадиционен и забавен начин да представи новото си звездно попълнение - с фалшив чат в What's Up. В него собственикът Тони Ся съобщава на мениджъра Брус, че Тери вече е част от отбора.В \"разговора\" освен самият Тери се включват и играчи от отбора, за да приветстват един от най-добрите защитници в света през последните 15 години.След края на миналия сезон английският бранител напусна клуба, чиято собственост беше през цялата си професионална кариера. Той постъпва в академията на сините на 14-годишна възраст след четири години в школата на \"Уест хем\".Тери прави дебют за първия отбор на \"Челси\" на 17-годишна възраст през 1998 г. в двубой за Купата на лигата с \"Астън вила\". След като изкарва кратък период под наем в \"Нотингам форест\" през 2000 г., бранителят се връща на \"Стамфорд бридж\" и през сезон 2000/2001 г. се утвърждава като титуляр.На 5 декември 2001 г. - два дни преди да навърши 21 години, Тери за пръв път носи капитанската лента на \"Челси\". През 2003 г. централният защитник става първи капитан на тима и до края на престоя си на \"Стамфорд бридж\" изпълняваше тази роля в отбора.Тери изигра 717 мача за първия тим и отбеляза впечатляващите за поста си 67 гола. С \"Челси\" той спечели 17 трофея, включително пет пъти титлата във Висшата лига, пет пъти Купата на Англия, Шампионската лига и Лига Европа.", "date": "2017.07.03", "title": "Джон Тери подписа с \"Астън вила\""}
{"url": "http://www.dnevnik.bg/sviat/2017/07/03/3000477_germaniia_planira_nov_zakon_za_privlichane_na/", "text": "Германският канцлер Ангела Меркел съобщи в понеделник, че предизборната платформа на нейната партия - Християн-демократически съюз (ХДС), включва план за нов имиграционен закон. Това е част от целта на традиционната десница за създаване на нови работни места и увеличаване на заетостта.В документа, подготвен съвместно с баварските партньори от Християн-социалния съюз (ХСС), се предвижда до 2025 г. безработицата да бъде практически ликвидирана ,т.е. да слезе под 3%. Законът за имиграцията ще е от особена полза за квалифицираните кадри, тъй като трябва да се запълни дефицитът от специалисти на германския трудов пазар.", "date": "2017.07.03", "title": "Германия планира нов закон за привличане на квалифицирани имигранти"}
{"url": "http://www.dnevnik.bg/sport/2017/07/03/3000499_todor_aleksiev_shte_igrae_v_olimpiakos/", "text": "Бившият капитан на българския национален отбор по волейбол Тодор Алексиев ще продължи кариерата си в гръцкото първенство. 34-годишният посрещач подписа договор за един сезон с най-успешния местен клуб - \"Олимпиакос\".Тимът от Пирея, който е носител на рекордните 27 титли и 17 купи на Гърция, ще е дванадесетият клуб в професионалната кариера на Алексиев. За последно той носеше екипа на аржентинския \"Персонал Боливар\", където изкара мианлия сезон. Кариерата на дългогодишния национал започна в \"Локомотив\" (Пловдив) през 2000 г., а след това преминава през \"Левски\", руските \"Урал\" (Уфа), \"Сургут\" и \"Локомотив\" (Екатерининбург), италианските \"Кореляно\" и \"Монца\", турските \"Халкбанк\" \"Бююкшехир\" и аржентинския УПСН (Сан Хуан).Тази година Алексиев остана извън състава на националния отбор за Световната лига и Евроволей 2017, като по стана по негово желание, \"Чувства, че има някакъв физически проблем. В последния момент промени решението си. Досега участваше, дали занапред ще бъде така – не знам. Този въпрос е повече към него\", обясни тогава треньорът на националите. ", "date": "2017.07.03", "title": "Тодор Алексиев ще играе в \"Олимпиакос\""}
{"url": "http://www.dnevnik.bg/bulgaria/2017/07/03/3000576_lekarite_ot_sheinovo_izlizat_na_protest_zaradi/", "text": "Лекарите от болница \"Шейново\" утре ще протестират, Българският лекарски съюз ги подкрепя. Това съобщи в ефира на Би Ти Ви бившият министър на здравеопазването, гинекологът Таня Андреева, която е била на смяна в болницата заедно с .Тя пострада на работното си място от мъж на родилка, който настоявал да получи плацентата на новороденото си бебе.Д-р Андреева припомни, че през 2013 г. и от тогава \"случаите на осъдените нападатели са единични, а нападението над лекари е ежедневие\".\"Те минават просто като новина в новинарските емисии и след три дни всички са забравили. Има случаи, в които лекарите повече не могат да продължат да изпълняват професията си, защото са с увредени очи, счупени ръце и т.н.\", заяви Таня Андреева. Д-р Гагова също поне месец няма да може да си изпълнява задълженията, тя е лекар, който има много пациенти и какво се случва с тях през това време, попита тя.Лекарката е била в безсъзнание 20-25 минути. Носът ѝ е счупен, има и разкъсване на горната устна. Побойникът Владимир Стоянов е привлечен като обвиняем за нанасяне на лека телесна повреда, за което може да влезе в затвора за период от една до пет години. Разследването по случая продължава, съобщиха по-рано днес от прокуратурата.\"Лекарите все повече се обединяват и все повече излизат единни от тези ситуация, твърдо решени повече да не го допускат. Всички, колеги, с които говорих тези дни, казаха, че това вече е нетърпимо. Очевидно е, че трябва да се излезе на улицата, на протест, защото се превърна в традиция да се обръща внимание на проблема само, ако има протест\", заяви Таня Андреева.", "date": "2017.07.03", "title": "Лекарите от \"Шейново\" излизат на протест заради нападение над колега"}
{"url": "http://www.dnevnik.bg/bulgaria/2017/07/03/3000602_bedstveno_polojenie_v_pleven_i_samokov_obnovena/", "text": "Проливни дъждове наводниха Самоков тази вечер. В града ситуацията е бедствена - прелялата река Боклуджа наводни къщи, детски градини и обществени сгради, съобщи пред БНТ кметът на Самоков Владимир Георгиев.Наложило се е и спиране на електричеството, сформиран е кризисен щаб. В града няма бедстващи хора, но има много пострадали домакинства. \"Реагира се на сигнали, извършва се оценка и на реалната ситуация, има помпи за отводняване, при нужда ще бъдат доставени допълнително\", обясни Георгиев.Кметът на Плевен е обявил частично бедствено положение в района на пътя Плевен - Ловеч заради състоянието на язовир \"Николаево - 5\", съобщи БНТ, като цитира областния управител на Плевен Мирослав Петров.\"Дигата на съоръжението е започнала да подгизва, има изнесена кална маса на пътя, привлечена е тежка техника, за да се почиства - ситуацията е овладяна\", коментира областният управител.Без ток в областта са 14 малки населени места - причината е скъсване на 7 далекопровода, има и наводнени трафопостове. Служители на ЧЕЗ първо възстановяват далекопроводите, след това ще навлязат в селищата.В община Левски е по-сериозна ситуацията заради силната градушка, която е паднала тази нощ. Къщите в селата Асеновци, Градище, Варана, Каменец от община Левски имат около 60-70 процента разрушения на покривната конструкция, каза Петров.По предложение на кметовете на Левски и Пордим е ангажирана фирма \"Напоителни системи\" за контролирано изпускане на язовир \"Каменец\". Това се налага, защото е излязла вода на пътя Плевен - Русе около 30 сантиметра. Мирослав Петров поясни, че при изпускането на язовира нивото на водата ще падне и няма да излиза на международния път, за да не се налага затварянето му.Критична е и ситуацията с нарушената инфраструктура в община Долна Митрополия - изнесена е настилка в района на Тръстеник. Превантивно са затворени пътищата Подем - Комарево и Оряховица - Брегаре - Байкал - Крушовица, за да не закъсат хора с автомобили.", "date": "2017.07.03", "title": "Бедствено положение в Плевен и Самоков (обновена)"}
{"url": "http://www.dnevnik.bg/bulgaria/2017/07/03/3000553_vse_poveche_turgovci_podavat_godishnite_finansovi/", "text": "За последните две години се наблюдава нарастване на броя на подадените годишни финансови отчети на търговците, като се увеличава и броят от тях, които ги подават по електронен път. Това показва статистиката на Агенцията по вписванията в края на кампанията за подаването на отчетите.За 2017 година 436 770 търговски са подали отчетите, като близо 75 % от тях по електронен път.От 1 януари 2017 г. до 30 юни 2017 г. включително заявления за годишни финансови отчети са подали 436 770 търговски дружества. В сравнение с 2016 г. техният брой е нараснал с 54 272. От тях на хартиен носител са подадени 109 453 или 25,06%, по електронен път – 327 317 или 74,94%, съобщават от агенцията.Оттам подчертават, че независимо от изкючителното натоварване, особено през месец юни, когато традиционно масово се подават отчетите, информационната система на Търговския регистър работи без прекъсвания и сривове.Наскоро министърът на правосъдието Цецка Цачева назначи нов директор на агенцията по вписвания - ", "date": "2017.07.03", "title": "Все повече търговци подават годишните финансови отчети електронно"}
{"url": "http://www.dnevnik.bg/sport/2017/07/03/3000615_berbatov_obiavi_che_ne_e_poluchaval_oferta_ot/", "text": "Димитър Бербатов обяви, че не е получавал предложение за договор от нито един български отбор. 36-годишният нападател, който е свободен агент и в момента тренира с \"Берое\", , че ще подпише със старозагорци за половин година.Миналата седмица бившият нападател на \"Манчестър юнайтед\"  и дори вкара победния гол в последните секунди на срещата. След мача кметът на Стара Загора Живко Тодоров обяви, че ръководството на клуба е предложило договор на Бербатов.\"Някой път хората избързват с приказките, превъзбудени от това какво може да стане и представяйки си го вече в главата. А реалността е съвсем друга. Разбира се, както от \"Берое\" ме поканиха да тренирам с тях, така може някой ден да решат да ми предложат договор. Няма лошо, показва уважение. Но за една година време (бел. ред. - откакто е свободен агент) нито един клуб не е дошъл да каже: \"Г-н Бербатов, заповядайте, ето ви договор за една година или пък за шест месеца\", заяви Бербатов в интервю за \"24 часа\".Покрай слуховете че ще подпише с \"Берое\", нападателят отнесе много остри критики от феновете на ЦСКА, които подкрепят проекта на Гриша Ганчев - \"ЦСКА - София\". По думите му обаче никога с него не е правен контакт от страна на червените.Нападателят е много близък с новия треньор на старозагорци Александър Томаш, който го е поканил да тренира с отбора. \"Бонус е, че познавам екипа, знам как работят. А и подготовката им беше на места, където аз също отидох, за да си почивам. Сега тренират в София и пак имам възможност да се готвя с тях. Но най-важното е, защото ме поканиха да тренирам с тях. Нито един друг българския отбор не ме е търсил.\"\"Имаше и друга история, от която се направиха какви ли не изводи - като са пуснали информация, че съм отишъл да тренирам с другото ЦСКА - 1948. Ами аз всъщност си тренирам постоянно. Тогава тренирах на мястото, на което дойдоха те. Тренирай си там от една седмица, тичах сам. В края на седмицата дойдоха и те и ме поканиха да потренирам с тях. И там имат млади момчета, които могат да научат нещо от мен\", каза още Бербатов и добави, че се е готвил и с други български отбори като \"Славия\" и \"Банско\".Бившият голмайстор на Висшата лига каза още, че не може да си позволи да се самопокани в даден отбор. Той разказа, че много често по улиците го спират хора и го питат: \"Г-н Бербатов, защо не играете в ЦСКА?\". \"Въпросът обаче е към хората в ЦСКА. Не става дума само за желанието. Може в клуба да нямат нужда. Изграждат нов отбор, дават шанс на млади момчета. Ами може да се окаже дори, че повече ще преча, отколкото ще помагам\", обясни Бербатов. Централният нападател каза също, че с мениджъра му Емил Данчев работят по намирането на нов отбор. Нападателят обаче няма желание да играе в България. По думите му дори човек да иска да поиграе в българското първенство в края на кариерата си, условията и начинът на работа могат да го откажат.", "date": "2017.07.03", "title": "Бербатов обяви, че не е получавал оферта от български отбор"}
{"url": "http://www.dnevnik.bg/tehnologii/2017/07/03/3000607_provali_se_start_na_kitaiska_raketa_za_polet_do_lunata/", "text": "Вторият старт на китайската ракета \"Великият поход 5\" бе обявен за провал след като не бе достигната нужната орбита. Това може да обърка плановете на инженерите да изпратят през ноември китайска мисия до Луната с робот, който да върне проби на Земята.От космодрума на южния остров Хайнан малко преди 19:30 часа местно време в неделя бе даден стартът на най-мощната ракета носител на Китай. Високата 57 метра ракета се издигна нормално в ясното небе, но няколко минути по-късно прякото предаване на националната телевизия бе прекратено без обяснения.Малко по-късно основният възложител на космически проекти в страната публикува на сайта си съобщение, че изстрелването в крайна сметка е неуспешно и разследване ще търси причините за това.Не е ясно как ще се отрази случилото се на програмата за най-амбициозната космическа мисия на Китай до Луната, на която се разчита да донесе на Земята първите проби от лунната повърхност от 1976г. насам.Същата ракета \"Великият поход 5\", която вече има един успешен старт през ноември миналата година, трябва догодина да изведе основния модул на китайската орбитална станция.Нататък са предвидени стартове с още компоненти на станцията, а в средата на следващото десетилетие би трябвало с \"Великият поход 5\" към Марс да бъде изпратен и първият китайски марсоход.Носителят е способен да извежда в космоса два пъти по-тежки товари от която и да китайска ракета.Възможностите ѝ са сравними с американската Delta 4-Heavy и нареджат китайския проект сред най-мощните в света.", "date": "2017.07.03", "title": "Провали се старт на китайска ракета за полет до Луната и Марс"}
{"url": "http://www.dnevnik.bg/analizi/2017/07/03/2997121_bulgariia_za_usednali/", "text": "Сега пък уседналите първолаци щели да бъдат приемани с предимство. Преди това бяха кандидатите за забавачката. Пет години уседналост поиска Тереза Мей за европейците на острова; нашите се разсърдиха и тя даде на заден, но връзката между социални помощи и уседналост е вече съвсем естествена и в страни като Германия. Пък и у нас, кой би отпуснал социални помощи без чакане на новодошлите, например социалните номади, както наричат ромите? За да стигнем до изборното законодателство, където вече съвсем открито национал-популистите използват принципа на уседналост, за да лишават от изборни права сънародниците ни от чужбина.Войната между номади и уседнали тече от времето на неолита. Уседналите изглеждат непобедими, докато отнякъде се вземат хуни, българи или монголи, които ги помитат, за да уседнат на свой ред. Последното действие на тази битка се състоя през последните трийсетина години, времето на тържествуващата глобализация. Номадите този път не идваха с лъкове. От една страна това бяха високоплатени мениджъри, инвеститори, експерти и туристи, които държавите се мъчеха да прикоткат, от друга – мигранти, бежанци, просяци, които пък се чудеха как да отблъснат.", "date": "2017.07.03", "title": "България за уседнали"}
{"url": "http://www.dnevnik.bg/sport/2017/07/03/3000595_peter_sagan_specheli_osmata_si_etapna_pobeda_v_tur_dyo/", "text": "Носителят на зелената фланелка за последните пет години Петер Саган спечели третия етап на \"Тур дьо Франс\". Въпреки че кракът му се изхлузи от педала по време на финалния спринт, а след това трябваше да се бори със силна финална атака на Майкъл Матюс, състезателят на \"Бора\" триумфира в първата отсечка в тазгодишната надпревара, която финишира на територията на Франция.Саган измина 212-километровата дистанция от Вервие до Лонви за 5.07:10 часа. 27-годишният словак записа своята осма етапна победа в \"Тур дьо Франс\". Той става първият състезател в историята, който в две поредни години печели етап от тура като световен шампион.\"Искам преди всичко да благодаря на отбора. Днес не беше никак лесен ден с този насрещен вятър и голямото напрежение в колоната. Освен това последната височина днес беше доста тежка\", заяви световният шампион за 2015 и 2016 г.Саган призна, че в заключителните метри на днешния етап е допуснал две грешки. Първата, защото твърде рано е тръгнал да прихваща Ричи Порт, който атакува 800 метра преди финала, и след това при изхлузването от педала.\"Въпреки това спечелих. Майкъл Матюс почти ме изпревари на края, но съм много доволен, че успях да остана пред него\", допълни словакът, който опитва да спечели зелената фланелка за шести пореден път и така да изравни рекорда на германеца Ерик Цабел.Днешната отсечка беше много подходяща за качествата на Саган и той успя да оправдае очакванията въпреки проблемите в края.Преди финала имаше 1.6-километрова височина от трета категория - достатъчно трудна, за да откаже чистите спринтьори от битката за победата, и достатъчно кратка, за да не бъдат замесени водещите катерачи.В началото на отсечката се откъсна група от шестима колоездачи, но хълмистият профил и темпото в основната група им позволи да натрупат максимална преднина от 4:05 минути. След едно от спусканията към тях се присъединиха още трима състезатели.Темпото на \"Бора\", \"Куикстеп\" и \"Сънуеб\" обаче доведе до бързо стопяване на разликата, а десет километра преди финала беше застигнат и последният от откъсването - французинът Лилиан Калмежан.В битката за победата бяха замесени очакваните претенденти, а въпреки трудностите Саган показа страхотната си класа на такъв терен. Той успя да остане пред Матюс (\"Сънуеб\"), а трети се класира ирландецът Дан Мартин от \"Куикстеп\".Победителят от първия етап Герант Томас запази жълтата фланелка на лидер в състезанието, а съотборникът му в \"Скай\" и трикратният победител в \"Тур дьо Франс\" Крис Фрум се придвижи до втората позиция с изоставане от 12 секунди.Със същия пасив трети вече е Матюс, следван на една секунда от Саган на четири от норвежеца Едвал Боасон Хаген. Ричи Порт е 20-и на 47 секунди зад Томас, Найро Кинтана е 21-и с пасив от 48 секунди, а изоставането на Ромен Барде, Фабио Ару и Алберто Контадор е съответно 51, 52 и 54 секунди.Утрешният четвърти етап на обиколката е с дължина 206 километра и изцяло равнинен профил, което предполага битка между спринтьорските отбори на финала.", "date": "2017.07.03", "title": "Петер Саган спечели осмата си етапна победа в \"Тур дьо Франс\""}
{"url": "http://www.dnevnik.bg/sport/2017/07/03/3000613_nadal_se_zavurna_na_uimbuldun_s_pobeda_850_v_karierata/", "text": "Носителят на 15 титли от Големия шлем Рафаел Надал се завърна с победа на \"Уимбълдън\" след двегодишно отсъствие. Испанецът, който спечели турнира през 2008 и 2010 г., се класира за втория кръг след убедителна победа с 6:1, 6:3, 6:2 срещу австралиеца Джон Милман.Надал имаше нужда от 105 минути, за да стигне до победа №850 в професионалната си кариера. Той е седмият играч, който достига тази граница, след Андре Агаси (870), Джон Макенроу (877), Гилермо Вилас (928), Иван Лендъл (1068), Роджър Федерер (1104) и Джими Конърс (1256).За Надал това беше първи двубой на трева oт 2015 г., когато загуби от германеца Дъстин Браун във втория кръг на \"Уимбълдън\". Той пропусна турнира миналата година заради контузия, а през тази реши да не участва в състезания на трева, след като покори за десети път \"Ролан Гарос\".\"Щастлив съм, че се завърнах. За мен е много специално да мога отново да играя на \"Уимбълдън\", заяви испанският тенисист, който постигна 25-а победа в последните си 26 двубоя във всички турнири.Надал стартира ударно мача и спечели девет от първите 11 гейма, за да поведе със сет и пробив във втората част.Той позволи на Милман да върне пробива за 2:3, но веднага след това отново спечели подаването на съперник. Този път левичарят от Майорка затвърди предимството си за 5:2 и малко по-късно при свой сервис затвори сета.В третата част Надал набързо поведе с 4:0. Двукратният шампион си позволи леко да отпусне газта и Милман върна единия пробив и намали до 2:4. Това обаче беше всичко, до което заемащият 137-ото място в световната ранглиста австралиеца се добра. Надал показа много агресивна игра, завърши мача с три пъти повече уинъри от съперника - 33 срещу 11, и излезе победител при 19 от 25-те си излизания на мрежата. В същото време той направи само една непредизвикана грешка повече - 18 срещу 17.Испанецът реализира осем от 13-те си шанса за пробив, спечели над 50% от точките, в които посрещаше - 43 от 79, и загуби само 22 от разиграните 70 точки в геймовете, когато сервираше.Във втория кръг световният номер 2 ще се изправи срещу американеца Доналд Йънг, който отстрани Денис Истомин след 5:7, 6:4, 6:4, 4:2 и отказване на тенисиста от Узбекистан.По-рано днес . Напред продължават още Марин Чилич (№7), Кей Нишикори (№9), Жо-Вилдред Цонга (№12), Лука Пуи (№14), Роберто Баутиста Агут (№18), Сам Куери (№24), Фабио Фонини (№28) и Карен Хачанов (№30).От поставените в горната половина, които изиграха мачовете си до този момента, надпреварата напуснаха само №20 Ник Кириос, който се отказа заради контузия срещу Пиер-Юг Ербер, и №31 Фернандо Вердаско, който отстъпи на южноафриканския гигант Кевин Андерсон с 6:2, 6:7 (5), 6:7 (8), 3:6. ", "date": "2017.07.03", "title": "Надал се завърна на \"Уимбълдън\" с победа №850 в кариерата си"}
{"url": "http://www.dnevnik.bg/bulgaria/2017/07/03/3000619_i_tazi_nosht_se_ochakvat_silni_valeji_v_iztochna/", "text": "И тази нощ се очакват интензивни валежи като най-засегната ще бъде източната част на България, информира БНТ.и гръмотевични бури обхванаха страната през изминалата нощ заради рекордните температури от над 40 градуса. Десетки населени места останаха без ток. Най-много са валежите, паднали в районите на Кнежа и Плевен, където е обявено частично . Проливни дъждове наводниха и Самоков тази вечер. Заради прелял микроязовир е затворен пътят между Плевен и Ловеч. Пострада земеделска продукция. Няколко пъти тази нощ столичани бяха будени от звука на падаща градушка. Бедствието от юли 2014 г. обаче не се повтори и пострадали автомобили имаше сравнително малко. По данни на Пожарната през нощта са получени 4 сигнала за паднали дървета, запушени шахти и премахване на опасни предмети. От МВР постоянно следят обстановката.Спокойна е обстановката в страната след поройните валежи, информира МВР. В оперативния център на пожарната са получени малко над 50 сигнала, предимно за , паднали дървета и опасни предмети.Най-много са сигналите от Враца, Плевен, Ловеч и Перник. Регистрирани са и няколко сигнала за наводнени пътни участъци. За отстраняването на произшествията през нощта са работили 47 екипа.В Русе за кратко няколко населени места били без електрозахранване. Силна буря, придружена с дъжд и градушка, е нанесла тази нощ сериозни щети в Русенско. Има населени места без ток, съобщи заместник-областният управител на Русе Валентин Колев. Има паднали дървета. От хидрометеорологичната станция съобщиха, че миналата нощ са паднали 26.1 л/кв. м дъжд, а скоростта на вятъра е достигала до 86 км/час.Няма ток в град Бяла и в селата Бистренци и Дряновец. Частично е нарушено електроподаването в град Борово и в селата Копривец, Стърмен, Полско Косово, Помен, Баниска и Долна Студена. Екипи на електроразпределителното дружество работят по отстраняване на авариите. Градушка с големината на лешник е валяла миналата нощ в град Две могили и в селата Бъзовец и Батишница.Кметът на община Две могили Божидар Борисов обясни, че са унищожени зеленчукови градини в града, като има и улици, които са с отнесен асфалт. В Бъзовец и в Батишница също са нанесени сериозни поражения върху зеленчуковите насаждения.\"Сухата градушка в Бъзовец започна половин час след полунощ и продължи 10 минути. Отново валя към 3.30 ч. тази сутрин, но този път бе примесена с дъжд. Направи големи поразии\", обясниха местни жители. Заместник-кметът на Бяла Евгени Димов каза, че в града и в населени места от общината също има сериозни поражения върху зеленчуковите градини. Най-тежко било положението в село Пейчиново, където градушката била с диаметър три-четири сантиметра.Градушка по-голяма от орех удари Подбалкана по-рано днес. От стихията пострадаха най-много карловските села Певците и Богдан. Хиляди декари житни насаждания и земеделска продукция са унищожени.Градушката продължи малко повече от половин час. За минути улиците се покриха с няколко сантиметра ледена покривка. За щастие от бедствието няма пострадали хора. В село Певците са унищожени над 3000 дка житни, лозови насаждения и овощни дървета. Леденият валеж нанесе поражения и върху продукцията на местните жители в градините им.Буря с порой и градушка се извиха и над Търговище към 15.30 ч. днес. Силният вятър, придружен с 30 минутен дъжд изкорени и изпочупи дървета, наводни улици и мазета. Реколтата е унищожена във вилните зони. По първоначални данни от общинските измервателни уреди над Търговище за 20-25 минути са се излели 26 л./ кв. м. Един от възловите булеварди в града \"Ал. Стамболийски\" е затворен за движение, тъй като е залят с над 40 см вода. В Общината непрекъснато валят сигнали за аварии, екипи обикалят града да отстраняват щетите.", "date": "2017.07.03", "title": "И тази нощ се очакват силни валежи в Източна България"}
{"url": "http://www.dnevnik.bg/sport/2017/07/03/3000622_futbolist_tvurdi_che_e_bil_zaplashvan_ot_shefovete_na/", "text": "Камерунският футболист Петрус Бумал заяви, че е бил заплашван от хора от ръководството на \"ЦСКА - София\", че ще му счупят краката, ако не подпише нов договор. 24-годишният полузащитник напусна \"Българска армия\" след края на сезона като свободен агент.В интервю пред френската версия на Goal.com Бумал каза, че пожелал да напусне България веднага след изваждането на \"Литекс\" от А група, защото не искал да играе за втория отбор на ловчанлии в Б група. Той твърди, че първоначално Гриша Ганчев му обещал да го пусне, ако дойдат оферти, но след това отказал две предложения за по 250 хил. евро и едно да заиграе под наем във Франция.След като по думите му не е имал избор и е трябвало да се примири със ситуацията, доиграл сезона във втория отбор. Бумал разказва, че след края на шампионата отишъл на почивка в Тайланд, когато научил друга неочаквана новина - че без негово знание е бил трансфериран в преструктурирания от \"Литекс\" в \"ЦСКА - София\" клуб, управляван от Ганчев, който получи разрешение да се състезава в новосфомираната Първа лига.Камерунецът заяви, че първоначално не е могъл да повярва и си е мислел, че става въпрос за преговори за трансфер, докато не се уверил в противното. \"Така че прекъснах почивката си и заминах за София. Президентът ми каза, че тук (в България) е така.\"Бумал се присъедини към тренировките на отбора чак в началото на септември, като , че камерунецът е преминал \"дълго лечение на контузия в чужбина и продължителна рехабилитация\".\"Условията по договора бяха същите (като в \"Литекс\") и аз поисках да ги предоговорим. През юни 2016 г. подписах за една година с опция за удължаване за още една, която клубът трябва да активира до 30 април 2017 г.\", допълва Бумал.По думите му това не се случило и впоследствие камерунецът се позовал на тази точка пред българския футболен съюз и ФИФА, които му отговорили, че е свободен да си тръгне след края на сезона. Твърди, че след това започнали крайни мерки от страна на ръководството, за да го накарат да остане.\"Получавах обаждания, писма, заплахи, жена ми също получаваше. Казах им, че се прибирам във Франция. Тогава дойдоха и ме заплашиха, че ще ми счупят краката. Дори направиха фалшив договор с подправен мой подпис, за който аз сигнализирах в БФС чрез нотариус. Беше ми казано, че не мога да напусна страната, защото съм най-добрият им играч и няма как феновете да видят, че си тръгвам. Накрая дадох всичките документи на един приятел там и след края на сезона напуснах страната тихомълком\", заяви още Бумал.Полузащитникът допълва, че и до \"ден-днешен шефовете не казват, че съм си напуснал\", а че \"съм си тръгнал временно и ще се върна\". Обясни, че последното го разбрал от феновете в социалните мрежи. И добави, че въпреки всичко не съжалява за престоя си в България, защото под ръководството на Любослав Пенев се развил значително като футболист и изчистил много вредни навици в играта си.", "date": "2017.07.03", "title": "Футболист твърди, че е бил заплашван от шефовете на \"ЦСКА - София\" с чупене на крака"}
