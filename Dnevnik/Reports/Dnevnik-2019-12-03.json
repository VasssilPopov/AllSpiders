{"url": "https://www.dnevnik.bg/bulgaria/2019/12/03/4000566_generalniiat_sekretar_na_reporteri_bez_granici_borisov/", "text": "Бойко Борисов трябва да изиграе историческа роля и да създаде по-добра среда за журналистиката в страната\", заяви генералният секретар на \"Репортери без граници\" Кристоф Делоар след двучасовата си среща с премиера. Делоар подчерта, че Борисов трябва да покаже \"реална воля за подобряване на медийната ситуация\" в страната, в т.ч. и чрез ново законодателство за работеща забрана на конфликта на интереси, за по-добра редакционна независимост, за да се създаде по-добра среда за свобода, независимост и плурализъм.  Още за срещата четете ", "date": "2019.12.03", "title": ""}
{"url": "https://www.dnevnik.bg/kultura/2019/12/03/4000596_sled_prekusvane_ot_40_g_pisateliat_milan_kundera_si/", "text": "Емигриралият през 1975 г. от тогавашна Чехословакия във Франция писател Милан Кундера вече е гражданин на Чехия. Тези дни посланикът на страната в Париж е връчил документа за самоличност на автора на \"Непосилната лекота на битието\", се вижда от  сайта  на посолството. Кундера, чиито книги се нареждат сред най-утвърдените творби на художествената литература през 20-и век, е изключен от комунистическата партия заради \"антикомунистически действия\" през 1950 г. Властите го обявяват за враг и в крайна сметка той успява да избяга от Чехословакия през 1975 г. През 1979 г. правителството му отнема и гражданството и две години по-късно той получава такова във Франция. Книгите му - от \"Непосилната лекота на битието\" до \"Книга за смеха и забравата\" - са забранени в родината му до края на 80-те години. \"Най-изтъкнатият чешки писател отново е гражданин на страната, в която е роден и на чийто език е написал най-забележителните си творби. Честито!\" се казва в сайта на посолството. Преди година чешкият премиер Андрей Бабиш предложи да възстанови гражданството на писателя. Двамата се срещнаха в Париж на честванията по случай 100-годишнината от края на Първата световна война. През април тази година Кундера навърши 90 г. ", "date": "2019.12.03", "title": "След прекъсване от 40 г. писателят Милан Кундера си върна чешкото гражданство"}
{"url": "https://www.dnevnik.bg/sport/2019/12/03/4000599_fotogaleriia_andi_ruis_i_djoshua_v_deistvie_predi/", "text": "Четири дни преди дългоочаквания мач-реванш за   в тежка категория Анди Руис и Антъни Джошуа проведоха първите си открити тренировки в Саудитска Арабия. В събота двамата ще се изправят един срещу друг в Дирия, а Руис ще защитава трите си пояса, които  .", "date": "2019.12.03", "title": "Фотогалерия: Анди Руис и Джошуа в действие преди мача на годината"}
{"url": "https://www.dnevnik.bg/politika/2019/12/03/4000624_naddavane_za_minimalna_pensiia_skara_deputatite_i/", "text": "Процедурни спорове по време на дебатите за размера на минималната пенсия за догодина доведоха до изостряне на напрежението в парламента, викове \"Червени боклуци\" и \"Оставка\" и прекъсване на заседанието, на което депутатите трябваше да гласуват окончателно Бюджета на държавното обществено осигуряване (ДОО) за 2020 г. Депутатите разглеждаха три предложения за размера на минималната пенсия за стаж и възраст - отхвърлените в бюджетната комисия предложения на БСП и ДПС за съответно 300 лева и 250 лева от 1 януари, както и предложението на управляващите за минимална пенсия от 250 лева, но от 1 юли 2020 г. Предложеното увеличение е по-голямо от първоначално заложения от управляващите ръст от 6.7% до 234.13 лева (сега минималната пенсия е 219. 43 лв.). Между двете четения на бюджета на ДОО самите управляващи предложиха по-голям ръст в изпълнение на предизборната програма на \"Обединени патриоти\". Прдизборно \"малкият\" коалиционен партньор на ГЕРБ обещаваше минимална пенсия от 300 лева в края на мандата, ако влезе в управлението. \"Рано или късно ще ви се наложи да преизчислите пенсиите, защото няма как тези хора да карат на полусъединител\", обърна се Георги Гьоков от БСП към управляващите и ги предупреди, \" По-силен от телевизора по избори е хладилникът .\" Въпросът за размера на минималната пенсия стана повод за нападки и обиди между доскорошни партньори в \"Обединени патриоти\". \"Крайно време е \"Обединени патриоти\" да изпълним обещанието, което дадохме, за да влезем във властта - минимална пенсия от 300 лв. Сега правим бюджтет за към края на мандата. Съвсем логично е ние от \"Атака\" да искаме минималната пенсия да бъде 300 лв.\", каза Павел Шопов и заяви, че \"Атака\" ще подкрепи предложението на БСП за 300 лева минимална пенсия от януари. Съпартиецът му Десислав Чуколов предложи за минималната пенсия да се гласува поименно и се обърна директно към лидера на НФСБ и доскорошен вицепремиер по демографската политика Валери Симеонов. \"Айде, Валери, гласувай. Ще подкрепиш ли 300 лева пенсия? Няма да мръдна от тука, докато не подкрепите 300 лева пенсия\", заяви Чуколов. \"Моля ви от утре да забраните продажбата на алкохол в българския парламент\", репликира Юлиан Ангелов от \"Обединени патриоти\"/ВМРО. Рамадан Аталай от ДПС пък излезе с ексцентрична идея - вместо предложения от Движението размер на минималната пенсия от 250 лева от 1 януари, да се запише 500 лева. \"Мисля, че ще бъде в унисон с \"патриотите\" и всички онези популисти\", заяви Аталай. Председателстващият НС Емил Христов (ГЕРБ) обаче не прие това, обяснявайки, че процедурата не дава възможност за подобни предложения. Аталай обясни,ч е не прави ново предложение, а иска замяна на числото в текста. \"Колкото и да ни обясняват колегите от малкия партньор на ГЕРБ, повтарям го, за да го знаете, а не да се опитвате да лъжете от парламентарната трибуна, се стигна до 250 лева предложение от министър-председателя. Обещанието за 300 лева остава за следващ мандат\", заяви Красимир Янков от БСП и попита дали избирателите ще гласуват доверие на същите партньори за следващ мандат. Социалистите също поискаха поименно гласуване на точката за минималната пенсия. Георги Свиленски изтъкна, че \"всички сме наясно, че 250 и 300 лева са нищо, но все пак е някакъв знак\" и призова депутатите да приемат предложението на БСП за 300 лева минимална пенсия, като по думите му може да се намерят необходимите за целта 500 млн. лева. В крайна сметка председателстващият Народното събрание подложи текстовете на гласуване и предложението на БСП не бе прието. Когато се стигна до предложението на ДПС обаче започнаха спорове за процедурата. Емил Христов предложи за гласуване заложеното в проектобюджета предложение на ДПС за 250 лева миимална пенсия. След изразено недоволство Христов отговори, че процедурните въпроси ще бъдат обяснявани с правилника на Народното събрание след гласуването на текстовете. Депутати от БСП обаче напуснаха местата си и се качиха на парламентарната трибуна. Последваха ги и народни представители от \"Атака\". \"Защо те е страх?\", обърна се Георги Свиленски от БСП към председателстващия заседанието и заяви, че процедурата е вече опорочена. В суматохата Емил Христов на няколко пъти призова за спокойствие, а хората на Волен Сидеров и депутати от БСП започнаха да скандират \"Оставка\". На това представители на управляващото мнозинство отговориха с викове \"Червени боклуци\". \"Ще накажа някой\", предупреди Христов и прекрати заседанието. Депутатите ще продължат с разглеждането на бюджета на ДОО утре (4 екември). Единствено самоосигуряващите се ще плащат по-високи вноски догодина Самоосигуряващите се ще бъдат единствените, чиито разходи за осигуровки догодина ще се увеличат чувствително, след като управляващите дадоха назад и сведоха осигуровките на земеделските производители до съвсем малко над миналогодишните нива. Народното събрание днес прие Бюджета на държавното обществено осигуряване за 2020 г. в размер на 12.4 млрд. лв. с гласовете на 106 депутати и 86 \"против\". Документът бе приет на фона на критики от опозицията, че той не предразполага към реформи и не дава възможност за никакви реформи и политики, различни от досегашните. При окончателното разглеждане на Бюджета на ДОО за 2020 г. управляващите гласуваха увеличаване на минималния осигурителен доход за самоосигуряващите се от 560 на 610 лева. За земеделските производители и тютюнопроизводителите минималният осигурителен доход от догодина става 420 лева, при сегашни 400 лв. Първоначално беше заложено земеделците и тютюнопроизводителите да се осигуряват на минимум 610 лева от догодина, т.е. да има изравняване с размера на минималната работна заплата. Между двете четения обаче от ГЕРБ предложиха увеличението да е значително по-малко. Текстовете днес минаха почти без дебати в пленарна зала, единствено с упрек от левицата, че не са направени разчети как това увеличение ще се отрази върху производителите. Опозицията в лицето на БСП беше по-настървена по отношение на  ., след като от 1 юли беше вдигнат до това ниво от 2600 лв. Левицата искаше той да бъде увеличен на 3900 лева с мотива, че богатите се облагодетелствали за сметка на бедните, но това беше отхвърлено. Без промяна депутатите оставиха периода на изплащане на   - 410 дни, и размерът на обезщетението за отглеждане на дете от 1- до 2-годишна възраст - 380 лева. От БСП настояваха обезщетението да се увеличи на 650 лева с мотива, че то е актуализирано само веднъж за последните 5 години (през 2017 г.) и е редно да отговаря на минималната работна заплата. Предложението беше отхвърлено.", "date": "2019.12.03", "title": "Наддаване за минималната пенсия скара депутатите и прекъсна заседанието им"}
{"url": "https://www.dnevnik.bg/sport/2019/12/03/4000598_cheferin_obeshta_vkljuchvane_na_poveche_jeni_i/", "text": "Президентът на УЕФА  Александър Чеферин  обяви, че борбата с расизма във футбола трябва да започне от самата организация. Споед него УЕФА трябва да даде пример на всички за решаване на този много сериозен проблем. Словенецът дискутира въпроса защо комисиите на УЕФА са съставени главно от мъже, като има много малко жени и малко цветнокожи. \"Факт е, че нашите комисии трябва да бъдат доста по-разнообразни. Специално в Дисциплинарната комисия трябва да включим повече цветнокожи и повече жени. Съгласен съм, че санкциите ще трябва да бъдат по-сурови. И съм сигурен, че ще го направим. Не мога да ви кажа повече, но ще преосмислим много неща\", каза Чеферин. Президентът на УЕФА признава, че най-важната задача на организацията е битката с расизма на стадионите. Той коментира  наказанието на България  и расистките прояви в други балкански страни. \"Не става въпрос само за България, трябва да изкореним тези проблеми и в Англия, Франция и всички останали страни, където ги има\", каза още президентът на УЕФА. \"Не съм толкова наивен да си мисля, че сме направили всичко по силите си и всичко е приключило. На нас ни пука и се опитваме. Ние не сме просто някакви хора в Нион, които ядат хубава храна и карат ферарита. Трябва да имаме различна перспектива и по-ясна представа кое е правилно и грешно. Искаме да бъдем по-конкретни. Работим върху това.\"", "date": "2019.12.03", "title": "Чеферин обеща включване на повече жени и цветнокожи в комисиите на УЕФА"}
{"url": "https://www.dnevnik.bg/bulgaria/2019/12/03/4000647_geshev_beshe_pitan_ot_evrodeputati_za_protestite_i_za/", "text": "Избраният за нов главен прокурор Иван Гешев трябваше да отговаря на въпроси в Европарламента за скандала \"Апартаментгейт\", за процедурата по избора му и за публикации в сайта \"Биволъ\", които го замесват в извънсъдебни споразумения с групата \"Недосегаемите\", съобщи  БНР. . Това стана по време на изслушване в Комисията по граждански свободи, правосъдие и вътрешен ред на Европейския парламент, в което Гешев участва наред с първия главен прокурор на ЕС Лаура Кьовеши. Въпросите бяха зададени от румънския депутат от \"Обнови Европа\" Рамона Стругариу и ирландката Клеър Дейли от \"Зелените\". Дейли дори заяви, че присъствието на Гешев подрива авторитета на Европейския парламент. Тя поиска Гешев да обясни как е бил избран на фона на масови протести. \"Присъствието на г-н Гешев сред нас предизвиква сериозни безпокойства\", отбеляза Дейли, цитирана от  \"Свободна Европа\" , и допълни, че въпреки създадената антикорупционна комисия България пада в индекса на усещане за корупция. Дейли попита дали като прокурор е договарял извънсъдебни споразумения с групата \"Недосегаемите\", каквато информация разпространи сайтът \"Биволъ\". Тя зададе въпрос и за процедурата по избирането му и протестите, на фона на които е избран за главен прокурор. \"Авторитетът на заседанието се подрива, ако не чуем отговорите на тези въпроси\", каза тя. Гешев не се съгласи с казаното и заяви, че зад протестите стоят засегнати интереси, информира БНР. \"Казахте масови. Не бих могъл да се съглася с тази теза\", каза избраният главен прокурор, цитиран от \"Свободна Европа\". \"За мен е ясно, че зад голяма част от тези протести стоят засегнати интереси от работата на прокуратурата в последните няколко години и аз ги възприемам като нещо нормално. Ако няма недоволни от работата на прокуратурата, за мен това означава, че тя не си върши работата.\" Той каза също, че информацията за делото \"Недосегаемите\" също не почива на факти. \"Възпроизвежда се информация, която е спекулативна и дълбоко невярна. Тя многократно беше възпроизвеждана по време на изслушването, за което стана въпрос. Подробно съм обяснил за какво става въпрос. А то е, че за всички, за които бяха събрани доказателства, присъди постанови българският съд.\" В отговор на въпрос на румънската депутатка за сделките на български депутати с имоти на по-ниски от пазарните цени, Гешев информира, че по темата работят множество институции - прокуратурата, данъчните служби, антикорупционната комисия и изрази надежда, че по някои от проверките скоро ще има резултат. \"Независимо от това как е представено медийно, трябва да ни е ясно, че не всичко извършено представлява състав на престъпление. И не всяко престъпление може да бъде доказано,\" е цитиран да казва Гешев.", "date": "2019.12.03", "title": "Гешев беше питан от евродепутати за протестите и за разследването \"Апартаментгейт\""}
{"url": "https://www.dnevnik.bg/sviat/2019/12/03/4000658_ima_mnojestvo_dokazatelstva_sreshtu_trump_obiavi_purvi/", "text": "Доказателствата за отстраняване на президента Доналд Тръмп от власт са \"множество\", а той непрекъснато е възпрепятствал разследвавето на Конгреса и е е поставил личните си политически интереси \"над националните интереси на Съединените щати\". Това се казва в първия важен  междинен доклад  от поцедурата за импийчмънт на Тръмп, представен днес от Комисията по разузнаването към Камарата на представителите на САЩ. Целта на този текст е да обобщи какви са дотук основанията за отстраняване на президента от поста му. Той продължава да напада разследването като го нарича \"лов на вещици\", а днес го нарече и \"много непатриотично\". Комисията по разузнаването може да гласува по-късно днес за одобряване или отхвърляне на заключенията. След това той ще бъде предаден на Комисията по правните въпроси към долната камара на Конгреса. Тя ще започне собствено разследване в сряда малко преди Тръмп да се прибере във Вашингтон от срещата на върха на НАТО в Лондон. Белият дом обяви, че президентът или негови представители няма да присъстват на тези изслушвания, тъй като ги смятат за \"нечестни\" и участието им само щяло да легитимира незаконни действия. В крайна сметка въпросът ще стигне до пленарна зала, в която всеки конгресмен трябва да гласува за или против отстраняването на президента от власт. Най-вероятно доминираната от демократите Камара на представителите ще реши Тръмп да бъде премахнат от Белия дом. Но след това въпросът отива в доминираният от републиканците Сенат, а само и единствено там се решава бъдещето на президента.  В него се казва още, че е бил \"разкрит продължаващ месеци наред опит на президента Тръмп да използва властта си, за да предизвика чуждестранна намеса в негова полза за изборите през 2020 г.\" Президентът е използвал \"схема, саботираща американската външна политика спряво Украйна и е отслабил националната ни сигурност за сметка на две политически мотивирани разследвания, които да помогнат на кампанията за преизбирането му\". В доклада, заемащ 300 страници, се казва още, че \"президентът е изискал от новоизбрания украински президент Володимир Зеленски публично да обяви разследване на политически противник, от който вероятно се е страхувал най-много - бившият вицепрезидент Джо Байдън, както и повтаря дискредитираната теория, че Украйна, а не Русия, се е месила в президентските избори пред 2016 г.\" Демократите, които започнаха процедура по импийчмънт пред септември, обвиняват Тръмп и за \"безпрецедентни\" опити да възпрепятства разследването, вклюително като отказва да предостави документи и свидетелски показания на своите ключови съветници, неуспешни опити за блокиране на правителствени лица от кариерата да свидетелстват и като оказва натиск над свидетели\" \"Доналд Тръмп е първият президент в историята на САЩ, който се опитва данъплно да възпрепятства разследването за отстраняване от поста ми, започнато от Камарата на представителите.\"", "date": "2019.12.03", "title": "Има множество доказателства срещу Тръмп, обяви първи от докладите за импийчмънт"}
{"url": "https://www.dnevnik.bg/photos/2019/12/03/4000341_fotogaleriia_svetovnite_snimki_na_denia_-_3_dekemvri/", "text": "Лондон, Великобритания.", "date": "2019.12.03", "title": "Фотогалерия: Световните снимки на деня - 3 декември"}
{"url": "https://www.dnevnik.bg/zelen/2019/12/03/4000623_vandali_napisaha_s_cheren_sprei_imeto_na_tank_vurhu/", "text": "Полярна мечка, върху чийто гръб с черен спрей е изписано Т34, е заснета в Русия, вероятно в Чукотка, а кадрите бяха разпространени от Би Би Си. Медиата напомня, че Т34 е името на съветски танк от времето на Втората световна война.  Експерти предупреждават, че животното вече не се слива с околната среда, а това може да му попречи да ловува. Кадрите бяха публикувани във Фейсбук от Сергей Каври, член на Световния фонд за дивата природа (WWF), а след това споделени от местните медии. В профила на Каври хората коментират, че след като огладнее, мечката може да започне да напада и хора и да стане опасна и за тях. Пред британската медиа екоактивистът уточни, че видеото е било разпространено в група на жители на Чукотка. Цитиран е и говорител на WWF - Русия, който казва, че изображението е доста шокиращо и най-вероятно - лоша шега. Ученият от Института по биологични проблеми на Севера Анатолий Кочнев коментира пред Би Би Си, че е малко вероятно мечката да е била пръскана без преди това да бъде упоена - буквите са еднакви и равно изписани, което би било трудно, ако животното е в активно състояние. Руски медии допускат, че авторите на идеята са хора, които протестират срещу прекомерното увеличение на популацията на белите мечки, които навлизали в села и градове в Арктика. ", "date": "2019.12.03", "title": "Вандали написаха с черен спрей името на танк върху полярна мечка"}
{"url": "https://www.dnevnik.bg/photos/2019/12/03/4000630_fotogaleriia_bukingamskiiat_dvorec_posreshta_liderite/", "text": "С прием в Бъкингамския дворец, даван от кралицата на Великобритания Елизабет Втора, започва срещата на върха на НАТО в Лондон. На двудневната Среща на върха лидерите на 29-те съюзници ще отбележат 70 години от създаването на Алианса. На официалната снимка на гостите и тяхната домакиня президентът Радев е седнал отдясно на президента на САЩ Доналд Тръмп. От ляво: Ксавие Бетел министър-председател на Люксембург; Егилс Левитс, президент на Латвия, Гитанас Науседа - президент на Литва; Душко Маркович, министър-председател на Черна гора; Ерна Солберг, министър-председател на Норвегия; Марк Руте, министър-председател на Холандия; Зузана Капутова, президент на Словакия; Анджей Дуда, президент на Полша; Антонио Коста, министър-председател на Португалия; Клаус Йоханис, президент на Румъния; Марян Сареч, министър-председател на Словения. Среден ред от ляво: Еди Рама, министър-председател на Албания; Зоран Заев, министър-председател на Северна Македония; Мете Фредериксен, министър-председател на Дания; Юри Ратас, министър-председател на Естония; Еманюел Макрон, президент на Франция; Ангела Меркел, президент на Германия; Кириакос Мицотакис, министър-председател на Гърция; Виктор Орбан, министър-председател на Унгария; Катрин Якобсдотир, министър-председател на Исландия; Джузепе Конте, министър-председател на Италия; Андрей Пленкович, министър-председател на Хърватия. Седнали от ляво: Софи Уилмас, министър-председател на Белгия; Румен Радев, президент на България; Доналд Тръмп, президент на САЩ; Йенс Столтенберг, генерален секретар на НАТО; Кралица Елизабет II; Борис Джонсън, министър-председател на Обединеното кралство; Джъстин Трюдо, министър-председател на Канада; Педро Санчес, изпълняващ длъжността министър-председател на Испания; Реджеп Ердоган, президент на Турция; Милош Земан, президент на Чешката република.", "date": "2019.12.03", "title": "Фотогалерия: Бъкингамският дворец посреща лидерите на страните от НАТО"}
{"url": "https://www.dnevnik.bg/zelen/otpaduci_i_reciklirane/2019/12/03/3999880_putiat_na_otpaducite_ot_stuklo_stupka_po_stupka/", "text": "                         Инсталацията за сортиране на отпадъци от стъкло е почти напълно автоматизирана, като целият процес се управлява само от шест души на смяна. Към момента капацитетът на инсталацията в завода на \"Екобулпак\"е 10 тона за час. Основно обработва отпадъци от стъклени бутилки и буркани, като целта е да се получи краен продукт с много добри показатели по отношение на чистота, размер и цвят. Чистотата се определя спрямо съдържанието на примеси – всичко, което е различно от стъкло. Тези параметри са от изключителна важност за приемането на обработеното стъкло в стъкларските заводи и съответно за влагането му в производството на нови бутилки и буркани.      Безцветното стъкло или така наречената трошка е с чистота по цвят по-голяма от 98% и съдържание на примеси (керамика, камъчета и порцелан) по-малко от 25 грама за тон.      Зеленото или кафявото стъкло е с чистота по цвят по-голяма от 90%. Инсталацията е разделена на две зони – приемна и основна. В приемната зона се разтоварват постъпилите на площадката стъклени отпадъци. В основната зона е разположено оборудването за обработката на отпадъците от стъкло – различни машини за очистване и сортиране. Характерно за избраната тук технология е сухото третиране на материалите, без да се ползва измиване. Измерените вече камиони изсипват стъклените отпадъци в приемна зона.      Оттам отпадъците се зареждат в приемен бункер и по транспортьор попадат в първа кабина. Тук работник ръчно отделя едри отпадъци различни от стъкло като дърво, керамика, пластмаса и други. Металните примеси се изваждат чрез магнити. След първата кабина, стъклото преминава към сито, което разделя потока според размера на парчетата – основен (стъклени парчета с размер под 50 мм) и вторичен (с размер повече от 50 мм.). Вторичният поток (фракция) представлява цели или не напълно разтрошени бутилки. Те се подават към мелница за раздробяване. Основният поток попада в машина за отстраняване на етикети и почистване. На принципа на сухото триене се извършва повърхностното очистване на стъклените парчета. След това стъклото продължава към органичен сепаратор, където се отделят органични и леки примеси. Леките материали (примесите) се отделят от другите чрез въздушна струя. След това оптичен сепаратор чрез отстрелване разделя материала на три отделни потока: замърсители (керамика, камъчета, порцелан), прозрачно стъкло и смесено по цвят стъкло. Чрез втори оптичен сепаратор прозрачното стъкло се очиства още веднъж от примеси, за да се получи краен продукт с висока чистота. Потокът от смесени по цвят стъкла пък се обработва като първо се очиства от примеси и отделя определено по цвят стъкло – зелено или кафяво в зависимост от избраната програма. Очистеното стъкло се събира в различни бункери според цвета му. Отделените от двата сепаратора примеси (замърсители) се подават към трети оптичен сепаратор. Тук се отделя само стъкло, ако е допуснато по погрешка, като по този начин се намаляват до минимум загубите. Накрая очистената и сортирана по цвят стъклена трошка се транспортира до заводите за производство на стъклен амбалаж в страната, където се претопява и отново се превръща в бутилки и буркани.      В следващите материали ще ви разкажем как се рециклира хартията и различните видове пластмаси.", "date": "2019.12.03", "title": "Пътят на отпадъците от стъкло стъпка по стъпка"}
{"url": "https://www.dnevnik.bg/sviat/2019/12/03/3997423_surbiia_i_bratska_rusiia_-_otnosheniiata_sa_po-sloji/", "text": "Споразумение за парнтньорство с НАТО, скандал с руски шпиони, износ на оръжие за Украйна в разрез с интересите на \"братска\" Русия и само дни по-късно - американски обвинения за засилено руско влияние от половин десетилетие... На сръбския президент Александър Вучич не му е лесно. Вучич отива утре при руския си колега Владимир Путин за трети път тази година след два скандала, поставили под въпрос точния смисъл на клишето \"традиционни връзки между Белград и Москва\". Това става в деня, когато в Лондон се събират лидерите на НАТО на сложна среща за състоянието и бъдещето на съюза. Сърбия все повече изглежда притисната между чука и наковалнята и докато и двете страни изпращат сигнали, че е по-добре да работи с едната от тях, един от експертите, които \"Дневник\" потърси, за да обясни този процес, смята, че залогът включва и съдбата на още едно клише: \"Сърбия е неутрална държава\". Кой кого шпионира След видеозапис, замесващ ГРУ в шпионаж в армейските среди, Вучич  обяви: разкрита е руска шпионска операция , Путин не нае за случая, а политиката на Белград към \"братска и приятелска\" Русия няма да се променя. Попитан дали ще повдигне темата в Москва, Вучич допусна, че Путин сигурно ще има и свои теми. Държавният департамент на САЩ изрази загриженост заради случилото се. Негов говорител  призова  Белград да разследва инцидента. Дни преди това Сърбия подписа важен документ за партньорство с НАТО. Стъпката стана повод анализатори да изтъкнат, че Москва може да изпраща ракетни комплекси С-400 за съвместно учение, но страната  работи по-интензивно с членки на НАТО .      Почти по същото време сайтът ArmsWatch  разпространи  информация, която подхванаха и руските медии. Оръжия от завода \"Крушик\" във Валево се озовават както у \"Ислямска държава\", така и при сражаващи се срещу донбаските сепаратисти. Източна Украйна е само една от  многото сенчести дестинации  на сръбския експорт, но информацията не е благоприятна нито за Киев, нито за Белград, нито за Москва. Освен това неотдавна анализатори на интернет обсерваторията на Станфордския университет показаха, как руснаците \"вграждат\" в дневния ред на медиите именно подобни тези за наличието на източноевропейско оръжие у ислямистите. Сътрудничество и надпревара  Името на България се появи и в двата случая. За аферата \"Крушик\" писа и български журналист, а в Белград депутатът Милован Дрецун  свърза  шпионското видео със София. Сред експерти преобладава схващането за връзка със западна (не българска) служба, целяща да припомни: топлите чувства между управляващите в Москва и Белград не са безусловни, а често, далеч от камерите, дори не са топли. Има и още една хипотеза: журналистът Христо Грозев от разследващата група \"Белингкат\", разпознал руския агент,  допуска  намеса на сръбската Агенция за разузнаване и сигурност (БИА) заради недоволство, че че известното с инициалите ГРУ руско военно разузнаване използва Белград за операции като опита за преврат в Черна гора. \"Мисля, че е очевидно, че Русия просто използва Сърбия като средство за разширяване на влиянието на Западните Балкани,\" каза Майкъл Карпентър, старши директор на центъра \"Пен Байдън\" за дипломация и глобален анажимент. Той е бивш заместник.-помощник-държавен секретар в Пентагона, отговарящ за Русия, Украйна, Балканите и контрола над конвенционалните оръжия. \"Сърбите трябва да разберат, че Русия няма проблем да шпионира партньорите си и да корумпира правителствата или бизнес общностите им, защото така работи външната политика на Кремъл,\" обясни той в писмени отговори на въпроси на \"Дневник\". В резултат \"Вучич е, често казано, в трудна позиця, защото Европейският съюз не е точно поддръжник на интеграцияга на Сърбия, а Кремъл упражнява натиск\" върху Белград. Душан Янич, директор на белградския Форум за междуетнически отношения, е на друго мнение. \"Мисля, че [скандалът] беше създаден от руснаците,\" каза  Янич  за \"Дневник\". \"Русия не е доволна как се развиха при Вучич последните моменти в сръбската външна политика.\" \"Вярвам, че сега на всички е ясно, че въпреки повърхностното впечатление, че отношенията между Москва и Белград са хармонични, документираната на записа офанзивна разузнавателна активност разваля картината,\" обясни Драган Шутановац, бивш министър на отбраната, до миналата година оглавявал Демократическата партия (лидери са били Зоран Джинджич и Борис Тадич).      Според Шутановац скандалът \"не е нищо ново\", но е част от тенденция, която и двамата сръбски събеседници на \"Дневник\" свързват с желанието на Вучич за сделка с Косово: \"От момента, в който руската страна се отказа да поддържа какъвто и да било договор между Белград и Прищина и зае твърда позиция, основана на (резолюция на Съвета за сигурност на ООН) 1244, се виждат акции с упражняване на \"мека сила\", съпътствани по правило и от дейност на разузнавачите. Въпросът обаче е дали става дума само за събиране на информация или в дъното има много повече и се има предвид дори кадруване в системата за сигурност на Сърбия, но и за сплашване. Времето ще покаже.\" Белград е на кръстопът и то не от вчера. Русия, Западът, Централна Европа, Китай, Турция, Персийския залив не са скривали интереса си най-малкото да работят с него, но и внимателно да го наблюдават. Днес, смята Янич, за последното има много конкретна причина. \"Шпионажът е наистина добре развит тук. Всяка сериозна страна, която иска да бъде главен играч на международната сцена, прави нещо в Сърбия. Въпросът не е че Сърбия е лидер тук, а че има много недовършени въпроси в и около нея – Косово, Босна и Херцеговина. Все още не си е променила иинституциите от 90-те години насам. Не сме истински демократична многопартийна страна.\" И двамата експерти оценяват ролята на София нееднозначно. \"Неотдавна България се оказа в сходна ситуация, когато изгони руски граждани, нерегламентирано действали отвъд юрисдикцията си. Регионът е в светлината на прожекторите и е трудно да се повярва, че която и да било страна е просто пасивен наблюдател,\" смята Шутановац, съветвайки да не се обръща прекалено внимание на Дрецун. \"Не съм сигурен, че България е в играта,\" каза Янич. \"Но България е част от НАТО. Наблюдава какво се случва в Косово и в Северна Македония. В странна ситуация сме: сътрудничество и надпревара.\" Алиансът работи и по мерки срещу Русия на Балканите, а \"България е част от НАТО. За да намалиш влиянието на Русия, трябва да можеш да го очертаеш.\" Оръжия за Украйна - Русия няма да е доволна Информацията за пътищата на сръбските оръжия не е нова, но раздвижи политиката в Белград. След историята за попадналите в Йемен Александър Обрадович - ИТ експерт във фабриката, подал информацията към \"Армсуоч\" и други издания - бе арестуван. За мини, използвани в Донбас от армията в Украйна, обаче не бе се говорило. Вучич отхвърли възможността те да са се продавали на украинци като краен потребител; в продажби от \"Крушик\" може да са участвали украинци, но Сърбия  ги предупредила  да няма \"реескпорт за Украйна\". Вътрешният министър на отбраната Небойша Стефанович каза друго: Сърбия не е изнасяла оръжия за Украйна, а и да го е правила, не е незаконно. За Киев твърденията са \"режисирана провокация\", \"безпрецедентен опит да се дискредитират властите в Сърбия и Украйна\".      Ако Украйна е станала крайният потребител, смята Душан Янич, не би било възможно \"без знанието на Вучич. Ако сръбските власти не знаят, има нещо объркано на върха на държавата.\" Неизвестните обаче са много - в контролираната от армията компания може да има разногласия, а интереси в отбраната имат и опозиционни сили. Разпадането на Югославия е благодатно за износ на оръжия, а сериозната бизнес мрежа се използва оттогава; при Вучич инвестициите в бизнеса просто нараснаха. Според авторитетното списание  \"Неделник\"  сегашният удар срещу този износ идва от Москва. Янич е съгласен: \"Крушик може да е случай, с който Москва иска да покаже на Белград, че не е лоялен приятел.\" Информацията, добавяща Донбас в картинката, очертана с помощта на българската журналистка Диляна Гайтанджиева (същата, която писа, че българско оръжие е открито в складове на ислямисти в Сирия), може би просто съвпада с руско-американското противопоставяне в Сърбия, а и гневът на опозицията в Белград се фокусира повече върху близкоизточния износ (с предполагаемото посредничество на бащата на вътрешния министър Небойша Стефанович), отколкото върху украинския.      Информацията на Обрадович за оръжейния бизнес в страната обаче показа, че Сърбия сама служи на собствените си интереси в отбраната. Това е деликатно положение за Русия, чиито ходове в сектора могат да са силно козметични, ако се съди по думите на Драган Шутановац. \"Русия схвана, че ѝ е по-лесно и евтино да упражнява влиянието си чрез маркетингово свързване със сръбската армия, отколкото да инвестира средства чрез дарения за подобряване на качеството на живота, образованието, здравето, комуналните услуги... Въпреки че маркетингът и пиарът са изобретени на Запад, в Сърбия се практикуват по-добре от Русия, отколкото от ЕС или САЩ. В този смисъл трябва да се гледа и на безпредметното разполагане на С-400 в Батайница.\" Между НАТО и Русия (но не само) \"Сърбите не са малките руснаци,\"  написа  преди време бившият дипломат, днес изследовател Вук Вуксанович. Тази фраза издържа проверката на времето. Два месеца след като  китайски полицаи  пристигнаха в Белград, китайски войски участваха за пръв път в сръбско учение; а Китай междувременно  получава много по-добри позиции в сръбската икономика . Белград подчертава близостта си и с Анкара, а тези дни възможност за по-дълбоко сътрудничество в сигурността  притесни  активисти. И САЩ, и Русия обаче дават сигнали, че Сърбия се накланя към другата страна (подминавайки въпроса дали в Белград виждат само две страни). В доклад, цитиран наскоро от \"Свободна Европа\",  се подчертава , че Сърбия се е сближила с Русия, откакто Вучич е на власт. Руски медии пък реагираха гневно на скорошното споразумение с НАТО и с твърдения (добре познати в България), че \"народът не иска това\". Повод за този гняв бе, че Сърбия прие в началото на миналия месец Плана за действие за индивидуално партньорство (IPAP) за 2019-2021 г. с аргумента, че дава възможност за сътрудничество там, където има \"общи интереси\". Това е механизъм за страни без амбиции за членство, но работещи с Алианса. Дава възможност за тясно сътрудничество в отбраната и сигурността, в защита на данните, планирането на реакции при извънредни ситуации, науката, околната среда.      Това не е \"обвързване\" с НАТО, но е от полза за Сърбия; в противен случай тя нямаше да участва в  редица дейности на Алианса . Сръбските власти обаче все по-често изтъкват \"военната си независимост\". Вучич изненадващо поиска до 15 февруари (юбилей от възстановяването на сръбската държавност), да е одобрена декларация за \"военен и политически неутралитет\". Защо би била необходима такава стъпка, питаха експерти в Белград. Преди година в разговор с \"Дневник\" Янич каза, че Сърбия е под натиск да задълбочи връзките с НАТО, отваряйки врата за членство. Днес, попитан дали смята, че този натиск над страната, спомняща си бомбардировките от 90-те години, се е увеличил, той отговаря утвърдително, добавяйки, че Русия действа в обратната посока: \"Сърбия е на кръстопът, пред ултиматум да не сътрудничи с НАТО, да развие пълна военна неутралност и проруска ориентация\". Ако Вучич каже \"Не!\", Москва \"може да организира политическите сили и да поеме контрола над властта\" без него и само тя може да го направи. Важна е \"краткосрочната цел (на Русия) да постигне нещо преди изборите в Сърбия, да натисне Вучич и да получи гаранции, че Белград ще отложи разговорите за НАТО и интеграцията\". Майкъл Карпентър не е съгласен: \"Мисля, че това е напълно невярно. Никой от познатите ми в НАТО не оказва натиск за членство на Сърбия, нито трябва да го правят. Сръбската неутралност е съвсем нормална и НАТО трябва да я подкрепи.\" В разгара на напрежението между Белград и София заради коментарите на Дрецун министърът на отбраната Александър Вулин  обясни , че за разлика от България Сърбия е свободна да избира и приятелите си, и враговете си. А дали Москва, Вашингтон и Брюксел мислят така? Засега, съдейки по реакцията на външния министър Дачич след заплахата от американски санкции заради С-400,  възможният отговор  към всички е: \"Не сме глупави и знаем кое е позволено.\" Колко дълго обаче този отговор ще се приема и на трите места? Според Майкъл Карпентър, \"ако ЕС (и САЩ) бяха малко по-ангажирани в това да окуражават процеса на реформи в Сърбия, натискът от Русия щеше да по-малко успешен.\"", "date": "2019.12.03", "title": "Сърбия и \"братска Русия\" - отношенията са по-сложни, отколкото изглежда"}
{"url": "https://www.dnevnik.bg/analizi/2019/12/03/4000069_slava_bogu_che_resheniiata_se_vzemat_bavno_novite/", "text": "                         Жан-Клод Юнкер, 27 декември 1999 г. (сп. \"Шпигел\") Слава Богу, в ЕС решенията се вземат бавно. Това е достойнството на ЕС. Най-добрата негова черта е, че не е ефикасен. Няма пряк път от онова, което някой смята за приоритет, към това то да стане политика и да се прилага. В други страни дълбинната основа на всяка правителствена мисъл и политика е заповедта. Тук няма процедура, като в Китай, по заповед на президент и шеф на партията (понеже е една), за седмица да се приеме закон за биткойните. В Азербайджан, Русия или Казахстан президентите дават \"поръчения\" (това е дума, която се използва), след това правителствата, законодателите, държавният апарат и гражданите изпълняват. В Турция и другаде президентите и премиерите се опитват да правят същото, с променлив успех. С биткойните може и да е добро решение. Но в повечето случаи рано или късно този начин на правене на политика се оказва примитивен и вреден. Обикновеният гражданин няма как да извлече полза от потисничеството на мюсюлманите в западен Китай, тазгодишната военна офанзива в Сирия, от завземането на Крим или войната в източна Украйна. Дори ако одобрява тези политики. Струва ми се, че ЕС получи през 2012 г. Нобелова награда за това, че \"в продължение на повече от шест десетилетия допринася за развитието на мира и помирението, демокрацията и правата на човека\", именно защото не може да взема бързи решения. Ако ЕС и страните членки можеха да вземат решения както в описаните случаи, сигурен съм, че не би имало мир. Миналата седмица  всички институции на Съюза бяха окончателно утвърдени и пакетирани  с нови лица. Коментарите по този повод бяха от излишно подробни до не особено смислени. Колкото и да се отрича, факт е, че ценностите на ЕС са формулирани отдавна от класическия либерализъм. Те са в списъка по чл. 2 от Лисабонския договор, който не буди съмнения: човешко достойнство, свобода на движение и зачитане на личния живот, свобода на мисълта, религията и мненията (гарантирани от Хартата на основните права на ЕС); представителна демокрация; равни права и върховенство на закона, и права на човека (забрана за дискриминация, защита на лични данни и правото на достъп до правосъдие и информация). Ценностите на съюза съответстват на четирите стопански свободи на движение в рамките на ЕС, описани в чл. 3 от Римския договор (1957 г.). Това са свободите за движение на стоки (\"премахване на митата и на количествените ограничения върху вноса и износа на стоки\"), \"хора, услуги и капитали между държавите членки\". Политическите решения по повод данъците, армията, гражданството (миграцията) и социалната политика (пенсии, помощи, здравеопазване и т.н.) са запазени за националните учреждения на представителната демокрация. Много ми се иска да не съм прав. Но не очаквам последиците от изборите за парламент, нови комисия и ръководство на Европейската централна банка (ЕЦБ) да са добри за съдбата на съюза. Политиките започнаха да се прилагат преди тези назначения. Много от тях не произтичат от учредителните документи на съюза, макар и да са получили тласък от предишни инициативи на европейско равнище. Най-ярък пример е \"борбата\" с климатичните промени и въглеродния двуокис. Първо, няма изглед за скорошен край на света, а в не малка степен онова, което може да се прави, вече се прави. Второ, делът на ЕС в тези замърсявания е под 10% от приноса на останалите икономики. Никаква радикализация на неговите политики в тази област не може да реши проблемите на планетата, дори и да бъдат правилно разпознати, а мерките – правилно формулирани. Трето, мерки по \"борбата\" с климатичните промени се приемат вследствие на тревогата, установена от \"Евробарометър\", че мнозина граждани на ЕС преживяват климатичните проблеми като \"най-важно житейско предизвикателство\". Това е така за Северна Европа. В Южна Европа и новите страни членки тревогата по този повод е мнение само на 10-11% от анкетираните. Смисълът на политиките в тази област е в това да се каже на обществото, че нещо се прави. Като правенето се изнесе извън споменатите институции, например в Европейския фонд за стратегически инвестиции (ЕФСИ) на Европейската инвестиционна банка (ЕИБ). Друг важен пример е Брекзит. Тук проблемът не е в бюджета на ЕС, в преразпределението на местата в Европейския парламент след излизането на Великобритания, в студентските визи или в търговията с кралството. Това са логистични, временни и донякъде битови въпроси. Но Брекзит е прецедент. След него (независимо как ще свърши) ще бъде известна процедурата по напускане. Основният въпрос е дали избиратели и политици от други страни ще засилват центробежните сили на ЕС. Макар и да е ясно от преди британския референдум, че ЕС след него няма да е същият, след него ЕС не направи нищо, за да премахне причините, които създадоха неговото настроение. Доскоро ЕС бе продукт на спонтанен ред, макар и често подбутван (\"нъджван\") отгоре. Сега съюзът все повече клони към спонтанно безредие.  Много е трудно вече да се определи какво е \"скептик\" или \"оптимист\" по отношение на ЕС. В новия Европейски парламент има достатъчно блокиращи малцинства и от едните, и от другите по всички възможни политически инициативи. Има и много нови партии. За La République En Marche! на Еманюел Макрон поне се знае, че искат да регулират автомобилния транспорт и искат Франция да държи кормилото на ЕС. За полската Wiosna, чешката Пиратска партия, хърватската Zivi Zid, Progresívne Slovensko, Uniunea Salvați România или PLUS (също от Румъния) и т.н. публиката не знае нищо. Някои от големите парламентарни партии промениха имената си. Новото име на либералите e \"Обнови Европа\" (Renew Europe) и може да се сбърка с \"ВЕИ\" (renewables). Социалистите станаха и \"прогресисти\". \"Идентистите и демократите\" схващат демокрацията като управление на националното мнозинство. Преди и особено благодарение на 1989 г. демокрацията бе тълкувана предимно като инструмент за справяне с диктатурите и диктаторите. Избирателите (с право и разумно) не следят какво се случва в националните парламенти, да не говорим за този в Брюксел и Страсбург. Понякога пресата, гилдиите и някои мозъчни тръстове помагат. Най-често повърхностно, като ехо на онова, което политици и длъжности лица съобщават. Функцията на избирателите е да пратят в ЕП депутати по свой образ и подобие, от около 200 първични политически партии, обединени там в седем фракции. Обратно на господстващата представа, че Европейската комисия (\"бюрокрацията\") ръководи политиката на Съюза, тя фактически няма право да не се съобрази с решенията на парламента. Изпълнителната власт е изцяло в ръцете на национално избраните шефове на изпълнителната власт в отделните страни, на членовете на Съвета на съюза. Именно те подлежат на контрол от избирателите. Контролът на избирателите над представителите им в Европейския парламент, а и над комисарите, по друг път е практически, логистично невъзможен. Макар и повече, проблемите с попълването на състава на комисията не са толкоз важни. Най-важни са новите названия на техните ресори. Какво ще рече комисар по \"икономика в интерес на хората\", или по \"демокрация и демография\", \"утвърждаване на европейския начин на живот\", \"зелен Пакт\" и т.н. Половината от длъжностите не значат нищо за мнозинството граждани на ЕС. Това не означава, че работата между комисарите няма да бъде разумно разпределена. Наименованията на длъжностите на комисарите са послание, а не обяснение. Тяхната задача е да купят спокойствието на избирателите: \"правим това, което искате, много сме добрички\". Съветът, призван да прави анализ на възможностите и предизвикателствата, да пише дневния ред на политиките, с наименованията всъщност заявява, че той вече е определен. В него обаче също има блокиращи малцинства за всичко. Единственият начин Съветът на ЕС да продължи да работи е да следва цитираната рецепта на Юнкер. . Юнкер е гениален политик. Неговият план всъщност прехвърли отговорността за публични инвестиции почти изцяло в ръцете на ЕИБ, в лицето на нейния Европейски фонд за стратегически инвестиции (ЕФСИ). Ако за предишния бюджетен период ставаше дума за 0.5, сега мизата ще се качи до 1 трилион евро. Анализът на ЕФСИ е отделна тема, сумата все пак е 1/18 от прогнозния БВП на ЕС за 2020 г. Засега е важно само да подчертая, че неговата функция е да се заяви два пъти по-ясно: \"ето, правим каквото трябва\". Т.е. проблемът с блокиращите малцинства в ЕС и Съвета е някак решен, изместен в друг орган. Никой не коментира ЕЦБ. Но промяната в нейната политика е заявена (и дори научно \"обоснована\" – икономистите често работят и като проповедници) от преди повече от година. Почти сигурно е, че ще станем свидетели на нововъведения в централното банкиране – спасяване на страни, отрасли и банки, и стимулиране на растежа в някои \"умни сектори\". Всичко това бе на практика забравено поне като философия на централното банкиране след Втората световна война ЕС ще има късмет, ако част от този мандат на ЕЦБ се разгръща бавно, а другото с умните сектори бъде мисия на ЕИБ. Що се отнася до класическите национални политики като данъци и социална държава, тук положението ще е sans changements, без промяна. Конкуренцията между страните членки ще бъде в общи линии запазена.", "date": "2019.12.03", "title": "Слава Богу, че решенията се вземат бавно. Новите политики на стария ЕС"}
{"url": "https://www.dnevnik.bg/video/s_dve_dumi/2019/12/03/3999173_kakvo_triabva_da_znaete_kogato_gledate_boks/", "text": "Вълнувате ли се около мачовете на Кубрат Пулев, без обаче да сте напълно наясно какво точно става на ринга? Очаквате ли поредното голямо зрелище в тежката категория на професионалния бокс само заради голямото медийно внимание? \"С две думи\" обяснява кои са основните удари и категории в бокса, както и кога някой става абсолютен шампион. Всички видеа от рубриката \"С две думи\" може да гледате  тук .", "date": "2019.12.03", "title": ""}
{"url": "https://www.dnevnik.bg/evropa/2019/12/03/3999845_koaliciiata_na_merkel_e_raztursena_sled_smianata_v/", "text": "Бъдещето на управляващата коалиция в Германия изглежда нестабилно след  избирането на ново ръководство  на Германската социалдемократическа партия, което иска промяна на политиката, и изявленията в неделя на няколко високопоставени консерватори, че изключват обсъждания за предоговаряне на коалиционното споразумение. Двама сериозни леви критици  на коалицията с консерваторите на Меркел - Норберт Валтер-Борянс и Саския Ескен - спечелиха в събота вота за лидерство на социалдемократическата партия, като е възможно да поставят Германия, най-голямата икономика в Европа, на политически кръстопът. Успехът им увеличава шансовете за предсрочни избори или правителство на малцинството, ако ГСДП напусне коалицията, което би провокирало политическа нестабилност в момент, в който крайнодясната \"Алтернатива за Германия\" се превръща в третата по големина партия в страната. Валтер-Борянс и Ескен, които участваха  като тандем  в надпреварата за лидерското място, искат да предоговорят коалиционното споразумение, така че да е насочено повече върху социалната справедливост, инвестирането и политиката за климата. По този начин те влизат в конфликт с християндемократите на канцлера Ангела Меркел. \"Разбира се, сега нищо няма да бъде предоговаряно. Това е пределно ясно\", каза Армин Лашет, премиерът християндемократ на провинцията с най-голямо население в Германия Северен Рейн - Вестфалия в интервю за \"Дойчландфунк\". На въпроса дали има движение по въпросите, които новото ръководство на ГСДП иска да промени с ново споразумение, Лашет отговори: \"Няма такова нещо\". Валтер-Борянс и Ескен победиха финансовия министър Олаф Шолц и Клара Гайвиц, които заявиха, че ще подкрепят съперниците си. Делегатите на ГСДП ще утвърдят ръководството, избрано с приключилото в събота партийно гласуване, на партийна конференция, започваща на 6 декември. Те ще гласуват и по въпроса с коалицията. Членове на ГСДП очакват, че тандемът няма да иска напускане на коалицията, а още отстъпки от ХДС, включително снишаване на летвата във връзка с балансирания бюджет и увеличаване на минималната работна заплата. Никакъв шанс за предоговаряне  Лашет заяви, че новите искания са проблем на новото ръководство на ГСДП, а не на християндемократите и че произвеждането на предсрочни избори би било проява на безотговорност в сегашната ситуация. Министърът на земеделието от ХДС Юлия Кльокнер също каза, че няма шанс за предоговаряне и добави, че ХДС ще изпълни обещанията си.       \"Едностранно предоговаряне с ХДС, само защото ръководството на ГСДП се е сменило, няма да има\", каза тя пред медийната компания \"Функе\". Подобно изявление направи и високопоставения представител на ХДС Томас Щробл пред в. \"Щутгартер зайтунг\". Меркел, на 65 години, е на власт от 2005 г. и казва, че няма да се бори за преизбиране на следващите парламентарни избори, предвидени за 2021 г. ХДС се опитва да излъска имиджа си и да засили популярността си, за да съхрани позицията на основна управляваща партия след оттеглянето на Меркел. Използвайки малко по-сговорчив тон, спряганата за приемник на Меркел Анегрет Крамп-Каренбауер призова социалдемократите да останат в правителството и заяви, че сегашното споразумение дава основата за продължаване напред. \"Според мен е хубаво, че ГСДП направи избора си. Това създава условия за завръщане към работата по същество. Позицията на ХДС е ясна: ние оставаме в коалицията. Оставаме в нея при договорените условия\", изтъкна  Крамп-Каренбауер, която като председател на ХДС  се надява да стане приемник на Меркел на канцлерския пост. Депутатът консерватор Александер Добринт от Християнсоциалния съюз, сестринската партия на ХДС на Меркел в Бавария, в интервю за в. \"Аугсбергер алгемайне\" също заяви, че няма причина за прекратяване на коалицията./БТА", "date": "2019.12.03", "title": "Коалицията на Меркел е разтърсена след смяната в ръководството на социалдемократите"}
{"url": "https://www.dnevnik.bg/kultura/2019/12/03/3998972_bijuta_s_letiashti_neshta_za_mechtateli/", "text": "Исках да направя летящи неща за мечтатели\" - така представя изложбата си Flying around дизайнетът на бижута Симеон Шомов. Експозицията е в софийската галерия SABAI, в която обикновено гостуват български и чуждестранни съвременни артисти.      Шомов се занимава с изработка на бижута от 11 години. Освен в България изложби на негови колекции са били представяни в европейски страни, в Канада, Австралия, Бразилия. Преди години завършва Информатика, но решава, че не иска да се развива в тази област. С дизайна на бижута започва като хоби, след като с негов приятел измислят и изработват бутикови лампи. Преди това известно време се занимава с интериорен дизайн.      \"Човекът, който ме научи на всички неща за правенето на бижута е Стефан Димитров, с когото все още работим в едно ателие. Има над 20 годишен опит и се занимава с най-сложното - поправя бижута\", разказа авторът. Колекцията, която го прави разпознаваем автор, е с Малкия принц на Антоан дьо Сент-Екзюпери . \"Много ми харесват поуките от тази приказка и е хубаво човек да си я препрочита от време навреме\", обясни Шомов.      Бижутерът се определя като фантазьор и мечтател. Намира вдъхновение навсякъде и обича деликатни неща. В работата си използва най-често благородните метали злато и сребро, а като любим материал посочва оксидираното сребро, защото според него е \"интересно, нежно и ненатрапчиво\".", "date": "2019.12.03", "title": "Бижута с летящи неща за мечтатели"}
{"url": "https://www.dnevnik.bg/sport/2019/12/03/4000121_ronaldo_propusna_zlatnata_topka_za_da_poluchi_priz_v/", "text": "Кристиано Роналдо пропусна церемонията за \"Златната топка\" в Париж, но спечели награда в нощта, в която големият му съперник  Лионел Меси вдигна за шести път  най-ценното индивидуално отличие във футбола. По същото време в Милано португалецът стана №1 в галавечерта на Серия А. Роналдо беше избран за най-добър играч на миналата година в анкетата на Асоциацията на италианските футболисти. \"Ще се опитам да говоря на италиански. Горд съм с приза, който получих. Благодаря на съотборниците си и на футболистите, които са гласували за мен. След две години в Италия, мога да кажа, че местното първенство е много трудно. Още веднъж благодаря на всички и се надявам догодина отново да спечеля\", каза Роналдо на галавечерта в Милано. Освен приза за №1 в Серия А, Роналдо получи и награда за най-добър нападател, която подели с Дуван Сапата от \"Аталанта\". Португалецът вкара 28 гола в първия си сезон в \"Ювентус\".   Отсъствието на Роналдо от \"Златната топка\" предизвика много коментари, след като за втора поредна година петкратният носител на отличието реши да не присъства. \"Трудни времена за Кристиано? Не мисля. Ние през цялото време повтаряхме, че той заслужава \"Златната топка\". Класирането за тази награда винаги предизвиква полемики\", каза, каза пред присъстващите спортният директор на \"бианконерите\" Фабио Паратичи. Медиите в Италия обявиха, че той се е появил по-късно на събитието, след като е прекарал известно време в автомобила си. Агентът на португалеца Жорже Мендеш коментира лаконично.\"Кристиано Роналдо е най-добрият футболист в историята и вие го знаете\".", "date": "2019.12.03", "title": "Роналдо пропусна \"Златната топка\", за да получи приз в Италия"}
{"url": "https://www.dnevnik.bg/evropa/2019/12/03/3999959_italianskite_sardini_zaplashvat_gospodstvoto_na_salvini/", "text": "В поляризирания политически пейзаж на Италия гражданското движение,  нарекло се \"Сардините\" , засилва натиска върху десния популист Матео Салвини. Движението бе основано по време на един обяд от четирима бивши съквартиранти, всичките на трийсетина години, на които им дошло до гуша от дразнещата националистическа реторика на лидера на партия \"Лига\". Използвайки един от силните похвати на Салвини - кампания в социалните медии, четиримата приятели бързо организираха в началото на миналия месец митинг на централния площад на Болоня - Пиаца Маджоре, като алтернатива на предизборното събитие на Салвини в града преди ключовите регионални избори през януари. Те очакваха в проливния дъжд да се съберат 6 хил. души. Вместо това 15 хил. души изпълниха площада, притиснати като сардини, и така поставиха началото на ново политическо движение.      То бързо се разпространи в цялата страна, привлече хиляди последователи в социалните мрежи и изглежда завари неподготвен медийния специалист Салвини. \"Искахме да запълним вакуума, оставен от традиционните политици, които капитулираха пред агресивния език на омразата и страха\", каза един от основателите, 32-годишният Матия Сантори в интервю за АП и добави: \"Открихме, че вакуумът е много по-голям от очакваното\". Италианското движение на \"сардините\", което очевидно е вдъхновено от лявоцентристки идеи, отказва да развява партийни знамена и се определя като непартийна инициатива, без амбиции да стане политическа партия. Но лявоцентристките сили, особено преживяващата трудности Демократическа партия (ДП), много добре видяха потенциала му.  Движението има антипопулистки набор от идеи, проекти и конкретни планове, насочени към хората. То настоява за закони за социално приобщаване, за мерки в подкрепа на миграцията и околната среда. Движението често обединява усилията си с младежката екологична протестна група \"Петъци за бъдещето\" и двете организации подготвят съвместни събития.      Според неотдавнашно социологическо проучване на агенция \"Индекс Рисърч\" повече от 40 процента от италианците смятат, че \"сардините\" са най-опасният враг на Салвини, докато едва 14 процента гласуват доверие на лявоцентристката ДП като възможна алтернатива на десния популизъм. \"Вече сме стотици хиляди и сме готови да ви кажем да спрете\". Това заявяват в манифеста си, публикуван във \"Фейсбук\", \"сардините\", обръщайки се към популистите, и заплашват да разпространяват това послание, докато популистите не ги хване морска болест.  Салвини, звезда в социалните мрежи, отначало пренебрегваше движението, а после започна да му се присмива, като обяви в \"Туитър\", че предпочита \"малките котенцата пред сардините, а малките котенца се хранят със сардини, когато са гладни\".      Новото движение се различава от антисистемното Движение \"Пет звезди\" (ДПЗ), което също се роди от бунта срещу старите политически сили. То няма изявен лидер и е открито антипопулистко, докато ДПЗ има дълбоки популистки корени и харизматичен лидер - бившият комедиен актьор Бепе Грило, който определя дневния му ред. Изненадващият успех на първата демонстрация на \"сардините\" в Болоня бе последван от друг протест в по-малкия град Модена, където близо 7 хил. души се събраха, за да протестират срещу популистките послания на Салвини. Площадът бе пълен с италианци от всички възрасти, размахващи символите на \"сардините\" и пеещи химна на антифашистката съпротива \"Бела чао\". Видеа и кадри от протестите станаха много популярни в социалните мрежи и все повечето активисти започнаха да предлагат нови прояви в цялата страна. В идващите седмици са планирани нови флашмобове в дузина италиански градове, от Неапол до Милано. Общонационална демонстрация е планирана за 14 декември в Рим, където организаторите се надяват, че близо един милион души ще се съберат на централния площад \"Сан Джовани\". \"Сардините\" разтърсват нестабилния политически пейзаж в Италия, където слабата управляваща коалиция, формирана през лятото от лявоцентристката ДП и ДПЗ за блокиране на възхода на Салвини, изглежда е изправена пред неудържима дясна вълна.      Осем италиански области ще гласуват на местните избори през 2020 г., включително бастионът на левите - областта Емилия-Романя, където \"Лигата\" на Салвини показа изненадваща мощ на парламентарните избори през 2018 г. Неотдавнашни допитвания показват, че възходът на \"Лигата\" и нейният десноцентристки съюз с \"Напред, Италия\" на Силвио Берлускони и крайнодесните \"Италиански братя\" на Джорджа Мелони може да победи левите партии, които управляваха в някои от тези области от десетилетия. Но въпреки пренебрежението на Салвини \"сардините\" набират сила. Освен това подобни инициативи срещу всякакви форми на популизъм подхванаха и италианците в Ню Йорк и Берлин. \"Затрупани сме от молби от Италия и от чужбина да организираме нови събития\", каза Сантори и добави: \"Целта ние е да събудим хората и да отприщим тази нова енергия. Сега от политиците зависи тя да не бъде пропиляна\". Анализаторите отбелязват, че други предишни граждански инициативи, като италианските \"джиротонди\", към които се присъедини известният режисьор Нино Морети, не успяха да трансформират популярността си в конкретна политическа алтернатива. \"Сардините\" показаха, че могат да мобилизират хората и да ги изведат по площадите с неагресивно послание. Големият въпрос сега е, какво ще направят по-нататък\", каза Масимилиано Панарари, политически анализатор от Международния свободен университет за социални науки в Рим (LUISS).  \"Политическият им потенциал е голям, а гласовете за тях би трябвало по естествен начин да се пренасочат към левите партии\", каза Панарари и добави: \"Последователите им може да нямат определена партийна принадлежност, но имат общ враг и ще гласуват срещу него\". /БТА", "date": "2019.12.03", "title": "Италианските \"сардини\" заплашват господството на Салвини"}
{"url": "https://www.dnevnik.bg/sviat/2019/12/03/4000053_milioni_kitaici_shte_triabva_da_skanirat_licata_si/", "text": "Китай въведе в неделя нови регулации, изискващи китайските телекомуникационни оператори да сканират лицата на потребителите, регистриращи нови услуги за мобилни телефони. Правителството твърди, че промяната има за цел да се бори срещу измамите. Правилата, обявени за пръв път през септември, още милиони хора ще попаднат в обхвата на технологията за лицево разпознаване в Китай. Министерството на индустрията и информационните технологии не каза кои компании ще предоставят тези услуги на телекомите, но в Китай са някои от световните лидери в софтуера за разпознаване на лица като Megvii и SenseTime. Какви са новите правила за китайските потребители на мобилни телефони? Китайските телекомуникационни оператори вече трябва да използват технологията за лицево разпознаване и други средства за проверка на самоличността на хората, които си създават нови профили като потребители на мобилни телефони. Трите най-големи китайски оператора са държавните \"Чайна телеком\", \"Чайна юником\" и \"Чайна мобайл\". (След съобщението) не бе известно как законът се прилага за съществуващите профили. Къде още в Китай се използва технологията?  Супермаркетите, метрото и летищата вече използват технология за лицево разпознаване. \"Алибаба\" дава възможност на клиентите да плащат, използвайки лицето си във веригата си супермаркети \"Хема\", и управлява хотел в централния си град Ханджоу, където гостите могат да сканират лицето си със смартфоните си за предварително настаняване. Метросистемите на някои големи китайски градове обявиха, че ще използват технологията. Правителственият вестник \"Чайна дейли\" написа, че Пекин ще я използва за \"класифициране на пътниците\", за да позволи \"различни мерки за проверка на сигурността\". През юли информационната агенция \"Синхуа\" заяви, че Пекин е инсталирал или е бил в процес на инсталиране на системи за лицево разпознаване на входовете на 59 района с общински жилища. \"Ройтерс\" съобщи миналата година за широкото му използване в западния регион Синцзян, обхванат от сепаратистко насилие и насилие, извършвано силите за сигурност, в резултат на което мюсюлмани уйгури и членове на други етични групи са задържани в лагери. Китай казва, че лагерите са центрове за превъзпитание и обучение. Китайската полиция също е известна с това, че има високотехнологични устройства за наблюдение като очила с вградено лицево разпознаване. Как китайците възприемат въвеждането му? Технологиите за наблюдение се сблъскаха с малка обществена съпротива, но имаше някои предимно анонимни дебати за платформите на социалните медии като Weibo. Някои потребители твърдят, че е необходима борба с измамите, но други изразиха опасения за последиците от нея за личните данни, неприкосновеността и етиката. Рядък случай на противопоставяне е свързан с университетски преподавател, който заведе дело срещу парк за диви животни в Ханджоу, заменил системата за влизане, базирана на пръстови отпечатъци, с използваща технология за лицево разпознаване. Вестник \"Южен Метрополис\", който докладва за случая през ноември, заяви, че се притеснява, че системата може да доведе до кражба на самоличността и поиска възстановяване на (входната такса). Той заведе делото, след като паркът отказа искането му. Изнасял ли е китай тази технология в чужбина?  Държавите от Мианма до Аржентина  закупиха  технология за  наблюдение  от подобно на китайските ZTE Corp и Huawei Technologies като част от плановете за създаване на \"умни градове\". Имаше американска реакция заради работата на китайските фирми като \"Мегвии\" и \"Сенстайм\" са допринесли за (неблагоприятното) отношение на Пекин към мюсюлманските малцинства. Съединените щати  разшириха  своя черен списък за търговия през октомври, за да включат тези фирми и други, като не им позволяват да купуват компоненти от американски компании без одобрението на САЩ. Какво следва?  В момента технологията се тества например за да се хванат неправилно пресичащи, а Китай обяви, че ще разшири използването ѝ до други като регистрации за студенти за националния си входен изпит за колеж. Също така бяха отправени призиви за по-голям регулаторен надзор. \"Пийпълс дейли\" призова в събота за разследване, заявявайки, че един от репортерите му е открил, че данни за лица могат да бъдат намерени за продажба в интернет, а пакет от 5000 лица струва едва 10 юана (1.42 долара). Миналата седмица китайският интернет регулатор обяви нови правила, уреждащи използването на технологията на т. нар. дийпфейк, използваща изкуствен интелект за създаване на хиперреалистични видеоклипове, в които човек изглежда сякаш казва или прави нещо, което не е направил.", "date": "2019.12.03", "title": "Милиони китайци ще трябва да сканират лицата си"}
{"url": "https://www.dnevnik.bg/sport/2019/12/03/4000117_fotogaleriia_triumfalnata_nosht_na_lionel_mesi_s/", "text": "Лионел Меси беше   и си върна трона на №1 в световния футбол. Аржентинецът става първият футболист, който печели анкетата шест пъти, повеждайки отново пред големия си съперник Кристиано Роналдо.", "date": "2019.12.03", "title": "Фотогалерия: Триумфалната нощ на Лионел Меси с шестата му \"Златна топка\""}
{"url": "https://www.dnevnik.bg/analizi/2019/12/03/3999704_ulicata_30_godini_po-kusno/", "text": "                         Този диалог се води между костюмиран шофьор на скъпа кола (в ролята Христо Гърбов) и пешеходец в семпло облекло (Кръстьо Лафазанов) в скеч от четвъртото издание на тв предаването \"Улицата\" в далечната 1994 г. \"Улицата\" на режисьора Теди Москов е сатирична социална критика, а един от сюжетите е превземането на улици, тротоари и публични пространства от автомобилите. Автомобилът е представен като новопоявил се символ на благосъстояние и власт в обществото, но и в градското пространство. Скечовете за трабанта като домашен любимец, разхождан в парка, за шофьора на трабант, който преследва пешеходците по тротоарите, както и цитираният по-горе скеч от \"Улицата\" са едни от първите популярни критики на тези урбанистични промени в годините след 1989 г. И докато мнозина виждат навлизането на автомобила в живота и градското пространство като прогрес и свобода на избора, то екипът на \"Улицата\" още в началото на тези процеси вижда именно обратното – символ на класовото разделение на обществото, индивидуализацията, заграбване и приватизиране на общи пространства, тротоари и паркове за малцинството на притежателите на автомобили. Поради много и различни причини днес тези критики остават актуални за много квартали в София, а и в доста български градове. Проектите за трансформация на центъра на София са малка стъпка в правилна посока, но остават крайно недостатъчни на фона на многото квартали и улици без тротоари, без площадни пространства, без работещи пешеходни връзки, без връзки между публичните пространства, без реална алтернатива на автомобила. А причините са и в политическия контекст – в условията на реституция и свободен пазар вече се придобиват, продават и изчезват части от улици, паркове и площади. Липсата на опит от страна на институциите да развиват градоустройствена политика, която да защитава ценностите на общите териториални блага – паркове, зелени системи, водни ресурси, крайбрежни и влажни зони и т.н. – се отразява и в загубата и занемаряването на публичните пространства – улици, площади, тротоари. По уличните тротоари се движат хора, които имат нужда от дървета, чист въздух и простор. По улиците играят деца, пресичат уличните платна, ходят към училище, карат колела. Улицата трябва да е много повече от улично платно с фучащи, димящи или паркирани автомобили. За по-цялостна промяна на разбирането на градската улица се изискват много повече от убежденията и усилията на един кмет. Изисква се преобръщане на 100-годишната изключително социално и институционално утвърдена \"традиция\" градското пространство да бъде превръщано в транспортни коридори. Улиците са (само) за автомобилите! Преди 110 години Хенри Форд променя коренно индустриалното производство с една основна цел - да демократизира автомобила. С пускането му в производство масовият автомобил първо \"скъсява\" разстоянията между населените места, а после и разстоянията вътре в градовете. След като поема по пътищата на западните държави, бързо превзема и тесните улици на традиционния град - компактно устроен през вековете така, че ежедневното придвижване да е пеша. Дава тласък на субурбанизацията – само за десетилетия градовете се разрастват в пъти. Само в САЩ броят на автомобилите нараства от 8 000 до 20 000 000 за годините от 1900 до 1925. Модерното разбиране за уличната инфраструктура, развило се в последното столетие на неспираща субурбанизация, е превърнало пространството на улицата в място за оптимизиране за скоростно на преминаване или паркиране на автомобили. А това неминуемо е за сметка на пространството за всички останали – пешеходци, велосипедисти, играещи деца, хора в неравностойно положение, градски транспорт. А общото пространство в града не е безкраен ресурс и съответно приспособяването му само за индивидуалните нужди на собствениците на автомобили е една от основните несправедливости в съвременните градове. Много малко в световен мащаб все още са гласовете, които критикуват тези тенденции. Но това не значи, че огромни стъпки за намаляване на автомобилната зависимост не са вече поети – Копенхаген, Амстердам, Бареселона, Понтеверда, а доста преди тях и Куритиба, са едни от първите, чиято политическа воля бавно преобръща модела на развитие, центриран около автомобила, спомняйки си, че улицата е преди всичко публично пространство. Много други градове също поемат стъпки за намаляване на автомобилния трафик чрез въвеждане на такси, нискоемисионни зони, но най-вече през нов дизайн на улици и площади. В същото време Европейската комисия е поставила ясни стратегически цели на плановете за устойчива градска мобилност, които се опитват да намалят присъствието на автомобилите в града. Цели и политики, които са достатъчно прогресивни и биха дали резултат. Но ако тези политики не бъдат твърдо заявени и защитавани и подкрепяни от широката публика, стават лесна мишена на противниците им, силно подкрепени от автомобилната и петролната индустрия. Контекстът в България и София e по-различен от този в САЩ или Западна Европа. Тук градоустройствената практика до 1989 г. защитава компактността на града. Развитият градски и междуградски релсов транспорт, както и ограниченият пазар на автомобили не предполагат масовото ползване на автомобил. Субурбанизацията и масовата автомобилизация са процеси, които се ускоряват едва след това, съпътствано и от бавния упадък на железопътния транспорт. България обаче бързо настига и задминава нивата автомобилизация на западноевропейските градове и следват американските като модел за развитие. Броят на автомобилите в София нараства от 380 автомобила на 1000 души през 2006 г. до 515/1000 души през 2016 г. (Източник \"Визия за София, Транспорт\", стр. 113). Защо присъствието и движението на автомобилите в градската среда трябва спешно да бъде ограничено само до най-необходимия минимум? Развиването на транспортната инфраструктурата е въпрос на пространствена справедливост, защото всеки човек в града има право на пространство и на свободно движение, за да може да отиде до работното си място, училището, да има достъп до социалния и културен живот на града. Уличното платно представлява доста голяма част от публичното пространство в града, което изглежда, че принадлежи на всички, но всъщност принадлежи изключително на собствениците на автомобили. Впоследствие градският, велосипедният транспорт и ходенето пеша стават все по-опасни и по-неефективни, ощетявайки възможностите за придвижване на всички. В световен план преките жертви на пътя вследствие на пътни инциденти са 1,25 млн. (ранените 20 - 50 млн.). Автомобилният трафик е номер 9 в класацията на причини за смърт в света, като до 2030 г. ще бъде номер 5. Ако погледнем на нивото на очите ни, виждаме как една улица, в която се увеличават скоростта на движение и броят на паркоместата, става все по-необитаема от пешеходци, деца, възрастни хора. Хора и най-вече деца биват ранени и убити, пресичайки на пешеходни пътеки или чакайки на спирка. Велосипедистите също стават чести жертви. В днешно време някак си е позволено легално да замърсяваме природата и в частност въздуха на цялото световно население. Медиите преливат от статистика и данни за качеството на въздуха – само в София има сайт, отразяващ в реално време ниво на прахови частици или ежемесечни проверки на нивата на азотен диоксид. Връзката между мръсния въздух и респираторните заболявания е пряка. Много от тези статистики водят до заключението за огромната роля на безконтролната урбанизация и автомобилния трафик за състоянието на качеството на въздуха и вследствие на това шума и безопасността на публичните пространства. Не е възможно физически всеки да се вози с автомобил. Доказват го не само много разпрострени градове като Хюстън и Лос Анджелис, но и държави, които самите те са станали като огромни градски структури (Белгия, Холандия и др.). Всички те са изградили огромни инфраструктурни възли, за чиято поддръжка и функциониране са необходими огромни средства и територии. И в моменти на икономическа криза, намаляване на публичното финансиране и подчиняване на инфраструктурата на логиката на свободния пазар се достига до случаи като инцидента с моста Моранди в Генуа, срутил се през август 2018 г. – известен, но далеч не единствен случай. Консервативни и конформистки гласове подтикват към разстилане на град София на север и увеличаване на отпечатъка на града. Това би било ужасна грешка и би значело повече пътна инфраструктура, повече автомобили, повече замърсяване. Политиката за поощряване на автомобилното движение в града, разбира се, има и глобален ефект върху промените в климата – тема тотално отсъстваща от предизборните програми на кандидат-кметовете в изминалата кампания за местни избори. Транспортът в глобален мащаб произвежда 30% от въглеродните емисии на планетата. Ролята на автомобила в града и зависимостта от изкопаеми горива са ключови и всеки голям град би трябвало да поема ясни ангажименти с какво допринася за справяне с бедствията, които заплашват населението на света и в частност това в България. Щраусово заравяне на главата в пясъка е да се мисли, че България и българските градове не биха страдали от климатичните промени. Освен че в стратегиите ясно се говори за засилващи се тенденции на засушаване на територията на България, водната криза в Перник дава и нагледен пример. Не е нужно Теди Москов да прави ново издание на \"Улицата\", което да окарикатурява още веднъж градското пространство, за да се досетим, че е дошло време за незабавно спешно действие. Проблемите на улицата в града на XXI век няма как да бъдат решени с разбиранията и политическите структури, които са създали и натрупали тези проблеми в продължение на десетилетия. Виждайки нашествието на автомобилите в града, София вече опита плахи стъпки да регулира тези тенденции – поканата към Ян Геел за изработване на доклад за София, върху който да се базира евентуална стратегия за промяна на центъра на града, а след това и кварталите, е една от тях. Геел консултира градове, за да направят от улиците жизнени места, които справедливо разпределят пространството, но и как да се преодолее зависимостта към автомобила. Противно на твърденията на критиците му, Геел не противопоставя различните видове транспорт, не желае хората насила да бъдат свалени от така жизненоважния и жизнеутвърждаващ автомобил. Стратегията му е създаването на условия за избор – като улиците станат пригодни за движение не само на автомобили, но и на градски транспорт, велосипед и пешеходци. Документи като \"Визия за София\",  докладът на Ян Геел  и в по-малка степен наскоро изработеният План за устойчива градска мобилност (ПУГМ) са дали насоки за намаляване на автомобилния трафик и търсене на алтернативи чрез засилване на ролята на градския, железопътния и велосипедния транспорт. Тези политики трябва смело още сега да бъдат въведени, за да може да се промени в прогресивна посока и Общият устройствен план на града. Само така може улицата, каквато я познаваме, отново да си върне човешкия образ. Улиците не само в центъра, а из целия град трябва отново да приютят жителите си, да им дадат възможност да живеят достоен живот в общите ни пространства. 26 ноември 2019 г.", "date": "2019.12.03", "title": "Улицата... 30 години по-късно"}
{"url": "https://www.dnevnik.bg/evropa/2019/12/03/4000126_klimatichna_neutralnost_do_2050_v_es_se_zadava_bitka/", "text": "Нетните парникови емисии да бъдат сведени до нула до 2050 г. За такова споразумение ще се настоява на срещата на евролидерите в Брюксел другата седмица, показва черновата на общото им изявление, възвестявайки задаваща се остра битка, предаде \"Ройтерс\". Намерението за срещата на върха на 12 и 13 декември на лидерите от съюза е да бъде подкрепена \"целта за постигането на климатично неутрален ЕС до 2050 г.\" според документа, видян вчера от \"Ройтерс\". Предишни опити обаче бяха блокирани от Полша, Унгария и Чехия, които са зависими от въглищата. Те са заявявали, че са против климатична неутралност до 2050 г. поради опасения, че намаляването на парниковите емисии ще задуши икономиките им. За да бъде убеден лагерът на нежелаещите, в черновата на заключителното комюнике е записана формулировката \"справедлив и социално балансиран преход\", споменава се също за съобщението на Европейската инвестиционна банка за деблокиране на 1 трилион евро за зелени инвестиции до 2030 г., както и за нуждата от гарантиране на енергийната сигурност и конкурентоспособността по отношение на чужди сили, които не преследват постигането на подобни цели за климата. Черновата, която е подготвена предварително преди обсъжданията на лидерите, все още подлежи на промени. Но накрая за приемането й ще е нужна единодушната подкрепа на националните лидери от ЕС, за да бъде постигнато споразумение. Новата Еврокомисия  също си поставя за цел  да настоява за климатична неутралност до средата на века и иска да направи целите за климата на ЕС до 2030 г. по-амбициозни. Сегашните цели предвиждат до 2030 г. съюзът да намали парниковите си емисии с 40 процента в сравнение с равнищата от 1990 г. Новата комисия, ръководена от германката Урсула фон дер Лайен, се надява да повиши тази цел до поне 50 процента. /БТА", "date": "2019.12.03", "title": "Kлиматична неутралност до 2050? В ЕС се задава битка"}
{"url": "https://www.dnevnik.bg/bulgaria/2019/12/03/4000130_kamen_kostadinov_ahmed_dogan_ne_se_mesi_v_politichesko/", "text": "В края на годината се очаква почетният председател на ДПС Ахмед Доган да направи традиционното си изказване пред висшите членове на политическата сила. Това заяви пред Би Ти Ви бившият депутат от партията и член на оперативното бюро Камен Костадинов. Той добави, че словото ще бъде само едно от многото събития, посветени на 30-годишнината от създаването на ДПС. По думите на Костадинов Доган е \"в прекрасна кондиция и добро здраве\". Двамата често се виждали, като използвали времето да говорят по житейски теми, а не за политика. \"Разговаряме по философски теми. Той не се меси в конкретното политическо дребнотемие. Неговите слова в края на годината маркират бъдещето на страната и региона\", каза още Костадинов. Той уточни, че няма да се кандидатира за председател на партията. Изборът на лидер на ДПС ще стане на 26 април. Според него настоящият председател Мустафа Карадайъ си върши добре работата. Освен това има доверието на членовете на партията. \"Като вървят нещата, не се правят смени в отбора\", каза още той.", "date": "2019.12.03", "title": "Камен Костадинов: Ахмед Доган не се меси в политическо дребнотемие"}
{"url": "https://www.dnevnik.bg/na_put/2019/12/03/3999767_kakvo_e_da_vidish_madagaskar_na_jivo/", "text": "Близо 14 часа полет. Толкова е разстоянието от България до островната страна Мадагаскар, посещението на която не е само в детските мечти. Намиращият се на 10 хил. км от Европа остров, който по площ надхвърля пет пъти тази на България, привлича с 2 хил. кв. м коралови рифове и също 5 хил. километра брегова ивица. Разбира се, това не е единственото, с което местният туристически борд се опитва да привлече туристи от Източна Европа и по-конкретно от България. Очаквано първото нещо, което казват за родината си представителите на борда, дошли в студен ден в България, е целогодишните 30 градуса, на които те се радват. Важно уточнение, е източното крайбрежие на острова (1600 км са между най-северната и най-южната точка) е дъждовно, в централната част, където е и столицата Антананариво, климатът е умерен, по западното крайбрежие е горещо и сухо.      Гмуркането, риболовът и играта на голф са неща, които човек може да опита на много места по света. Но на Мадагаскар се срещат и могат да бъдат видени множество ендемични видове растения и животни, сред които пеперуди, лемури, хамелеони, 6 вида баобаби, птици, които може да бъдат наблюдавани целогодишно. (Всъщност по официална информация 80% от от характерните за острова растения и животни са ендемити.) За ценителите на трекинга има разработени 1600 км маршрути.      В страната има три обекта под защитата на ЮНЕСКО - два природни (The Rainforests of the Atsinanana и Tsingy de Bemaraha Strict Nature Reserve)  и един археологически (The Royal Hill of Ambohimanga, състоящ се от бивш дворец и некропол).      Имаме всичко, за да доставим удоволствие на туристите си - исторически забележителности, плажове, природа, гостоприемни местни хора, храна, изрежда Нариджао Бода, председател на туристическия борд. За предизвикателствата пред небцето на туристите може би ще даде идея обстоятелството, че на острова един живот делят 18 етнически групи с предци араби, африканци и азиатци. Ключов продукт е оризът. Това обяснява и защо, поне засега, сувенирите в страната са ръчно изработени и плод на развитите занаяти.      Мадагаскар е начело в две глобални класации - по производство на ванилия и сапфир, на второ място за масло от иланг-иланг и на четвърто - по личи. Освен това в класацията World Travel Awards е поставен на десето място за 2019 г. В страната има две международни летища - в столицата и на остров Нози Бе (Nosy Be), като островът се определя от местните като място, което непременно трябва да се види. Повечето авиокомпании кацат в столицата, а оттам може да се лети до други дестинации на острова. При пристигане на международните летища се плаща виза - 35 евро, която е валидна в рамките на месец. Ваксините не са задължителни, но е препоръчително туристите да имат такава против малария. В помощ на туристите, които искат организирано да посетят различни места, са разработени различни маршрути като повечето траят по около 10 дни. Разбира се, може да се вземе кола под наем, за да се обикаля островът.      От туристическия борд уверяват, че в страната им цари политическа стабилност и се отваря все повече за чуждите инвеститори. Туризмът дава 13% от брутния вътрешен продукт на Мадагаскар, което е ръст от 19% спрямо 2015 г. С други думи, туризмът набира все по-висока скорост. До острова летят \"Ер Франс\", \"Търкиш еърлайнс\" и Египетските авиолинии.", "date": "2019.12.03", "title": "Какво е да видиш Мадагаскар на живо"}
{"url": "https://www.dnevnik.bg/video/2019/12/03/4000139_izslushvane_na_dvamata_kandidati_za_predsedatel_na/", "text": "Двамата кандидати за председател на Комисията за противодействие на корупцията и за отнемане на незаконно придобито имущество (КПКОНПИ) Сотир Цацаров и Симеон Найденов представят концепциите си за работа в антикорупционния орган пред Комисията за борба с корупцията, конфликт на интереси и парламентарна етика в Народното събрание. Цацаров е предложен за поста от ГЕРБ, докато Найденов - от \"Воля\". \"Дневник\" излъчва на живо от парламента изслушването на двамата кандидати.", "date": "2019.12.03", "title": "Изслушване на двамата кандидати за председател на антикорупционната комисия"}
{"url": "https://www.dnevnik.bg/evropa/2019/12/03/4000133_s_bivsh_boiadjiia_nachelo_alternativa_za_germaniia/", "text": "Крайнодясната партия \"Алтернатива за Германия\" в събота избра нов лидер на фона на стремежите ѝ към роля в управлението и опитите да сложи край на властовите борби, обхванали я още от създаването ѝ преди шест години, предаде ДПА. Тино Хрупала, 44-годишен бояджия, станал политик, от източната провинция Саксония, беше избран от националния конгрес на \"Алтернатива за Германия, за да замени на поста 78-годишния Александър Гауланд. Член на националния парламент, Хрупала бе смятан за компромисен кандидат за поста, защото разполага с подкрепата и на крайнодясното крило в партията, и на по-умерените членове на ръководството. Той получи 54.51% от гласовете. Хрупала призова партийните членове да поемат по по-умерен път в опит да спечелят повече гласоподаватели, предаде \"Дойче веле\". \"Можем да достигнем до средната класа само по разумен начин\", подчерта той. \"Виждам най-големият потенциал за гласоподаватели в консервативния лагер на средната класа\", посочи още Хрупала, който и преди е обещавал да възприеме умерен курс. Вотът за съпредседател и битката за представителство в 13-членния изпълнителен комитет на партията изкараха наяве разделения между крайнодесните и по-умерените членове. Пред близо 560 делегати , които участваха в двудневния конгрес, Гауланд каза, че християндемократите на канцлера Ангела Меркел ще трябва да се обърнат към \"Алтернатива за Германия\", ако левите партии сформират съюз. По думите му \"ще дойде ден, в който отслабеният Християндемократически съюз няма да има друга останала опция освен нас\". \"Трябва да сме готови. Германия се нуждае от нас\", заяви Йорг Меутен, който беше избран за съпредседател с 69% от гласовете. Петдесет и осем годишният Меутен, който запази дистанция от крайната десница в партията, описа политическата си позиция като \"консервативна, либерална и патриотична\". Миналия месец група членове на ХДС в източната провинция Тюрингия призоваха за разговори с \"Алтернатива за Германия\" след  засилването на подкрепата  за крайнодясната партия на местните избори там в голяма степен за сметка на ХДС. Меркел и ръководството на партията ѝ обаче  отхвърлиха идеята  дори да се обсъжда коалиция с крайнодесните. В неделя около 15 хил. души протестираха срещи \"Алтернатива за Германия\", която заема твърда позиция срещу миграцията и през годините е била обвинявана във връзки с неонацистки групи. Основана през 2013 г., партията в момента е представена във всички германски парламенти, и провинциалните, и федералния.", "date": "2019.12.03", "title": "С бивш бояджия начело \"Алтернатива за Германия\" ще търси умерен път към средната класа"}
{"url": "https://www.dnevnik.bg/bulgaria/2019/12/03/4000136_cacarov_predstavia_koncepciiata_si_za_shef_na/", "text": "                         Симеон Найденов е кандидатът, предложен от парламентарната група на \"Воля\". В концепцията си Найденов декларира, че ще работи за среда без корупция и ще заложи като основен приоритет превенцията. Антикорупционната комисия е без титулярен председател от 31 юли 2019 г, след като Пламен Георгиев подаде оставка след продължителен отпуск и скандала с имота му. \"Дневник\" проследи на живо изслушването на кандидатите.   \"Всичко, което имах да кажа - казах вътре в отговор на въпросите.От уважение към процедурата се изисква да не се правят каквито и да е изявления, защото съм кандидат\", заяви Цацаров и отхвърли всякакви журналистически въпроси на излизане от сградата на парламента. Цацаров отговори на въпрос за медийната политика на антикорупционната комисия и как ще подхожда по отношение на публикации в медии като \"Свободна Европа\", Mediapool и други, които е дал да се разбере, че не харесва. Той заяви, че има два вида отношение към медиите и обясни, че като читател харесва някои медии и никой не може да му каже дали да чете други или не. Като председател на комисията обаче би прилагал равен подход и отношение към всички, увери Цацаров. \"Без да се солидаризирам с никакви фрази за неразчистени съмнение. Проверка бе образувана, тя бе възложена на НАП. Националната агенция за приходите не откри каквито и да е нарушения\", отговори лаконично Цацаров на въпрос за проверката срещу бившия шеф на антикорупционната комисия Пламен Георгиев. \"Ако аз бъда избран, няма да допусна да има никакво разминаване между декларация и имотно състояние\", заяви Симеон Найденов. \"Един мандат няма да стигне за борба с корупцията\", заяви Найденов. \"Никой от нас не е застанал тук с несериозни и временни мотиви. Но всичко е в ръцете на Господ\", добави Цацаров.  \"Аз наистина казах, че комисията трябва да бъде събудена, но не защото тя е институция, която изначално е неефективна, а защото от един момент остана без ръководство и изпадна в административно изолиране и трябва да бъде изведена от това състояние. Не знам дали ще успея, но ще направя максимума. При потенциала, който комисията има и предлаганите мерки, както и при ситуацията, в която се намираме, съществуват възможности тази комисия да започне да работи нормално\", заяви Цацаров. Той посочи, че доверието към комисията не е високо, а причините са комплексни. \"Част от тях се коренят в нейната собствена дейност, част от тях – в интереси на хора, които искат тя да не работи, да не се посегне на дейността и имуществото им. По съвпадение това са същите кръгове, които са и източник на атаките към институцията, която все още ръководя\", заяви Цацаров. Помолен да бъде по-конкретен и да отговори на въпроса кого има предвид, Цацаров заяви: \"Всеки, чието имущество е конфискувано. Всеки, който е обвинен, в резултат на това има запори за милиони левове, няма да бъде позитивно настроен към комисията. Не мисля, че това може да бъде отречено\", заяви главният прокурор.  През 2018 г. е наложено обезпечение за близо 166 млн. лв. Отнето е имущество за над 13 млн. лв., каза Цацаров в отговор на въпрос на гражданско сдружение Инициатива \"Правосъдие за всеки\" за това какво показва анализът между съотношението на ресурсите, които КПКОНПИ поглъща и и дейността, която извършва. Според главния прокурор неправилен е подходът да се мери един държавен орган какво \"поглъща\" и какво \"дава\". \"Това не е търговска компания. Въпросът е некоректен\", заяви Цацаров. Според Найденов действащият наказателен закон е достатъчно добър и няма нужда от промени. \"Достатъчно ефективни са наказанията, за да възпират деянието подкуп. Предвидена е и конфискация на имуществото. Това е един респектиращ закон, който предвижда много сериозни наказания. Към настоящия момент няма нужда от промени\", смята номинираният от \"Воля\" кандидат.      Слави Нецов от \"Воля\" попита, ако бъдат избрани дали биха и по какъв начин биха се разграничили от политическите партии, които са ги номинирали. Сред въпросите бе и дали смятат за нужно да се въведе антикорупционно образование в училищата. Според Найденов децата в предучилищна възраст изобщо не трябва да чуват думата \"корупция\" и добави, че за него не е трудно \"да се абстрахира\" от политиката. \"С удоволствие бих се отърсил от тази тежест да членувам или да съм част от партия. Ако човек е зависим, може да се внася съмнение в работата си и в правилната борба с корупцията\", заяви Найденов. \"Аз не съм привърженик на антикорупционно обучение от ранна детска възраст. Тя е свързана с необходимостта да се научат да четат и пишат, да уважават родителите си и да се научат на добро и зло. Не мисля, че трябва да търсим профилирано обучение\", заяви Цацаров от своя страна. \"Навремето имаше една дисциплина \"морал и право\" и в 10-11 клас се учеше - дори това е достатъчно да има законосъобразно поведение\", припомни главният прокурор и призова: \"Нека не бъдем по-големи католици от папата\". Приключи изслушването на концепциите на двамата кандидати. Депутатите задават въпроси към Цацаров и Найденов. \"Антикорупционната комисия не трябва да се пипа с кадифена ръкавица\", смята Найденов. Според Цацаров трябва да се промени и парламентарният контрол - такъв контрол трябва да има и от страна на комисията за борба с корупцията, конфликт на интереси и парламентарна етика, така и от страна на комисията по вътрешна сигурност и обществен ред. Различни организации и сдружения са подкрепили номинацията на Цацаров. Сред тях са УНСС, Югозападен университет \"Неофит Рилски\". Асоциацията на прокурорите в България, Университета по библиотекознание и информационни технологии и други. Главният прокурор заяви, че приоритет в работата му ще бъде противодействието на корупцията. По думите му, трябва да бъде увеличен броят на служителите. \"Не предвиждам увеличение на щата - незаетите щатни бройки могат да бъдат преобразувани\", каза Цацаров. Той предвижда всяка седмица да прави ревизия на текущите и започнали проверки. По думите му антикорупционната комисия няма нужда от други допълнителни правомощия.  Цацаров благодари на вносителите за номинацията. Той обясни пред депутатите в комисията, че възнамерява да запази добрите основи, но и да надгради и посочи основните идеи, които са  заложени в концепцията му . \"Ако бъда избран за председател на КПКОНПИ ще ръководя безпристрастно, обективно, правилно и безкомпромисно борбата срещу корупцията\", заяви пред депутатите кандидатът за председател на КПКОНПИ Симеон Найденов. \"За мен е от важно значение осигуряването на държавна политика в областта на превенцията на корупцията. Това е важно и изискуемо условие за правилната работа на тази комисия. Това предполага и по-голяма отчетност в дейността на комисията пред обществото\", каза още Найденов.", "date": "2019.12.03", "title": "Цацаров: Антикорупционната комисия няма нужда от нови правомощия, а от служители (хронология)"}
{"url": "https://www.dnevnik.bg/evropa/2019/12/03/4000149_semeistvoto_na_karuana_galiciia_iska_razsledvane_na/", "text": "Семейството на убитата журналистка Дафне Каруана Галиция призова премиерът на Малта Джоузеф Мускат да бъде разследван в рамките на случая, предаде \"Гардиън\". Мускат  обяви, че ще подаде оставка  през януари след твърденията за връзки между неговата администрация и поръчителите на убийството. В понеделник той заяви пред репортери, че ще се оттегли около 12 януари и дотогава ще се ограничи с ежедневното ръководство на администрацията. Отказът му да подаде оставка веднага обаче разгневи семейството на Каруана Галиция, което обеща да използва всички правни средства, за да гарантира, че той няма да има никаква дума в разследването на убийството. В понеделник един от синовете на Каруана Галиция, Матю Каруана Галиция, потвърди, че семейството призовава за разследване на ролята на Мускат. В писмо на семейството се настоява властите да гарантират, че всички, имащи отношение доказателства, са запазени на фона на опасения, че ключови документи може да бъдат унищожени. Вчера в парламента Мускат защити работата на правителството си по убийството и призова за национално единство. \"Случаят показа, че малтийските институции работят и всички са равни пред закона\", добави той. Освен това стана известно, че един от тримата мъже, обвинени в убийството, иска помилване от президента заради това, че е \"предоставил цялата информация, с която разполага за някои факти\". В понеделник вечерта няколко хиляди гневни протестиращи, искащи незабавната оставка на Мускат, попречиха на него и депутати от неговата партия да напуснат сградата на парламента. Полицията се опита да ги отблъсне. Междувременно днес делегация на Европейския парламент  започва двудневна мисия в страната , която да разследва как тя се придържа към върховенството на закона. Групата от седем евродепутати ще се срещне с премиера, президента и правосъдния министър, началника на полицията, председателя на парламента, неправителствени организации и семейството на Каруана Галиция. \"Малта е част от Европа, това засяга всички нас\", написа в \"Туитър\" холандският евродепутат ветеран от либералите Софи инт Велт, която ще ръководи мисията. \"Не трябва да има никаква безнаказаност и никой виновен не трябва да избегне дело Като държава - членка на ЕС, Малта трябва да спазва върховенството на закона\", допълни тя. В неделя властите в Малта повдигнаха  обвинение на бизнесмена Йорген Фенек  в съучастие в убийството на журналистката Дафне Каруана Галиция през 2017 г. Разследващите заявиха, че са разкрили връзки между Фенек и бившия началник на кабинета на Мускат Кийт Скембри, който  подаде оставка миналата седмица .", "date": "2019.12.03", "title": "Семейството на Каруана Галиция иска разследване на ролята на малтийския премиер"}
{"url": "https://www.dnevnik.bg/detski_dnevnik/2019/12/03/3999688_izsledvaneto_pisa_2018_kakvo_znaiat_i_mogat/", "text": "                         Това е обобщен извод от задачите за определяне на функционалната грамотност при решаване на проблеми в програмата за международно оценяване на 15-годишни ученици PISA 2018. Проучването се прави на всеки три години и оценява степента, в която тийнейджърите са придобили ключови знания и умения, важни за пълноценното им участие в съвременното общество. Изследването е разработено от Организацията за икономическо сътрудничество и развитие ( ОИСР ), а резултатите бяха оповестени днес от представители на организацията. По-късно днес се очаква българското Министерство на образованието и науката да коментира постиженията на българските ученици. На PISA 2015  то  изрази надежда  на сегашното изследване новите учебни програми да окажат влияние и резултатите да бъдат по-добри. Изследването и е проведено сред 600 хил ученици от 79 държави. В България участниците са били 5 294 от 199 училища. ( Тук  можете да видите някои от тестовете.) Оценката се фокусира върху уменията в четенето, математиката, природните науки и финансовата грамотност. Успяват ли учениците на 15 г. да различават факт от мнение четете  тук. Четенето, математиката и науките Българските ученици отбелязват по-ниско от средното за ОИСР ниво по четене, математика и природни науки (в графиката е отбелязано в точки). В България 53% от деветокласниците са на малко над най-ниското ниво в четенето, което е под средното за ОИСР (77%). Като минимум тези ученици могат да посочат основната идея в текст с умерена дължина, да намерят информация, която се основава на сложни критерии и да определят целта и формата на текстовете, когато това е изрично указано.  Около 56% от 15-годишните ученици в България имат базови познания и по математика, което отново е по-ниско от средното за ОИСР (76%). Като минимум тези ученици могат, без преки инструкции, да представят математически проста ситуацията (например да сравнят разстоянието между два алтернативни маршрута или да пресметнат цени от една валута в друга). Делът на 15-годишните, които покриват минималните нива на владеене по математика варира в широки граници - от 98% в Пекин, Шанхай, Джансу и Джъдзян (Китай), до 2% в Замбия. В България 4% от деветокласниците са се класирали на високо ниво по математика (средно за ОИСР са 11%). С най-висок процент са отново азиатските държави: Джансу и Джъдзян (Китай) - 44%, Сингапур - 37%, Хонконг (Китай) - 29%, Макао (Китай) - 28%, Тайван - 23% и Корея - 21%. Такива ученици могат да моделират математически сложни ситуации, както и да избират, сравняват и оценяват подходящи стратегии за решаване на проблеми и справяне с тях. Около 53% от деветокласниците в България имат ниско ниво на познания и по науките (средното ниво в ОИСР е 78%). Като минимум тези ученици могат да разпознаят правилното обяснение за познати научни явления и да използват тези знания, за да установят въз основа на данните, които имат, дали даден извод е валиден. В България едва 2% от учениците са показали най-добри знания по природните науки (при средно ниво в ОИСР 7%). Те могат творчески и сами да прилагат своите познания в науката при най-различни ситуации, включително и непознати. Тенденции в представянето по четене, математика и науките В България за 2018 г. се наблюдава спад в представянето на 15-годишните ученици и в трите измервани области. В четенето средното представяне остава сравнително стабилно и без напредък през целия период на участието на България в PISA (2001-2018). В математиката ефективността се подобрява между 2006 г. и 2015 г., но през 2018 г. рязко пада под нивото от 2012 г.      В науките представянето на деветокласниците през 2018 г. също пада под нивото от 2012 и 2015 г. Този спад е един от най-големите наблюдавани през този кратък период сред всички участващи в изследването PISA държави, се отбелязва в доклада. Където всички ученици могат да успеят В България по-заможните ученици са по-добри по четене от учениците в неравностойно положение. Разликата между резултатите на двете групи - 106 точки, е по-висока от средната за страните от ОИСР (която е 89 точки). Около 6% от учениците с по-висок социално-икономически статус България и 0% от учениците в неравностойно положение са изкарали най-високи резултати в четенето. Средно за ОИСР 17% от заможните и 3% от неравностойните получават най-високи резултати в четенето. Около 6% от 15-годишните в неравностойно положение в България са успели да постигнат резултати в най-високите 25% от общите оценки по четене. Средно за ОИСР 11% от учениците в неравностойно положение са се класирали сред най-добрите участници в четенето в своите държави. В България ученици и с ниски, и с високи резултати, по-често са възпитаници на едни и същи училища за разлика от страните от ОИСР. Директорите на училищата в България отчитат по-малко недостиг на персонал и учебни материали от средното за ОИСР. Няма съществена разлика в недостига на персонал между т.нар. елитни и училища в неравностойно положение. Според директорите на училищата в България 97% от учителите в елитните и 90% от учителите в неелитните училища са \"напълно сертифицирани\" (разликата не е статистически значима). Много ученици, особено сред тези, които учат в неелитни гимназии, имат по-ниски амбиции от колкото би се очаквало, като се вземат предвид академичните им постижения, показват резултатите. В България всеки трети от неелитна гимназия с високи резултати и по-малко от един от десетима добри ученици от елитна гимназия не очаква да завърши висше образование. Във всички държави, участвали в PISA 2018, момичетата изкарват значително по-високи резултати от момчетата по четене - средно с 30 точки. В България тази разлика е още по-голяма - 40 точки, но по-ниска от разликата, измерена през 2009 година, когато е била 61 точки, като представянето на момчетата остава същото, а на момичетата намалява през периода. В България момичетата постигат сходни с резултатите на момчетата по математика. В всички страни от ОИСР момчетата са с по-високи резултати от момичета с пет точки. Средно за ОИСР момичетата леко превъзхождат момчетата в представянето си по природни науки с две точки, докато в България момичетата надминават момчетата с 15 точки. Сред учениците с високи резултати по математика или наука, едно от седем момчета в България очаква да работи като инженер или учен на 30-годишна възраст, докато при момичетата е всяко девето. Тази разликата не е статистически значима, отбелязват изследователите. Почти всяко четвърто момиче с високи резултати очаква да работи професия, свързана със здравеопазването, докато при момчетата е всеки седми. Около 17% от момчетата и 3% от момичетата в България очакват да работят в ИТ сектора. Какво е училището за учениците В България 34% от учениците се оплакват от тормоз поне няколко пъти месечно. Средното за страните от ОИСР е 23%. В същото време 73% от 15-годишните в България и 88% от тези, средно в страните от ОИСР, подкрепят да се помага на ученици, които не могат да се защитят. Общо 31% от учениците в България (средно за ОИСР е 26%) съобщават, че при всички или повечето часове по предмет, учителят трябва да чака дълго време, докато учениците се успокоят. В България тези, които са посочили това, са изкарали средно 19 точки по четене, в сравнение с тези, които са казали, че това никога не се случва или се случва само в някои от часовете. Средно в страните от ОИСР 21% от учениците са пропуснали учебен ден и 48% са закъснявали за училище в периода от две седмици преди теста PISA. В България 44% от учениците са пропуснали ден и 57% са пристигнали със закъснение през този период. В повечето държави ученици, които по-често биват тормозени в училище, по-често отсъстват от училище, докато деца, които оценяват училището, имат по-добра дисциплина там и получават по-голяма емоционална подкрепата от родителите си, отсъстват по-рядко.  Общо 71% от учениците в България (средното ниво за ОИСР е 74%) смятат, че техният учител обича да преподава. В повечето държави, включително България, децата изкарват по-високи резултати по четене, ако смята учителя си за по-ентусиазиран, особено ако учениците са казали, че учителят се интересуват от предмета си. В България 43% от учениците казват, че съучениците им си помагат (средното за ОИСР е 62%), докато 47% съобщават, че се конкурират помежду си (средното ниво на ОИСР е 50%). Около 27% от 15-годишните ученици в България (средното за ОИСРе 16%) декларират, че се чувстват самотни в училище. Учениците - за живота и обучението си Общо 65% от учениците (средното за ОИСР е 67%) казват, че са доволни от живота си (става дума за ученици, които са декларирали между 7 и 10 точки по десетобалната скала за удовлетвореност от живота, отбелязва изследването). 87% от деветокласниците в България заявяват, че понякога или винаги се чувстват щастливи и около 8% - че винаги се чувстват тъжни. Общо 84% са съгласни, че обикновено могат да намерят изход от трудни ситуации (точно толкова - 84%, е средното за ОИСР) и 54% твърдят, че когато се провалят в нещо, се тревожат за това какво другите мислят за тях (средното за ОИСР е 56%). Почти във всяка образователна система, включително и българската, момичетата имат по-голям страх от провал от момчетата и тази разлика е особено осезаема при ученици с по-висок успех.", "date": "2019.12.03", "title": "По четене и математика 15-годишните ученици в България са на стабилно ниско ниво"}
{"url": "https://www.dnevnik.bg/evropa/regioni/2019/12/03/4000159_bania_izgriavashtata_spa_zvezda/", "text": "В планинското село Баня има цели 72 сондирани и каптирани извора с гореща минерална вода, което го прави второто по богатство у нас на този ресурс след Велинград. То все по-успешно се налага като популярна СПА дестинация - близо е до Банско и Разлог, само на 5 км разстояние, но с доста по-балансирано развитие на туризма и пазара на имоти. Освен с минерални извори селото привлича и с исторически и природни забележителности. Заслуга за репутацията на Баня имат и няколко много успешни хотелски комплекса във високия сегмент, които поставиха дестинацията на картата на луксозния туризъм.  Двете стари бани в селото пък са обновени с помощта на европейски средства по оперативна програма \"Регионално развитие\" в миналия програмен период. В рамките на проекта дори се оформят планове за маркетинговото развитие на Баня и изобщо се поставя началото на процеса, в който да се създаде нов туристически продукт в област Благоевград. Освен това проектът има културно-историческа стойност - и двете бани са паметници на културата. Както казва бившият кмет на селото Мария Юрганчева: \"Баня се разраства, но не се презастроява.\" \"Традиционно във вътрешността на селото няма големи парцели, няма големи дворове, големите хотели са изнесени в покрайнините и мястото запази облика си. В центъра има предимно малки семейни хотелчета\", казва тя. Юрганчева е кмет до ноември тази година, когато губи изборите на балотаж от кандидата на ГЕРБ Магда Първанова с 62 гласа. Преди да оглави местната администрация, с години е работила в един от първите и най-популярни СПА комплекси в Баня - \"Римска баня\".  \"За тази и миналата година легловата база се е увеличила с над 500 места. Баня има 3000 души население и леглова база от 2500 места. Като се сложат малките семейни хотелчета и къщите за гости - около празниците и летния сезон жителите на Баня се удвояват\", казва бившата кметица. По думите й 72-та каптажа засега покриват нуждите на съществуващите хотели, но постоянно се регистрира интерес от инвеститори и местните се притесняват, че могат да останат без вода за собствени нужди - в селото има няколко чешми за минерална вода за свободно ползване, както и т.нар. чопури - пералища, на които все още могат да се видят жени и деца с легени с пране. \"Все още има големи количества\", пояснява Юрганчева. Европейски легенди за Баня В периода 2012-2014 г. с финансиране от Оперативна програма \"Регионално развитие 2007-2013\" в с. Баня са възродени двете стари бани - Турската (Муртова или Муртина) от XVII век и т.нар. Римска, известна още като Старата българска баня. Двата обекта са уникални в регионален мащаб. Те са \"естествена\" културна и историческа ценност за региона и за село Баня, което е възникнало около и заради термоминералните извори. Дотогава двете красиви постройки с каменни основи и тухлени куполи са в окаяно състояние, но с близо 2 млн. лв. са възстановени почти в оригиналния си вид, а пространството около тях е облагородено и в момента функционира като малък парк и градска градина.  Бенефициент по проекта \"Адаптиране на паметниците на културно-историческо наследство\" е община Разлог. Целта му е развитието на туризма в региона и в частност на територията на общината чрез разумно използване на природното и културно наследство, което да доведе устойчиво икономическо развитие. Той включва не само реставрация, консервация и експониране на двете бани - паметници на културата, но и изграждане на двете паркчета, озеленяване, осветление, създаване на посетителски информационен център. Обучени са и трима души по професионално направление \"Пътувания, туризъм и свободно време\".      Те са ангажирани с представянето и популяризирането на новосъздадените обекти, целта е да се гарантира високо качество на туристическото обслужване чрез прилагане на съвременен маркетинг и мениджмънт, посочват от община Разлог. Не на последно място, е извършена и рехабилитация на 500 метра от улицата, която свързва двете постройки.  Договорът е подписан на 11 януари 2011 г. Първа копка е направена на 11 юни 2012 г. и работата е изцяло приключена около година и половина по-късно. Ръководителят инж. Ваня Илиева посочва пред медиите, че това, което е направено с двете бани ги е доближило максимално до първообраза им, както по отношение на визията, интериора, така и по отношение на функцията им. Реализацията на проекта е възложена на няколко изпълнители, избрани след търгове, сред които строителната \"Пиринстройинженеринг\", \"Топ арх\" и обединението \"Балканстрой - Европлам\", което изпълнява основните строително-монтажни дейности за 1.063 млн. лв.  \"Това е старата Римска баня\" - сочи каменната постройка Юрганчева и продължава: \"Легендата разказва, че тя е построена по заповед на Филип Македонски, който бил ранен в някаква битка край Воден (старото българско име на Едеса в днешна Гърция). И тогава той научава за лековитата вода в Баня. Покрай селото минава и стар римски път. Той идва и раната му заздравява за две седмици. Вече от Рим Филип Македонски разпорежда на това място, където е намерил помощ, да бъде построена баня, за да помага на всички. Твърди се, че тя е връстница на Траяновата колона в Рим от 113 година от новата ера.\" Т.нар. Римска баня е реставрирана през 1730 г. и е функционирала до 70-те, след което е оставена на произвола на времето. Тя е по-красивата от двете исторически забележителности заради уникалната си мраморна облицовка, подменена преди няколко години, защото била тежко увредена. Много други неща като мозайки, смесители и фасади обаче са запазени във времето. Преди реставрацията от XVIII век горещата вода е стигала до коритото по \"спирали\", за да се охлажда. \"Това е най-топлият извор (близо 60 градуса по Целзий - бел.ред.). Навремето тук беше пералището, или както го наричам \"фейсбукът на моето време\", казва с усмивка бившата кметица.  Турската баня в другия край на селото е строена по подобие на Римската. И за нея се носят легенди. \"В Баня е имало турска махала, тук е живяло заможно турско семейство (Муртазови - бел.ред.). Синовете на агата отиват на война и един от тях праща армаган на баща си, че е жив - едно гюле. Минава време, те се връщат от война и синът пита къде е гюлето. Бащата казал, че непотребното гюле е отишло на торището. Синът казал да го донесат, разбили го, а вътре - пълно с жълтици. Агата от благодарност към Аллах, че е запазил синовете му живи, прави баня с тези пари\", продължава с разказите Юрганчева.      Официалното откриване е на 31 октомври 2013г. - тогава новият туристически обект е и напълно завършен. Старата баня е характерен представител на типа куполна сграда с тухлен купол върху квадратна каменна основа, а пространството около нея е обособено като паркова зона като кът за отдих в центъра до самата баня, посочва община Разлог. \"Старата турската баня\" е характерен представител на типа куполна сграда с тухлен купол върху квадратна каменна основа.  За съжаление, в проектите за възстановяване не са предвидени душове и съблекални и двете бани не могат да функционират по предназначение за спа процедури. Добрата новина обаче е, че всеки, който се вълнува от история, архитектура или култура, може да ги разгледа и да послуша увлекателните истории за създаването им от служител на местния туристически информационен офис, който се намира до Муртината баня. \"Пет години след отчитане на проекта по него не могат да се правят никакви промени. Този период изтича сега и на мен много ми се иска баните да се направят действащи\", казва Юрганчева. Желанието й вече зависи до голяма степен от новата администрация на селото. Ozturk Group, която контролира хотелите \"Регнум\" в Банско и спа комплекса \"Регнум\" в Баня, потвърди пред \"Капитал\" интереса си да инвестира в турската баня, така че тя отново да заработи по предназначение. Това значи, че първата стъпка за възраждането на баните е направено по европейския проект, а сега, след като основите са поставени, може да се включи и частната инициатива.  Магнит за инвестиции През 2016 г. в Баня заработва луксозният комплекс \"Хот спрингс\" на строителния предприемач и бивш собственик на ресторант \"Крим\" в София Явор Капитанов. Инвестицията се изчислява на между 10 и 20 млн. лв. Той е разположен на 18 хил. кв.м разгъната застроена площ, включва 4+ звезден хотел, СПА зона и балнеологичен център, регистриран по Закона за лечебните заведения, 2 тенис корта, два големи басейна и няколко по-малки, конферентна зала, подземен паркинг и др. Комплексът има и собствено селско стопанство с оранжерии и др. Макар и във високия ценови сегмент, \"Хот спрингс\" може да се похвали с висока целогодишна заетост от около 70%. Комплексът \"Римска баня\" също отчита целогодишна заетост от около 60%.  Инвестиции от порядъка на 10-20 млн. лв. все пак са рядкост, но по-малките също заслужават внимание. През миналата година например заработи \"Регнум баня термал\" - комплекс с открити басейни, ресторант и СПА център. Той се намира зад турската баня и е \"продължение\" на хотел \"Регнум\" в Банско. Инвеститор е турският холдинг Ozturk Group, собственици на бензиностанции \"Опет\" и на още няколко хотела във високия клас. \"Това е един от най-добрите комплекси от този тип в региона, с изключително добра инфраструктура. Посещава се много не само от гости на хотела, но и от много хора с апартаменти в региона, туристи и местни\", казва Светлин Якимов, маркетинг мениджър на \"Регнум\".  Тази година се довършва един от най-интересните комплекси в Баня - къщи за гости, изградени изцяло от дърво. \"Дървената конструкция е много различна от монолитното строителство\", коментира инвеститорът Иван Пачеджиев. Вложението в комплекса е над 2 млн. лв. собствени средства. По думите му най-ценният ресурс на Баня несъмнено е водата, но освен нея клиентите държат на качество и на различно преживяване. \"Затова решихме да рискуваме с този тип строителство, което не е много разпространено у нас и не е много лесно за изпълнение\", казва предприемачът. Комплексът ще се състои от шест къщи, които ще се изграждат поетапно. Първите две са завършени. Пачеджиев е на мнение, че потенциалът на Баня остава голям за разлика от Банско, а местната власт работи добре с инвеститорите.  От обявите на сайта на община Разлог става ясно за още една голяма планирана инвестиция - в селото: благоевградската \"Табак текник\" на Самир Хади Алдулайми иска да строи комплекс върху 6 дка. Той ще включва 3-етажен хотел, басейни, СПА център и др. Инвеститорът е поискал преценка за необходимостта от екологична оценка на проекта. Самир Хади е иракчанин с българско гражданство, който от много години развива бизнес в Благоевград и София чрез фирмите си \"Юръпиън тобако сървисис\" ООД, \"Строй комерс 2003\" и \"Табак текник\" ЕООД. Сред дейностите им фигурират търговията с цигари и ремонт на машини за цигарената индустрия, както и строителство. Преди две години Баня е избрана и от един необичаен инвеститор - производител на балони за летене и батути. Заводът вече е изграден в покрайнините на селото, а по думите на бившата кметица скоро там ще се провеждат демонстрации, изложби и обучения във физичните закони за деца.   \"Адаптиране на паметниците на културно-историческото наследство за развитие на туризма в община Разлог\"  Оперативна програма \"Регионално развитие 2007-2013 г.\", чрез Европейския фонд за регионално развитие  Община Разлог 2 023 923 лева Подобрено е състоянието (реконструкция, реставрация и консервация) и социализацията (благоустрояване на околните пространства) на основните обекти на интервенция в проекта - Старата баня и Старата Турска баня.  Рехабилитиран е 500 метра улица в с. Баня, която свързва двете бани. Изграден е воден атракцион със съоръжения с акцент върху \"водата\" и нейното използване е тематично свързана с богатия ресурс от минерални източници в района и с разположената в съседство \"Турска баня\". Изграден е посетителски и информационен център; изготвена е маркетингова стратегия; проведено е обучение на трима души. Специалното издание \"Капитал Градове: Благоевград\" може да намерите в  библиотеката на \"Капитал\"  от 6 декември. Изданието е по проект на \"Икономедиа\" за информиране относно политиката за сближаване на Европейския съюз (Кохезионна политика), съфинансиран от ЕС.", "date": "2019.12.03", "title": "Баня – изгряващата СПА звезда"}
{"url": "https://www.dnevnik.bg/bulgaria/2019/12/03/4000166_kmetut_na_radomir_ne_znael_che_gradut_moje_da/", "text": "Каращият трети мандат кмет на Радомир Пламен Алексиев (ГЕРБ) обяви пред БНТ, че не е знаел, че градът може да получава вода от язовир \"Студена\"  само при аварийни ситуации . По думите му през годините е имал много срещи с ръководителите на местното ВиК дружество и никога подобен въпрос не е бил поставян за обсъждане. Вчера министърът на околната среда и водите Нено Димов заяви, че вода от язовира може да се насочва към Радомир само когато градът има проблем със снабдяването от своя източник. Такава аварийна ситуация през последните 2-3 години обаче не е обявявана от ВиК дружеството в града. В края на миналата седмица се разбра, че докато Перник е във воден режим, вода от основния захранващ язовир \"Студена\" е била отклонявана  за нуждите на Радомир.  При оглед на \"Врелото\" - един от водоизточниците, захранващи язовир \"Студена\", е установено, че водата постъпва във водовземна шахта, като малка част от нея се отвежда към язовир \"Студена\". От шахтата, посредством тръба водата отива в помпена станция \"Крапец\" и водоснабдява Радомир. \"Заглавия в медиите като \"Отклонена е водата за Радомир\" и \"Спряно е източването за яз. \"Студена\" за Радомир\" за мен не отговарят на истината. Защото водоизточникът, който ползва помпената станция \"Крапец\" и го насочва към Радомир на практика е преди яз. \"Студена\". Водата не влиза в яз. \"Студена\". Водата влиза в помпената станция и оттам се насочва към посока Радомир и, когато не работи, прелива през бента и отива през дерето директно към яз. \"Студена\", обясни Алексиев. Той уточни, че ако е знаел, че с пренасочването на водата към Радомир ще усложни проблема с безводието в Перник, е щял да поиска това да спре. Кметът на Перник Станислав Владимиров израз учудване как колегата му не е бил запознат с тези подробности. \"Най-странното е, че когато сме вече на воден режим, продължаваме да насочваме вода към Радомир, който има други източници на питейна вода\", каза Владимиров. Той уточни, че вода от Владайския канал ще бъде насочена към Перник, за да се използва от гражданите. Освен това се водят разговори за бързи сондажи над \"Студена\", където имало подпочвени води. Това можело да стане в рамките на месец.", "date": "2019.12.03", "title": "Кметът на Радомир не знаел, че градът може да получава вода от \"Студена\" само при аварийна ситуация"}
{"url": "https://www.dnevnik.bg/detski_dnevnik/2019/12/03/4000101_kolko_silna_e_bolnata_na_ranena_kokoshka_i_oshte_ot/", "text": "Дали може да даде аспирин на кокошка, която се е наранила? Колко често може да дава аспирин на кокошка, която се е наранила? Как да се свърже с ветеринарен лекар за кокошка, която се е наранила.? Дали може да определи колко силна е болката на кокошка, която се е наранила? Върху един от тези отговори, който смятат за правилен, трябва да кликнат 15-годишните ученици, след като са изчели онлайн форум за здравето на кокошките. Това е една от задачите от компютърно базиран тест за определяне на функционалната грамотност на учениците. Анкетата е от тазгодишната  програма за международно оценяване на учениците PISA , разработена от Организацията за икономическо сътрудничество и развитие (ОИСР). Това изследване е фокусирано върху четивните умения на деветокласниците и е проведено сред 600 хил ученици от 79 държави, близо 5300 от които - от България. Целият тест за кокошката можете да видите  тук . Тест \"Имат ли смисъл изреченията\" -  тук . И още два теста, съсредоточени върху четивната грамотност на учениците -  тук  и  тук . От учениците се иска да посочат основната цел, идея и вярната информация в поредица кратки текстове.", "date": "2019.12.03", "title": "Може ли да се даде аспирин на ранена кокошка и още от тестовете на PISA 2018"}
{"url": "https://www.dnevnik.bg/bulgaria/2019/12/03/4000153_shest_vuprosa_kum_cacarov_kak_opredeliate_nadejdnite/", "text": "Изслушването на кандидатите за председател на КПКОНПИ в Комисията за борба с корупцията, конфликт на интереси и парламентарна етика е насрочено с фалстарт, това се разбира от съобщението на Гражданско сдружение \"Правосъдие за всеки\", което изпраща шест въпроса до комисията за фаворита за председатеския пост Сотир Цацаров. Законът за КПКОНПИ определя срок за гражданските организации да представят въпросите си към кандидатите не по-късно от 7 дни преди изслушването. А датата за изслушването - 3 деември, е определена от парламенарната комисия на 28 ноември, тоест само 5 дни са оставени на гражданските организации, в противоречие с разпоредбата на закона. Ето защо \"Правосъдие за всеки\" намира, че в съответствие със Закона за КПКОНПИ е напълно в правото си да зададе въпросите си към кандидата за председател Цацаров. Заради предопределеността на този избор след изявленията на маса политици от уравляващото мнозинство междувременно  пет граждански организации се отказаха да задават  въпроси към Цацаров, за да не бъдат параван за привидно участие на гражданското общество. Този е един от въпросите към Цацаров, поводът е разминаването в имуществената декларация на бившия председател на КПКОНПИ, сега консул във Валенсия. Друго питане е дали Цацаров ще запази сегашния заместник Антон Славчев, за когото също се натрупаха съмнения относно имотните му сделки, и дали ще направи оценка на досегашната му работа. Сред въпросите е и този за критерия, по който главният рокурор и кандидат и сигурен шеф на антикоруционната комисия определя на кои медии сигналите за корупциа са надеждни за образуване на проверки.  ------ С оглед публично достъпната информация в медиите решението за изслушване на кандидатите за председател на КПКОНПИ е взето на заседание на парламентарната комисия за борба с корупцията конфликт на интереси и парламентарна етика, проведено на 28 ноември, като изслушването на кандидатите е насрочено от комисията за 3 декември,тоест само пет дни след заседанието. Същевременно съгласно текста на чл. 9, ал. 5 от ЗПКОНПИ гражданските организации могат да представят въпросите си не по- късно от 7 дни преди изслушването на кандидатите. Така излиза, че е трябвало да внесем въпросите си в деня, предшестващ заседанието на парламентарната комисия, на което е определен денят на изслушването, което е нонсенс. Самата комисия не е съобразила срока, даден от закона, а и не е публикувала протокола от въпросното заседание, като така е поставила в невъзможност гражданските организации да изпълнят предписанията на закона. Обръщаме внимание, че стенограмата от заседанието на парламентарната комисия от 28.11.2019 г. не е достъпна на сайта на НС към момента на изготвяне на настоящото писмо. По тази причина, приемаме, че поставените от нас въпроси са в законовия седемдневен срок от датата на обявяване на изслушването на кандидата, който иначе няма откъде да ни бъде известна и настояваме същите да се приемат за редовно подадени. Въпросите са структурирани като такива по концепцията на кандидата и такива, попадащи извън концепцията, но от особено значение за правосъдието и ефективното правораздаване, от което част е и Комисията за противодействие на корупцията и за отнемане на незаконно придобитото имущество. Въпросите към г-н Цацаров са, както следва: Какви успешни реализации и на каква стойност като паричен еквивалент има прокуратурата от момента на влизане в сила на ЗПКОНПИ на основание подадени от КПКОНПИ сигнали и преписки? Вашият предшественик напусна поста си след разкрития как не е декларирал надлежно терасата си и след неразчистени съмнения, че приходите му не са позволявали натрупване на притежаваното от него имущество. Срещу него бе ли образувана проверка за съответствие на доходи и придобито имущество? Ако все още не е, ще предложите ли такава да бъде образувана? Ще запазите ли Антон Славчев като свой заместник с оглед натрупаните съмнения за негови имотни сделки и оценката на работата му досега, или ще упражните правото си да предложите на Народното събрание и да поискате от последното да избере нов заместник? . Поемате ли ангажимента за повече прозрачност, така че гражданите да можем да проследяваме стореното поетапно по всяка образувана от КПКОНПИ проверка за установяване на незаконно придобито имущество? От проверката през решението за налагане на обезпечения, за последвалите обезпеченията действия, до предявяването на иск за отнемане на имущество, за изхода от исковото производство и при уважаване на иска – за размера на действително постъпилите в бюджета средства от отнетото имущество, както и колко е струвало на данъкоплатците като разход съответното производство, съотнесено като разход към стойността на конфискуваното имущество?  Какво показва анализът Ви за съотношението между ресурсите, които КПКОНПИ поглъща, за да функционира, и размера на действително постъпилите в бюджета средства от нейната дейност? Налице ли е ефективност, която оправдава съществуването на КПКОНПИ в този й вид и състав? Въпросът е в светлината на Вашето изказване относно ниската понастоящем ефективност на КПКОНПИ. С какви методи и практики бихте увеличили тази ефективност, насочвайки дейността на комисията към висши представители на властта и крупни бизнесмени, видимо демонстриращи луксозен начин на живот?  Предлагате \"медиен мониторинг и следене на публикации, съдържащи данни за корупция\". Това означава ли, че ще се сезирате и по публикации в сайтове като \"Биволъ\", \"Свободна Европа\",\"Клуб Z\",вестник \"СЕГА\", които явно недолюбвате, както и по разследвания и публикации от независими регионални медии? Какви са Вашите критерии за определяне на \"надеждните\" медии, чиито публикации дават основание за сезиране на прокуратурата и КПКОНПИ?", "date": "2019.12.03", "title": "Шест въпроса към Цацаров: Как определяте надеждните медии, за да се сезирате за корупция"}
{"url": "https://www.dnevnik.bg/sviat/2019/12/03/4000193_sasht_pak_zaplashiha_franciia_s_mita_-_tozi_put_za/", "text": "Ще има силен европейски отговор, ако САЩ наложат санкции заради дигиталния данък, предупреди френският министър на икономиката и финансите Брюно Льо Мер, цитиран от агенция \"Франс прес\". Министърът определи като неприемливи заплахите с американски санкции срещу приетия от Франция закон за облагане с данък на големите компании, предлагащи цифрови услуги. \"Планът за нови санкции срещу Франция, който би могъл да се приложи до 30 дни, е неприемлив\", посочи Льо Мер пред Радио Класик. \"Това не е поведение, което се очаква от Съединените щати спрямо един от основните им съюзници, Франция, и Европа като цяло\", изтъкна френският министър. Вчера службата на постоянния търговски представител на САЩ излезе с оценка, че данъкът на Франция върху дигиталните услуги дискриминира американските компании, и предложи като ответна мярка да бъдат въведени допълнителни мита в размер до 100 процента за някои френски стоки, предаде ДПА. \"Френският данък върху дигиталните услуги е необоснован, дискриминиращ и обременява американската търговия\", заяви службата. \"Разследването на Службата на постоянния търговски представител на САЩ установи, че френският данък върху дигиталните услуги дискриминира американските компании от дигиталния сектор като Гугъл, Епъл, Фейсбук и Амазон\", допълва тя. В тази връзка обект на мита може да станат десетки френски стоки на стойност около 2.4 милиарда долара, заяви службата. Предложената ответна мярка се поставя за обществено обсъждане до началото на януари, когато ще започнат изслушванията по нея. Освен това Службата на постоянния търговски представител на САЩ \"проучва\" дали да започне разследвания и във връзка с данъците на Австрия, Италия и Турция върху дигиталните услуги. Сред френските стоки, срещу които може да бъдат наложени мита, са шампанското, дамски чанти, козметични продукти, стоки за бита и сирена, предаде агенция \"Ройтерс\".", "date": "2019.12.03", "title": "САЩ пак заплашиха Франция с мита - този път за сирена и козметика"}
{"url": "https://www.dnevnik.bg/analizi/2019/12/03/4000085_pisa_2018_znachitelno_namalenie_na_rezultatite_na/", "text": "                        ", "date": "2019.12.03", "title": "PISA 2018: значително намаление на резултатите на българските ученици"}
{"url": "https://www.dnevnik.bg/biznes/2019/12/03/4000255_do_kraia_dekemvri_roditelite_mogat_da_zaiaviat/", "text": "До края на декември е срокът, в който работещите, които искат да ползват чрез работодателя си данъчните облекчения за деца, трябва да представят необходимите документи, напомня Националната агенция за приходите (НАП). Двете декларации - за ползване на  данъчното облекчение за деца по чл. 22в  и  данъчното облекчение за деца с увреждания по чл. 22г  от Закона за данъците върху доходите на физическите лица (ЗДДФЛ), могат да бъдат намерени на интернет страницата на НАП –  www.nap.bg . От миналата година не се изисква писмена декларация от другия родител, че той няма да ползва облекчението. Дадена е възможност облекченията да се ползват от двамата родители, когато доходите на единия не са достатъчни, за да се възползва в пълен размер. В тези случаи разликата може да се ползва от другия родител чрез подаване на годишна данъчна декларация по чл. 50 от Закона за данъците върху доходите на физическите лица. Данъчните облекчения не могат да се ползват чрез работодателя, ако родителят не е декларирал, че няма подлежащи на принудително изпълнение публични задължения или че ще подава годишна данъчна декларация. Най-лесният начин да се проверят дълговете към бюджета е, като се направи справка на интернет страницата на НАП с безплатен персонален идентификационен код (ПИК), който може да се получи в офисите на НАП. Данъчните облекчения за деца и за деца с увреждания за 2019 г. могат да се ползват по два начина. Първият начин е чрез работодателя по основното трудово правоотношение, който е задължен да извърши годишно облагане на доходите от трудови правоотношения на съответния служител в срок до 31 януари 2020 г. В този случай е необходимо работникът или служителят да предостави на работодателя си декларация, както и останалите необходими документи, в срок от 30 ноември до 31 декември 2019 г. Вторият начин е с подаване на годишната данъчна декларация за 2019 г. пред НАП.", "date": "2019.12.03", "title": "До края на декември родителите могат да заявят данъчни облекчения за деца"}
{"url": "https://www.dnevnik.bg/bulgaria/2019/12/03/4000204_prokuraturata_krie_razsledvaneto_za_otravianeto_na/", "text": "Докъде стигна разследването за отравянето на оръжейния производител Емилиян Гебрев, сина му Христо и директора по производствената част на оръжейния холдинг ЕМКО Валентин Тахчиев, извършено през април 2015 г.? На този въпрос прокуратурата не отговаря на запитването дори на самия Гебрев, за което той съобщава пред  \"Свободна Европа\" . А въпросите за хода на българското разследване стават актуални в контекста на появилите се през последната седмица чуждестранни публикации, че лица от руското военно разузнаване са били замесени в покушението. И в контекста на потвърждението преди време на главния прокурор Сотир Цацаров, че има съвпадение на отравянето с присъствието в България на офицера от руското разузнаване Сергей Федотов, който е идентифициран с име Денис Сергеев. С две писма до наблюдаващите прокурори Гебрев е поискал информация за разследването. Първото писмо е от 17 октомври, на което е получил отказ. Второто писмо е от 11 ноември, в което той напомня, че са изминали повече от 4 години от опита \"за масово убийство, което от своя страна щеше да доведе до икономически трусове и социални проблеми за хиляди работници и служители, пряко свързани с дейността на фирма ЕМКО ООД\". В същото писмо Гебрев изразява и опасенията си, че покушението \"със сигурност щеше да се отрази и на националната сигурност на страната поради факта, че заводите в състава на фирма ЕМКО ООД влизат в стратегическия списък на страната\". В момента той чака отговор на второто писмо. Междувременно в разследване на чуждестранни медии - \"Белингкат\", \"Шпигел\" и \"Инсайдър\", Гебрев е цитиран, че е разпознал един от предполагаемо замесените в покушението му руски агенти, но не е напълно сигурен. За такова твърдение е логично той да бъде разпитан, но не е търсен нито от българските, нито от британските разследващи органи. Гебрев прави официално искане да се запознае с материалите по делото една година, след като по негова молба действията по разследването бяха възобновени. Тогава Гебрев прати писмо на главния прокурор Сотир Цацаров, в което изрази съмнения, че е бил отровен с вещество от семейството на нервнопаралитичния агент \"Новичок\". С него бе направен опит за убийство на бившия двоен руски агент Сергей Скрипал и дъщеря му Юлия в Солсбъри, Великобритания, за което местните власти заподозряха офицери от ГРУ, сред които бе и лицето с псевдонима Сергей Федотов. Паралелно с опита за отравяне Емилиян Гебрев е главно разследвано лице в дело на прокуратурата за пране на пари - според обвинението при купуването на оръжейния завод \"Дунарит\" той е трябвало да знае, че става собственик на завод, купен навремето с мръсни пари на КТБ. Няма информация от прокуратурата докъде е стигнало и това следствие. През 2017 г. битката за овладяване на активите на КТБ, конкретно на оръжейното предприятие \"Дунарит\", с участието на Министерството на икономиката стигна до масов протест на работниците от заводите на ЕМКО. Тогава Гебрев се срещна с премиера Борисов и конфликтът затихна, съсредоточавайки се в серия съдебни дела.", "date": "2019.12.03", "title": "Прокуратурата крие разследването за отравянето на Емилиян Гебрев и от самия него"}
{"url": "https://www.dnevnik.bg/bulgaria/2019/12/03/4000252_boiko_borisov_bulgariia_e_gotova_za_avtomobilen_zavod/", "text": "Премиерът Бойко Борисов обяви, че България е готова да изгради автомобилен завод. По думите му още догодина в страната ще дойде инвеститор, като вече няколко компании се колебаели дали да стъпят на българския пазар. Изказването на Борисов дойде по време на представянето на първото 3D автомобилно табло, разработено в България от мултинационалната компания \"Вистеон електроникс\". Както и известно, след година проучвания, България се оказа една от двете страни, в които \"Фолксваген\" имаха намерение да направят автомобилен завод. В крайна сметка беше предпочетена Турция, заради държавната помощ във вид на инвестиции в инфраструктура и ангажимент за покупка на сериозно количество коли, както и заради многото свободна работна ръка. За момента обаче  работата по завода е спряна , след като Турция започна военна операция в Сирия, приета негативно от световната общност. По данни на Автомобилен клъстър България в момента в сферата на автомобилната индустрия в страната работят 259 компании, с оборот 6.5 млрд. лева и ангажирани 65 хил. души. Очакванията са след 4 години компаниите да са 350, заетите - над 100 хил., а оборотът - 10 млрд. лева. В кратка реч пред гостите на представянето на новото приборно табло Борисов отбеляза, че в началото в България са се шиели седалки и са се правили арматурните табла, а сега вече тук се разработва \"най-умното нещо\" в един автомобил – електрониката, софтуера и хардуера. Взимайки повод от изказването на представителя на \"Вистеон електроникс - България\", че български инженери работят по новото приборно табло на новата S-класа на \"Мерцедес\", премиерът подчерта, че за този модел в България се правят още стоповете и фаровете, кабелите и дистанционните. \"Съжалявам, че на фона на всичките негативни новини, които се изливат, българите не могат да се зарадват на това, че тези красиви дизайни се пишат от български инженери, технолози\", заяви Бойко Борисов. Той обеща, че като американският президент Доналд Тръмп дойде в България, ще го доведе във \"Вистеон\", за да види какво правят български инженери за американска компания Иновация от България Първото триизмерно приборно табло в сериен автомобил е в новото \"Пежо\" 208, като Борисов днес направи едно кръгче с колата. Приборното табло на 208 обединява два екрана, образите от които се комбинират от огледало и софтуер. Така водачът вижда различната информация на две нива, като по-важната може да се изведе на преден план. Това решение позволява информацията да се възприеме половин секунда по-бързо, като при 100 км/ч, за това време колата ще измине 15 метра.      Центърът на \"Вистеон електроникс\" в София е създаден преди 19 години, като тогава компанията се казва \"Джонсън контролс\". Екипът в София разработва и автономен автомобил, като плановете са той да е готов за тестове догодина. София иска още технологични компании Кметът на София Йорданка Фандъкова, която също присъства на представянето, пое ангажимент да се намери терен близо до столицата, на които могат да се правят такива тестове. При посещение на Борисов наскоро в развойния център на \"Хюндай\" в Южна Корея, той съобщи, че вероятно такова трасе ще бъде направено на бившето летище в Божурище.                               Фандъкова подчерта, че общината ще продължи да работи за привличане на високотехнологични компании, като за целта ще създаде подходяща среда във вид на инфраструктура и ще подобри административното обслужване. Кметът подчерта, че в началото на следващата година ще бъде назначен заместник-кмет по дигитализацията и административно обслужване, който идва от средите на софтуерните специалисти. Оръжейни концерни ще проучват страната Борисов съобщи още, че в четвъртък в България ще дойдат представители на оръжейни компании да се запознаят с потенциала за производството в страната. Става въпрос за търсене на възможности за изнасяне в страната на част от производството на  новите 150 бронирани машини за армията , които ще струват 1.5 млрд. лева и се очаква да бъдат купени догодина.                               В момента процедурата е на етап получаване на финални оферти от предварително пресетите компании. Важно условие при избора на победител ще е изнасяне на част от производството в България и инвестиции в предприятия от българския военнопромишлен комплекс. Според Борисов и тези компании ще проявят интерес към разработките на българските инженери.", "date": "2019.12.03", "title": "Борисов: България е готова за автомобилен завод, догодина ще имаме инвеститор (обновена)"}
{"url": "https://www.dnevnik.bg/sport/2019/12/03/4000264_istoriiata_na_edno_zakusnialo_selfi_kak_drogba_izpulni/", "text": "Лионел Меси беше звездата на галавечерта на \"Франс футбол\" по връчването на \"Златната топка\", като  спечели шестото си отличие , но и друг играч прикова вниманието. Младият френски нападател Килиан Мбапе, който за втора поредна година се класира в топ 10, сбъдна едно от детските си желания, макар и 10 години по-късно. Докато беше на подиума, за да предаде наградата \"Копа\", която спечели преди година, на Матайс де Лихт, французинът се снима с водещия на церемонията Дидие Дрогба. По-късно легендата на Кот д’Ивоар и \"Челси\" обясни, че зад селфито им стои дълга история. \"Припомниха ми, че преди 10 години съм разочаровал едно дете, като съм отказал да се снимам с него. Това хлапе тогава беше Килиан Мбапе, затова днес поправям грешката си\", каза Дрогба след церемонията. Преди 10 години преди полуфиналния реванш между \"Челси\" и \"Барселона\" в Шампионската лига Дрогба обещава на свой приятел да се снима с 10-годишно момче след мача. Срещата на \"Стамфорд бридж\" се разви драматично, като завърши 1:1 и \"Челси\" отпадна заради гол на чужд терен. Сините имаха четири претенции за дузпа, а след срещата Дрогба се нахвърли върху рефера Том Хенинг Йовребьо. \"Тогава отказах, защото бях много ядосан от всички решения на съдията, но сега мога да изпълня моя дълг към Килиан\", добави бившият футболист.", "date": "2019.12.03", "title": "Историята на едно закъсняло селфи: как Дрогба изпълни желание на Мбапе след 10 години"}
{"url": "https://www.dnevnik.bg/photos/2019/12/03/4000279_snimka_na_denia_premierut_i_nai-novite_avtomobilni/", "text": "Премиерът Бойко Борисов и кметът на София Йорданка Фандъкова присъстваха на представянето на първото 3D автомобилно табло в сериен модел, разработено в България. 3D i-Cockpit е вграден в новото Peugeot 208 и чрез него информацията се проектира под формата на холограма. \"Това е първият истински триизмерен клъстер в серийното автомобилно производство, внедрен в най-новите коли на Пежо\", написа Борисов в профила си във \"Фейсбук\", след като лично видя как работи нововъведението.", "date": "2019.12.03", "title": "Снимка на деня: Премиерът и най-новите автомобилни технологии"}
{"url": "https://www.dnevnik.bg/evropa/zemedelie/2019/12/03/4000276_ek_shte_sudi_daniia_za_proizvodstvo_na_gruckoto_sirene/", "text": "Европейската комисия ще даде на съд Дания заради производството и износ към трети страни на сирене, носещо наименованието \"Фета\", което обаче е защитено от Гърция. Развитието на казуса дойде през последната седмица, след като от 2018 г. Брюксел води разследване за нарушение срещу правителството в Копенхаген, което не е предприело мерки да спре неправомерното ползване на марката. Според официалното съобщение датски компании произвеждат и изнасят бяло сирене извън ЕС, което е етикетирано като \"Фета\". Това обаче е защитено наименование за произход в ЕС от 2002 г. и може да бъде ползвано само за сирене, произвеждано от овче и козе мляко в Гърция според конкретни правила. Така според Брюксел датското правителство пряко нарушава предоставената защита на Гърция, не успявайки да предотврати или спре практиката произвежданото от местните производители сирене да се етикетира като \"Фета\". От съобщението на ЕК става ясно, че още в началото на 2018 г. е била стартирана процедура за нарушение на правилата на ЕС срещу Дания, когато е изпратено и официално уведомително писмо. В рамките й Брюксел е приканил властите в Копенхаген да предприемат подходящи мерки, за да спрат дружествата на нейна територия да етикетират сирената си като \"Фета\". Тъй като Дания не е предприела действия, е взето решение случаят да бъде отнесен до Съда на ЕС. \"Това поведение не само нарушава действащото законодателство в ЕС, но също така e възможно да затрудни и водените в момента преговори между ЕС и трети страни за сключване на двустранни споразумения, които да гарантират защитата на европейски наименования за произход\", се казва в официално изявление на комисията. Само преди няколко седмици ЕК подписа такова споразумение с Китай. Гърция, Дания, Германия и Франция водиха епична битка за правото да етикетират сирене като \"Фета\" - бизнес за милиарди евро в ЕС. Тя започна още през 1994 г., когато Гърция поиска да го защити като наименованието за произход, а няколко държави членки се противопоставиха с твърдението, че това е родово наименование за вид сирене. След като ЕК все пак определи \"Фета\" като гръцко сирене през 1999 г., това решение бе спряно от Съда на ЕС след жалба на Дания, Германия и Франция, които произвеждат сирене, етикетирано като \"Фета\", но от краве мляко. Три години по-късно обаче ЕК отново регистрира \"Фета\" като гръцко наименование за произход, след като научен комитет даде нови доказателства по случая. В момента в ЕС има над 3200 продукта със защитени наименования, като всеки от тях има специфични стандарти за производство, което е и гаранция за тяхното качество. Около половината от тези продукти са вина, около 200 - други спиртни напитки, а останалите - храни и земеделски продукти. Според различни изследвания защитеното наименование с най-висока пазарна стойност е \"шотладско уиски\", често наричано и просто скоч, чиито продажби за миналата година са достигнали 5.5 млрд. британски паунда по данни на асоциацията на производителите на скоч.", "date": "2019.12.03", "title": "EK ще съди Дания за производство на гръцкото сирене \"Фета\""}
{"url": "https://www.dnevnik.bg/bulgaria/2019/12/03/4000304_nad_1800_snegorina_sa_gotovi_da_chistiat_iz_stranata/", "text": "Над 1800 машини са в готовност да обработват настилките на републиканските пътища, за да се осигури безопасно пътуване на шофьорите при започналия снеговалеж, информира Агенция \"Пътна инфраструктура\" (АПИ). Съоръженията и настилките по проходите на страната се обработват превантивно срещу обледяване, където предпоставките за хлъзгавост и заледявания са по-големи. Пътната агенция призовава водачите, на които им предстои пътуване през планинските проходи, да не тръгват с автомобили с летни гуми и да карат със скорост, съобразена с метеорологичните условия. В зимното поддържане на 20-те хиляди километра републикански пътища ще участват общо около 3 хиляди машини - снегорини, техника за разпръскване на пясък и т.н. В опорните пунктове има нужните количества сол, пясък и химикали и машини за посрещане на първия сняг. Всички граждани и транспортни фирми могат да получават информация за актуалната пътна обстановка и зимното поддържане на републиканската мрежа от  сайта на АПИ , както и на денонощния телефон 0700 130 20. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2019.12.03", "title": "Над 1800 снегорина са готови да чистят из страната, увери пътната агенция"}
{"url": "https://www.dnevnik.bg/bulgaria/2019/12/03/4000194_parlamentut_izbra_denica_sacheva_za_nov_socialen/", "text": "Със 114 гласа \"за\", 106 \"против\" и 3 \"въздържал се\"  парламентът избра Деница Сачева  за нов министър на труда и социалната политика. Досегашният зам.-министър на образованието ще замени на  поста подалия оставка социален министър Бисер Петков . Двучасовите дебати около избора на нов министър преминаха и в дискусия за \"джендър идеологията\" в училищата, а като цяло и в България, за съдбата на т.нар. Истанбулска конвенция и за  влизащите в сила от началото на януари нови правила  за социални услуги, за закрила и защита на децата от насилие. Номинацията на Сачева беше представена кратко и биографично от вицепремиера Томислав Дончев. В пленарната зала не беше премиерът Бойко Борисов, част от министрите в кабинета присъстваха на смяната. В петък миналата седмица министър-председателят Бойко Борисов поиска и прие оставката на Петков. \"Решението на премиера е въз основа на натрупани във времето основания. Министър-председателят Борисов счита, че темповете, с които Министерството на труда и социалната политика работи, не отговарят на обществено-политическите очаквания\", се посочваше в съобщението на правителствената информационна служба. А ден по-късно Борисов обяви и решението си да номинира за наследник на Бисер Петков - Деница Сачева. Веднага след избирането й Сачева ще отиде в социалното министерство, където Бисер Петков ще й предаде поста. Смяната на социалния министър става на фона на протести, немалко нерешени проблеми и напрежение в социалната сфера. Днес парламентът трябва да разгледа на второ четене също бюджета на Държавното обществено осигуряване. Очаква се Сачева да дойде отново в парламента, за да защити разпоредбите, внесени от предшественика й. Опозицията и \"Атака\" - с критики и против От \"Атака\" обявиха, че ще бъдат против номинацията на Сачева и ще гласуват така, защото преди това искат да чуят какви са идеите и намеренията й в сектора. По думите на депутата от \"Атака\" Десислав Чуколов Сачева трябва ясно да заяви какво е отношението й към т.нар. Истанбулска конвенция, както и по дискутираните и предизвикващи напрежение нови правила в Закона за социалните услуги, които предстои да влязат в сила от януари догодина. \"Поредната рокада във властта е симптом за блокаж за управленски системи\", заяви и депутатът от левицата Драгомир Стойнев. \"Имаме системен проблем. За три мандата, вярно, все непълни, ГЕРБ не проведе нито една успешна реформа. Нещо повече - вие от ГЕРБ разбихте цели системи\", заяви социалистът. Стойнев също заговори за връщащата се и все по-застъпена \"джендър идеология\", за Истанбулската конвенция, за протестите, за напрежението в социалната сфера около пенсии и осигуровки. Интересно ми е как патриотите ще гласуват именно за този министър, отбеляза Стойнев и заяви, че Сачева е застъпвала тези на страната на джендър идеологията и в подкрепа на Истанбулската конвенция. Хасан Адемов от ДПС попита кои проблеми в сектора ще реши смяната на министъра и отбеляза, че Бисер Петков е с изключително сериозна експертиза, а никой в сферата не оспорва експертните и професионалните му качества. Мотив за смяната му се посочва \"забавен темпоритъм на реформите в социалната сфера\", но това не е по причина на министъра, каза Адемов и даде множество примери за опити на Петков за реформа, които са били спирани по една или друга причина. Адемов добави, че Петков не е срещнал нужната подкрепа на колегите си в Министерския съвет. \"Смяната на принципа \"Стани да седна\" няма да реши проблемите, Сачева ще завари същите проблеми и към тях скоро ще бъдат добавени и още други тежки проблеми в социалната сфера\", допълни Адемов и заяви, че с тези аргументи ДПС няма да подкрепи избирането на нов социален министър. Валери Симеонов - министърът ще изпълнява коалиционната програма, ние сме гарант Лидерът на Националния фронт за спасение на България Валери Симеонов отбеляза, че в коалиционното правителство постът на социален министър е в квотата на ГЕРБ. \"Защо е тази истерия, негативизъм, това отрицание? Министърът е представител на този кабинет и е длъжен да изпълнява програмата за управление. Тя няма чак такива възможности за мащабни вселенски злодийства като Дарт Вейдър\", обяви Симеонов.      Той попита защо трябва предварително да се мисли, че Сачева няма да си свърши работата. \"Не съм й следил изказвания, изявления и прочее, тя ще бъде министър и ще спазва задължителни изисквания, заложени в програмата, решенията от политическата коалиция, която представляваме и ние\", отбеляза лидерът на НФСБ. И обяви, че \"никакви залитания няма да има\", а \"Обединени патриоти\" били гаранция за това и променяли България. В края на изказването си Симеонов отбеляза, че бащата на Деница Сачева е написал книга, в която се твърди, че българите са в основата на човешката цивилизация, и призова: \"Да дадем повече доверие на бъдещия министър. Няма как такъв баща да не е възпитал дъщеря в дух на патриотизма.\" Искрен Веселинов от \"Обединени патриоти\" пък отбеляза, че подкрепата им за Сачева е напълно осъзната и осмислена, като идва след среща и задълбочен разговор с нея. По време на разговор на бъдещия министър са били поставени редица въпроси \"без този патос\" от пленарната зала, но достатъчно отговорно. По думите на Веселинов Сачева се е вслушала в притесненията около новите правила в Закона за социалните услуги и засега има разбиране, че те трябва да бъдат отложени, да има дебат с противниците, да се изяснят текстовете и да бъдат ремонтирани. Корнелия Нинова - къде са мотивите за смяната Лидерът на левицата Корнелия Нинова попита къде в проекта за решение са посочени мотивите за смяната на Бисер Петков. И отбеляза, че такива всъщност няма. В същото време смяната е представена като сигурна още преди да се произнесе парламентът, тъй като е било пуснато и прессъобщение, че днес на обед Бисер Петков ще предаде поста на Сачева. Нинова посочи още, че никой от ГЕРБ не взима думата, и помоли поне някой от управляващата партия да даде мотиви защо Бисер Петков не може да изпълнява досегашната си дейност. \"Опитвате се да горите бушони, да отпушвате напрежение, за да не стигне до първия\", допълни Нинова. Тя също заяви, че по време на Сачева като зам.-министър на образованието се въвежда \"джендър идеология\" в училищата и се подменят учебните програми по история. Сачева: Осъзнавам мащаба на отговорността В края на изказванията Деница Сачева взе думата и обяви, че осъзнава \"мащаба на отговорността\", която поема. Допълни, че социалната политика е комплексна политика, която задължително изисква познания в секторите здравеопазване, образование, финанси. \"В значителна част от тези сектори имам личен опит - практически, управленски, административен\", допълни тя. Сачева обяви, че е изненадана от задълбочените познания по нейната биография, излагани от депутати от парламентарната трибуна, и допълни, че това са неща, \"основно събирани в интернет търсачките\". В отговор на критики, че тя е в основата на въвеждане на спорна анкета за сексуално ограмотяване на децата в училище, Деница Сачева заяви, че тази анкета е въведена пет години преди тя да е зам.-министър на образованието и е още от времето на министъра на БСП Анелия Клисарова. \"Джендър идеологията не е въвеждана в българското образование, не е подкрепяна от нито един член на ГЕРБ в кабинета\", допълни Сачева. \"Твърдо вярвам, че полът се определя биологично\", допълни новият социален министър. За Истанбулската конвенция Деница Сачева отбеляза, че има решение на Конституционния съд и по тази тема няма какво да коментира, а изпълнителната власт изпълнява решението. По въпроса за Закона за социалните услуги гарантира \"диалог с всички заинтересовани страни\". \"Твърдо против съм насилието срещу жени и деца и съм за традиционното семейство между жени и мъже. Ако това са отговорите, които търсите, да ги дам\", заяви още новият министър на труда и социалната политика. Напрежение в сектора Първите задачи на Сачева явно ще са да успокои напрежението в социалната сфера. Синдикати протестират срещу плановете на управляващите за промени в политиката по изплащане на болничните. Повод за недоволството стана предложението от 1 януари  първият ден от болничния да не се плаща , т.е. да е за сметка на работещите. Премиерът Борисов вече разпореди проектът да бъде оттеглен и  социалното министерство обмисля нови идеи  за ограничаване на фалшивите болнични, а социалният министър увери, че при тях хората няма да бъдат ощетени, а ще се търсят решения за по-строги мерки срещу злоупотребяващите. Напрежение се появи и заради коментарите, че сумите, натрупани в задължителните частни пенсионни фондове, могат да се окажат недостатъчни и хората да вземат по-малки пенсии, отколкото ако се осигуряват само в Националния осигурителен институт. Недоволство има и от страна на социалните работници в страната, които настояват за увеличение на заплатите им с 40 процентни пункта. Средната заплата в сектора е близо 800 лева, а основната – на социалните работници без професионален опит, е 650 лева. От дни те  протестират символично , а на 27 ноември излязоха и в предупредителна стачка, но от изказване на министъра се разбра, че няма как те да получат исканото увеличение. Периодични протести има и заради оттеглената Стратегия за детето. Противниците ѝ все още  излизат по улиците , за да заявят недоволство срещу текстове от документа, приети в закони, които ще влязат в сила от догодина. В тази връзка от \"Атака\" вече внесоха проект за отмяна на Закона за социалните услуги, а  Светият синод се обяви срещу текстове  в него. Коя е Деница Сачева От 2017 г. досега Деница Сачева е заместник-министър на образованието. В образователното министерство Сачева отговаря за приобщаващото образование – за децата със специални образователни потребности, със заложби, както и за деца от социално слаби семейства. Специалист по връзки с обществеността, дългогодишен активист в неправителствения сектор, на два пъти кандидат за депутат от десницата, бивш член на здравната каса от първите години на създаването й, участвала в разработването на някои от първите стратегически документи за реформи в здравеопазването по времето на министър Илко Семерджиев (1999 - 2001 г.), зам.-министър в социалното и в образователното министерство по времето на правителства на ГЕРБ. Това донякъде  описва дейността в последните около 20 години  на Деница Сачева.", "date": "2019.12.03", "title": "Парламентът избра Деница Сачева за нов социален министър"}
{"url": "https://www.dnevnik.bg/bulgaria/2019/12/03/4000318_cacarov_obeshta_ravno_tretirane_na_vsichki_medii_makar/", "text": "Номинираният за председател на антикорупционната комисия и настоящ главен прокурор Сотир Цацаров обеща пред депутатите в парламента да гарантира \"абсолютно равно третиране на всички медии\" и \"постоянен равен достъп\" до информация, ако оглави комисията. Той подчерта, че като читател не харесвал всички медии и никой не можел да му казва дали да харесва някои издания или не. Като шеф на комисията обаче щял да дава равен достъп до информация на всички. Само минути след като увери депутатите в намеренията си, на излизане от залата, където бе изслушан, Цацаров отказа на всички медии да коментира каквото и да било с обяснението – от уважение към процедурата и позицията си на номиниран за председател. Очаква се до седмица парламентът да избере председател. Освен Цацаров за поста е номиниран и Симеон Найденов от \"Воля\". Антикорупционната комисия е без титулярен председател от 31 юли 2019 г, след като  Пламен Георгиев подаде оставка  след продължителен отпуск и  скандала с имота му . С правителствено решение той стана  консул на България във Валенсия . В отговор на въпрос на депутати как ще събуди антикорупционната комисия и на какво се дължи лошият имидж на институцията, Цацаров посочи няколко причини – както дейността на самата комисия, така и заради обвиняеми и кръгове, които в момента атакували и избора на нов главен прокурор. Цацаров бе помолен да отговори на един от въпросите на Инициатива \"Правосъдие за всеки\" - дали ще обръща внимание на медиите, които \"недолюбва\", сред които бяха изборени \"Биволъ\", \"Свободна Европа\", Mediapool, \"Клуб Z\" и други. \"Аз чета много и в битността ми на читател имам право да избирам какво да чета, какво да харесвам и какво да не харесвам\", подчерта Цацаров и допълни, че никой не може да му казва коя медия да харесва. После допълни, че мониторингът на КПКОНПИ за сигналите за корупция ще обхваща всички медии. 85% от институциите поглъщат много, а не дават нищо Според главния прокурор 85% от държавните институции поглъщат много, но не дават нищо. Становището беше изразено в отговор на въпрос на Инициатива \"Правосъдие за всеки\", зададен от Борис Ячев - какво показва анализът между съотношението на ресурсите, които комисията поглъща, и дейността, която извършва. Според главния прокурор неправилен е подходът да се мери един държавен орган какво \"поглъща\" и какво \"дава\". \"Това не е търговска компания. Въпросът е некоректен\", заяви Цацаров и обясни, че гледано по този начин, 85% от държавните органи в страната поглъщат много, а не дават нищо. Кристина Сидорова от БСП поиска отговор на въпроса \"кой приспа антикорупционната комисия\" и как Цацаров смята да я събуди. Според него тя трябва да бъде събудена не защото е неефективана изначално, а защото е останала без ръководство и е изпаднала \"в състояние на административно замиране\". Цацаров отказа да коментира споровете дали президентът или Народното събрание трябва да избират председател на антикорупционната комисия. Според него обаче не е нормално парламентът да предлага шеф на комисията, а същевременно членовете да бъдат предлагани на парламента от председателя. На въпрос как ще се разграничи от политическите партии, издигнали неговата кандидатура, главният прокурор отговори кратко и ясно: \"Подписал съм декларация за политически неутралитет\". Главният прокурор бе подкрепен с декларации от Асоциацията на прокурорите в България. УниБИТ, УНСС, Правно-историческия факултет на ЮЗУ \"Неофит Рилски\" и Института за държавата и правото към БАН.", "date": "2019.12.03", "title": "Цацаров обеща равно третиране на всички медии, макар че не харесва някои"}
{"url": "https://www.dnevnik.bg/bulgaria/2019/12/03/4000190_reporteri_bez_granici_pri_noviia_glaven_prokuror/", "text": "Тормозът над медиите в България, който се осъществява чрез законови механизми, е една от основните причини за ситуацията в страната,  която е на 111-о място по свобода на медиите.  Това се разбра от думите на генералния секретар на \"Репортери без граници\" Кристоф Делоар при изявление пред български медии пред Министерския съвет, което бе след двучасова среща и \"честен разговор\" с премиера Бойко Борисов. Другите причини за влошената медийна среда според \"Репортери без граници\" са липсата на редакционна независимост, липсата на прозрачност на собствеността на медиите, както и конфликтите на интереси. Според Кристоф Делоар министър-председателят е обещал да спази препоръките на \"Репортери без граници\" за подобряване на медийната среда, сред които са и законови промени. На въпрос дали смята, че Бойко Борисов ще го направи, той отвърна: \"Не можем да предскажем бъдещето. Знаем, че сме много ясни в оценките си.\" След което каза, че на срещата е обсъден и  изборът на новия главен прокурор , който има ясни изявления, и това по думите на Делоар е \"много тревожно, що се отнася усилване на тормоза над медиите, извършван чрез законови механизми\". По думите на Кристоф Делоар министър-председателят е отрекъл да има такъв тормоз над медиите. Сред препоръките на \"Репортери без граници\" е премиерът Бойко Борисов да изиграе \"историческа роля\" и да покаже \"реална воля за подобряване на медийната ситуация\" в страната, в т.ч. и чрез ново законодателство за работеща забрана на конфликта на интереси, за по-добра редакционна независимост, за да се създаде по-добра среда за свобода, независимост и плурализъм. \"Ние искаме ангажименти и структурни промени и смятаме, че трябва да има пътна карта, която да води до подобряването на ситуацията в страната, отвъд обещанията, които вече са направени, свързани с разпространението на печата ( \"Български пощи\" да поемат разпространението на печатните издания  - бел. авт.)\", обяви още Кристоф Делоар. След това отново обяви, че в страната има климат на гражданска война между медиите, но всички трябва да бъдат третирани по един и същи начин. На срещата с премиера по думите на представителите на \"Репортери без граници\" са обсъдени редакционната независимост на обществените медии в България, която трябва да се подобри, както и случая с журналиста от БНР Силвия Великова, която бе свалена за кратко от ефир, а подозренията са, че причина за това са критиките й към бъдещия главен прокурор Иван Гешев. Премиерът Бойко Борисов не даде изявление за срещата, а от правителствената информационна служба разпространиха прессъобщение, в което се посочва, че Борисов е акцентирал върху значимата роля на медиите в съвременното общество като коректив на управлението. \"Премиерът отбеляза стремежа на кабинета да реагира своевременно, когато до него достигне сигнал от полето на действие на правителството. Борисов добави също, че негово разбиране е, че свободата на словото трябва да се отстоява като фундаментално конституционно право, включително чрез уважение към журналистическата професия и ненамеса в работата на медиите\", съобщават от Министерския съвет. Срещата между премиера и \"Репортери без граници\" бе след тригодишни опити на организацията да се свърже с Борисов и месец след като  Кристоф Делоар се срещна с президента Румен Радев . На срещата в Министерския съвет бе и Полин Адес-Мевел, ръководител балканско звено на организацията.", "date": "2019.12.03", "title": "\"Репортери без граници\": При новия главен прокурор тормозът над медиите в България може да се усили"}
{"url": "https://www.dnevnik.bg/sport/2019/12/03/4000167_kamen_kostadinov_bezobidna_no_seriozna_glupost_e_che/", "text": "Безобидна, но сериозна глупост е твърдението, че ДПС ръководи Българския футболен съюз (БФС). Това заяви в  сутрешния блок \"Тази сутрин\" на Би Ти Ви  бившият депутат от партията и член на оперативното бюро Камен Костадинов, който е и член на Изпълнителния комитет на БФС. Той се изказа критично за вицепрезидента на БФС  Йордан Лечков, който беше освободен след последното заседание на Изпълнителния комитет . \"Поведението на Лечков е некоректно, то обижда всички членове на Изпълнителния комитет, които излязоха едва ли не като узурпатори или като лъжци, като хора, които са фалшифицирали неговия подпис. Г-н Лечков изрази неговата теза, че няма нужда да има конгрес, видите ли сега ако се класираме, пък защо да идват други хора след нас и да ползват плодовете на нашия труд. Това се разминава с моята концепция, която е да се свика конгрес възможно най-рано, защото има натрупано обществено напрежение и недоверие\", каза Костадинов.", "date": "2019.12.03", "title": ""}
{"url": "https://www.dnevnik.bg/biznes/2019/12/03/4000286_kak_izglejda_dlujnikut_s_prosrocheni_dulgove_spored/", "text": "Човек на възраст между 40 и 49 години и дължи средно 2750 лева. Това са преобладаващите сред платците, изпаднали в просрочие, показват данните на колекторската компания \"Фронтекс интернешънъл\". Такива са 31% от хората, чиито дългове тя събира - основно заеми към банки и основно потребителски. \"Преобладават хората от възрастови групи, които най-често вземат кредити, както и тези, чийто профил позволява отпускането на заем\", обясни Лили Димитрова, изп. директор на компанията и зам.-председател на Асоциацията на колекторските агенции. По-големи суми се затрудняват да платят пък хората в групата между 50 и 59 години - 3 хил. лв., като те са 22% от всички. Дълговете на най-младите - до 29 г., и на най-възрастните - над 70 г., са най-малки. Средният им размер е 940 лв. за младите, които са около 7% от изпадналите в просрочие платци, и 1080 лв. за възрастните, които са с дял от близо 5%. Данните на компанията сочат, че мъжете по-често изпадат в просрочие, а освен това задлъжняват за по-големи суми - средно 2500 лв., докато при жените е 2 хил. лв. Преобладаващата част от потребителите по данни на тази компания - 70%, изпадат в невъзможност да платят едно задължение. Малко над 21% имат по два заема, три кредита имат почти 7%. Едва 2% от задлъжнелите имат 4 или повече лоши заеми. Очаквано заради големия брой жители на София това е и градът с най-голям относителен дял при просрочията кредити, следван от потребители от Монтана и Враца, 3% от населението на които са с просрочени дългове, които събира \"Фронтекс\", и Перник. \"Въпреки относително малкия си брой жители част от населените места в Северозападна България демонстрират висок дял на изпаднали в просрочие граждани, съизмерим с този в големите градове\", казва Димитрова. По думите й често това се дължи на липсата на финансова култура и нагласа да се водят разговори с кредитора още преди дългът да стигне до колекторските агенции, а дори и след това, докато не бъдат заведени съдебни дела през съдебни изпълнители. Посочва, че невъзможността за плащане се отнася до малък брой просрочили издължаването си, а повечето потребители искат да избягат изплащането на дълга. Като абсолютен брой София отново е начело с най-много хора с просрочени дългове, следвана от потребителите в Пловдив, Варна и Бургас.", "date": "2019.12.03", "title": "Как изглежда длъжникът в просрочие според колектори"}
{"url": "https://www.dnevnik.bg/sviat/2019/12/03/4000361_inflaciiata_v_turciia_otnovo_stana_dvucifrena_ankara/", "text": "Равнището на турската инфлация отново достигна двуцифрена стойност през ноември след спад миналия месец, показват правителствени данни, огласени днес, предаде ДПА, цитирана от БТА. През септември инфлацията  падна с над 5 пункта до под 10%  и продължи да спада - облекчение след тревожните  резултати в началото на годината . Индексът при потребителските цени се е повишил до 10.56 процента на годишна база през ноември, съобщи Турският статистически институт, докато на месечна основа увеличението е от 0.38 процента. През октомври равнището на годишната инфлация спадна до рекордно ниско за последните три години ниво от 8.55 процента. Най-висока инфлация е регистрирана при алкохола и тютюневите изделия (43.35 процента). Силно са се повишили също цените на услугите в образованието, здравеопазването, хотелите и ресторантите. Турция ще постигне целта си да приключи тази година с инфлация под 12 процента, съобщи днес турският министър на финансите Берат Албайрак, след като инфлацията на потребителските цени отново достигна двуцифрена стойност през ноември, предаде \"Ройтерс\".", "date": "2019.12.03", "title": "Инфлацията в Турция отново стана двуцифрена, Анкара обеща спад"}
{"url": "https://www.dnevnik.bg/analizi/2019/12/03/4000352_konstitucionniiat_model_na_prokuraturata_otgleda/", "text": "                         Πpeзидeнтът бeшe пpeдeлнo яceн: пoдпиcвa yĸaзa зa нaзнaчaвaнe нa Гeшeв, нe зaщoтo oдoбpявa тaзи ĸaндидaтypa, a зaщoтo ĸoнcтитyциятa гo зaдължaвa. Oтнoвo пocтaви пoд cъмнeниe пpoвeдeнaтa пpoцeдypa, ĸaтo пoдчepтa, чe cъмнeниятa нa oбщecтвoтo зa тoзи избop нe ca paзceяни. И oбяви, чe щe иницииpa шиpoĸ oбщecтвeн дeбaт зa пpoмeни в ĸoнcтитyциятa \" зa цялocтния мoдeл нa бългapcĸaтa пpoĸypaтypa, в нeйнoтo ycтpoйcтвo и фyнĸции,, в мяcтoтo и в cъдeбнaтa cиcтeмa и вpъзĸитe и c дpyги инcтитyции\". Toй мoтивиpa cвoeтo peшeниe c oчaĸвaниятa нa oбщecтвoтo зa cпpaвeдливocт oт дeйcтвиятa нa пpoĸypaтypaтa cпpямo ĸopyпциятa пo виcoĸитe eтaжи и cпpямo вcичĸи, a нe ceлeĸтивнo, ĸoитo нapyшaвaт зaĸoнa. Бългapcĸoтo oбщecтвo тpябвa дa e нaяcнo, чe ycтpoйcтвoтo нa пpoĸypaтypaтa в пpиeтaтa oт VІІ BHC Koнcтитyция пpeдcтaвлявa eĸлeĸтичнo cъчeтaниe мeждy двa нecъвмecтими мoдeлa, в peзyлтaт нa ĸoeтo eдиният бeшe нaпълнo игнopиpaн зa cмeтĸa нa дpyгия. Гocпoдcтвaщaтa идeя във BHC зa ycтpoйcтвo нa cъдeбнaтa cиcтeмa бeшe тя дa ce възcтaнoви във видa, в ĸoйтo тя e cъщecтвyвaлa дo ycтaнoвявaнeтo нa тoтaлитapнaтa влacт, пpи дeйcтвиeтo нa Tъpнoвcĸaтa ĸoнcтитyция. Toгaвa, тя e билa нaпълнo cъвмecтимa c eвpoпeйcĸитe oбpaзци, ĸoитo, в ocнoвaтa cи, ca вaлидни и в eпoxaтa cлeд вoйнaтa. Днec, мнoзинa ce питaт зaщo пoд нaимeнoвaниeтo \" Cъдeбнa влacт\", в Глaвa шecтa oт Koнcтитyциятa, e ypeдeнo нe caмo ycтpoйcтвoтo нa cъдилищaтa, нo ca вĸлючeни и e ypeдeнo ycтpoйcтвoтo нa пpoĸypaтypaтa и cлeдcтвиeтo. Oтгoвopът e имeннo в ocнoвнaтa xapaĸтepиcтиĸa нa тaзи ĸoнцeпция, зaлoжeнa в ĸoнcтитyциoнния мoдeл. Eдиннa, цeнтpaлизиpaнa пpoĸypaтypa, ĸaтo oтдeлнa инcтитyция, изoбщo нe e имaлo, нямaлo e и глaвeн пpoĸypop c фyнĸциитe, ĸoитo тoй ocъщecтвявa днec, ĸaĸтo и нe e cъщecтвyвaлo и нaимeнoвaниeтo \" \"Πpoĸypaтypa\".[1] Πpoĸypopитe ca били пpиĸpeпeни ĸъм cъoтвeтнитe cъдeбни звeнa – paйoнeн, oĸpъжeн, aпeлaтивeн и ĸacaциoнeн cъд[2]. A пpeдвapитeлнoтo paзcлeдвaнe ce e ocъщecтвявaлo oт cъдии – cлeдoвaтeли, cъщo пpиĸpeпeни opгaнизaциoннo ĸъм cъдa. Eтo зaщo, cпopeд Tъpнoвcĸaтa ĸoнcтитyция, \"cъдeбнaтa влacт във вcичĸaтa нeйнa шиpинa пpинaдлeжи нa cъдeбнитe мecтa и лицa \" / чл.13 /, a Глaвa шecтa oт Koнcтитyциятa oт 1991г. e oзaглaвeнa \" Cъдeбнa влacт\", a нe \" Cъд и пpoĸypaтypa\", ĸaĸтo e пo oтмeнeнaтa, пpeдxoднa Koнcтитyция oт 1971г. Taзи ĸoнцeпция oбaчe нe ce peaлизиpa пocлeдoвaтeлнo и нeпpoтивopeчивo в ĸoнcтитyциoнни тeĸcтoвe. C чл. 128 cлeдcтвeнитe opгaни бяxa вĸлючeни в cиcтeмaтa нa cъдeбнaтa влacт, бeз дa ce ĸoнĸpeтизиpa, чe paзcлeдвaнeтo щe ce извъpшвa oт cъдии-cлeдoвaтeли. Ho нaй-cepиoзнo пpoтивopeчиe ce cъдъpжa в peдaĸциятa нa чл. 126 от KPБ, ĸoйтo ypeждa cтaтyтa нa пpoĸypaтypaтa. B пъpвaтa aлинeя – cтpyĸтypaтa нa пpoĸypaтypaтa e в cъoтвeтcтвиe c тaзи нa cъдилищaтa – e зaлeгнaл мoдeлът зa cтpyĸтypa нa пpoĸypaтypaтa, oпиcaн пo-гope. Bтopaтa aлинeя – глaвният пpoĸypop yпpaжнявa ĸoнтpoл зa зaĸoннocт и мeтoдичecĸo pъĸoвoдcтвo въpxy дeйнocттa нa вcичĸи пpoĸypopи – e peцидив oт Живĸoвaтa ĸoнcтитyция oт 1971 г. и възпpoизвeждa мoдeлa \"Bишинcĸи\" oт cъвeтcĸaтa пpaвнa cиcтeмa. Oчeвиднo e, чe Πo Зaĸoнa зa ycтpoйcтвo нa cъдилищaтa oтпpeди 1948г. /ЗУC / cъщo имa глaвeн пpoĸypop, нo тoй нe e глaвa нa caмocтoятeлнa инcтитyция, a cтpyĸтypнo e пpидaдeн ĸъм BKC. Toй e имaл pъĸoвoдни фyнĸции cпpямo пo-ниcĸocтoящитe звeнa и c oглeд нa тoвa мoжe дa ce ĸaжe, чe пpoĸypopcĸият нaдзop e изгpaдeн нa йepapxичeн пpинцип[3], нo нeгoвoтo cъдъpжaниe нe e cъщoтo, ĸaĸвoтo e ceгa. Глaвният пpoĸypop ĸъм BKC e мoгъл дa yпpaжнявa \" мeтoдичнo pъĸoвoдcтвo\", пo изpaзa и cмиcълa нa тoзи тepмин в aлинeя втopa нa чл. 126 oт KPБ oт 1991г., ĸaĸтo и дa peвизиpa дeйнocттa нa ocтaнaлитe пpoĸypopи, нo нe и \"нaдзop зa зaĸoннocт\". Πpи пocтaнoвявaнe нa cвoитe aĸтoвe, вcичĸи ocтaнaли пpoĸypopи ca ce пoдчинявaли caмo нa зaĸoнa и ca ги пpoизнacяли pъĸoвoдeни oт cвoeтo вътpeшнo yбeждeниe /чл.45 oт ЗУC/ , a пpeцeнĸaтa зa тяxнaтa зaĸoнocъoбpaзнocт e билa пpaвoмoщиe нa cъдa, бeз възмoжнocт дa бъдaт oтмeняни дopи cлyжeбнo oт пo-гopecтoящия пpoĸypop и глaвният пpoĸypop ĸъм BKC дa yпpaжнявa тoтaлeн нaдзop на дeйнocттa нa пpoĸypopитe, ĸaĸтo e ceгa. B тoвa oтнoшeниe, дeйнocттa нa пpoĸypopa e пpиpaвнeнa нa тaзи нa cъдиятa. Te и фaĸтичecĸи ca били пpиpaвнeни ĸъм cъдиитe, зaщoтo pacтeжът нa пpoĸypopa в йepapxиятa зaдължитeлнo e пpeминaвaл пpeз ĸapиepaтa нa cъдиятa и oбpaтнo /чл. 89 – чл.99 oт ЗУC /. Ecтecтвeнo, пpи тaзи ypeдбa нa пpoĸypopcĸия нaдзop cъвceм paзлични ca фyнĸциoнaлнитe зaвиcимocти мeждy лицaтa, ĸoитo гo yпpaжнявaт и – ĸoeтo e ocoбeнo вaжнo – ĸyлтивиpa cъвceм дpyг мaнтaлитeт : нa нeзaвиcим мaгиcтpaт, ĸoйтo нямa нищo oбщo c чyвcтвoтo, чe cи \" пoд пaгoн\", във вoeнизиpaнaтa cтpyĸтypa нa днeшнaтa пpoĸypaтypa, нeгaтивнитe peзyлтaти oт чиятo дeйнocт тopмoзят нaшeтo oбщecтвeнo paзвитиe вeчe тpидeceт гoдини, a ĸaтo нeгoвa ĸyлминaция c избopa нa Гeшeв зa глaвeн пpoĸypop. Kaĸ ce cтигнa дo тaзи peдaĸция нa чл.126 KPБ e oтдeлнa тeмa[4], нo тя e фaĸт. Фaĸт e oбaчe и oбcтoятeлcтвoтo, чe идeятa зaлoжeнa в пъpвaтa aлинeя – cтpyĸтypaтa нa пpoĸypaтypaтa e в cъoтвeтcтвиe c тaзи нa cъдилищaтa – нa пpaĸтиĸa нe ce ocъщecтви. Cъoтвeтcтвиeтo нa нaимeнoвaниятa нa пpoĸypopcĸитe звeнa c тeзи нa cъдилищaтa нe peaлизиpa cъщнocттa нa мoдeлa зaлoжeн в тaзи фopмyлиpoвĸa. Toй e нe пpocтo oбeзcмиcлeн, нo нaпpaвo – игнopиpaн oт втopaтa aлинeя, ĸoятo възпpoизвeждa пpoĸypaтypaтa нa пpoчyтия cъвeтcĸи Глaвeн пpoĸypop – oбвинитeл в пpoцecитe opгaнизиpaни oт Cтaлин – Bишинcĸи. Haшeтo oбщecтвo тpябвa дoбpe дa ocъзнae – и тoвa e соndісіо ѕіnе quаm nоn зa зaпoчвaнe нa диcĸycиятa зa opгaнизaциятa, мяcтoтo и poлятa нa пpoĸypaтypaтa – нecъвмecтимocттa нa тяxнoтo ceгaшнo cъcтoяниe c eвpoпeйcĸитe изиcĸвaния зa пpaвoвa дъpжaвa. ĸaĸъвтo e пpoeĸтът нa пpaвocъдния миниcтъp Дaниeл Kиpилoв. Toзи пpoeĸт e oпит зa oтĸлoнявaнe нa внимaниeтo oт cъщинcĸия пpoблeм. Дopи дa ce пpeдвидя c измeнeния в ЗCB и HΠK възмoжнocт зa тъpceнe нa oтгoвopнocт и ocвoбoждaвaнe oт длъжнocт нa глaвния пpoĸypop, тoвa c нищo нe щe пpoмeни \"цялocтния мoдeл нa бългapcĸaтa пpoĸypaтypa, нeйнoтo ycтpoйcтвo и фyнĸции\", зa ĸoитo пpeзидeнтът иницииpa дeбaт. Kaзycът \" Koлeв\", пo пoвoд нa ĸoйтo ECΠЧ ни зaдължи дa пpeдвидим възмoжнocт зa тъpceнe нa oтгoвopнocт зa злoyмишлeни дeйcтвия oт cтpaнa нa глaвния пpoĸypop, eдвa ли щe ce пoвтopи, нo peшeниeтo нa cъдa в Cтpacбypг имa нe ĸoнĸpeтнo, a пpинципнo измepeниe и тo e в ĸaтeгopичнaтa ĸoнcтaтaция зa нecъвмecтимaтa c изиcĸвaниятa зa пpaвoвa дъpжaвa бeзĸoнтpoлнa влacт нa глaвния пpoĸypop. И дa ce пpиeмe пpeдлaгaнoтo oт Kиpилoв дoпълнeниe ĸъм ЗУC и HΠK, ceгaшнaтa opгaнизaция и ycтpoйcтвo нa пpoĸypaтypaтa щe ocтaнaт нeпoĸътнaти и глaвният пpoĸypop щe yпpaжнявa бeзĸoнтpoлнa влacт въpxy вcичĸи нeйни дeйcтвия. Toвa e пpoблeмът, ĸъм ĸoйтo ни нacoчвa peшeниeтo нa ECΠЧ и oбpъщeниeтo нa пpeзидeнтa, и въpxy ĸoитo тpябвa дa ce диcĸyтиpa . Taзи диcĸycия, вcъщнocт, зaпoчнa дocтa oтдaвнa и зa peopгaнизaциятa нa пpoĸypaтypaтa ce пpeдлaгaт нaй-paзлични идeи, чecтo мнoгo eĸзoтични и дaлeч oт eвpoпeйcĸитe oбpaзци. Mиcля, чe пpeди дa зaпoчнeм дa oбcъждaмe нoви, нeизпpoбвaни вapиaнти, тpябвa дa aнaлизиpaмe нaшия coбcтвeн oпит и тpaдиции. Toвa вpъщa дeбaтa ĸъм oнзи мoмeнт в 1991г. ĸoгaтo ce peшaвaшe въпpocът зa ĸoнcтитyциoннoтo ycтpoйcтвo нa пpoĸypaтypaтa. Oпиcax в нaчaлoтo гocпoдcтвaщa идeя, ĸoятo бeшe тoгaвa paзpaбoтeнa в пpoeĸт нa Mиниcтepcтвoтo нa пpaвocъдиeтo, изгoтвeн пoд pъĸoвoдcтвoтo нa диpeĸтopa нa oтдeл \" Зaĸoнoдaтeлcтвo\", виcoĸo epyдиpaния юpиcт Любeн Beлинoв, пoдĸpeпeнa oт мнoзинcтвoтo члeнoвe нa ĸoнcтитyциoннaтa ĸoмиcия, eĸcпepти и инcтитyции ĸaтo cъдийcĸaтa oбщнocт и aдвoĸaтypaтa, c изĸлючeниe нa oтдeлни пpeдcтaвитeли нa пpoĸypaтypaтa[5]. Kaĸтo изтъĸнax, тaзи идeя бeшe фaĸтичecĸи пoгpeбaнa в peзyлтaт нa \"ĸoмпpoмиca\", peжиcиpaн oт пpeдceдaтeля нa ĸoнcтитyциoннaтa ĸoмиcия Гиньo Гaнeв, oбeдинил нecъвмecтими пpинципи зa ycтpoйcтвoтo нa пpoĸypaтypaтa. Peзyлтaтът бeшe зaпaзвaнe нa cтaтyĸвoтo зa гaлeнoтo дeтe нa тoтaлитapния peжим – пpoĸypaтypaтa. Aĸo cpaвним нopмaтивнaтa ypeдбa oт тoвa вpeмe c тaзи, ĸoятo дeйcтвa днec, щe видим, чe нямa нe caмo пpинципнa paзлиĸa, нo и peдaĸциятa нa тeĸcтoвeтe e нeпpoмeнeнa. Cпopeд Зaĸoнa зa пpoĸypaтypaтa / ЗΠ / oт 1980 г. / ДB бp.87/11.11.1980г./ пpoĸypaтypaтa e \"eдиннa и цeнтpaлизиpaнa\" / чл.5 / и вceĸи пpoĸypop e пoдчинeн нa cъoтвeтния гopecтoящ пpoĸypop, a вcичĸи ca пoдчинeни нa глaвния пpoĸypop, ĸoйтo мoжe дa oтмeня вceĸи тexeн aĸт. Πoĸaзaтeлнo зa зaпaзвaнe нa cтaтyĸвoтo e, чe paзпopeдбитe нa тoзи зaĸoн пpoдължиxa дa дeйcтвaт дo 1994 г. ĸoгaтo тoй бeшe oтмeнeн c пъpвия ЗCB / ДB бp.59 oт 27.07.1994г./, нo в чл.112 oт cъщия бyĸвaлнo бeшe възпpoизвeдeн цитиpaния пo– гope тeĸcт oт ЗΠ, ĸaĸтo и в пъpвoнaчaлния тeĸcт нa чл. 136, aл. 2 нa нoвия ЗCB / ДB, бp. 64, 7.08.2007г. /. B измeнeниeтo нa ЗCB oт 2016г. / ДB бp.62/ 2016г./ e изпycнaтo oт cъчeтaниeтo \" eдиннa и цeнтpaлизиpaнa\" пocлeднoтo oпpeдeлeниe – цeнтpaлизиpaнa, нo тoвa e eднa злe cĸpoeнa мимиĸpия, зaщoтo в cлeдвaщитe aлинeи, ĸaĸтo и в чл.46 oт HΠK ce cъдъpжa paзгъpнaтa и пoдpoбнa фopмyлиpoвĸa нa тoвa, ĸoeтo пpeдcтaвлявa \" цeнтpaлизиpaнa пpoĸypaтypa\". И тaĸa, днec ce paдвaмe нa eднa пpoĸypaтypa зaвeщaнa ни oт вpeмeтo нa Живĸoв. Taзи ĸoнcтaтaция нe e caмo иpoния, зaщoтo дeйcтвитeлнo мнoгo ce paдвaт нa тoзи peцидив oт нeзaбpaвимoтo ни минaлo, ocoбeнo пo нeйнитe въpxoвe, зaщoтo тя дaвa yceщaнeтo и caмoчyвcтвиeтo нa тeзи, ĸoитo cтoят нa въpxa нa пиpaмидaтa, чe нaд тяx e caмo Бoг. Πpинципът зa paздeлeниe нa влacтитe нe вaжи зa тяx и ĸaĸтo ĸaзвa пpeзидeнтът: \" oтчeтнocттa нa глaвния пpoĸypop зaвъpшвa c нeгoвия избop\". oщe пpeди oбвиняeмитe дa ca пpeдaдeни нa cъдa. Toвa e дpaмaтypгия oт вeчe игpaнa пиeca. Дoбpe e дa cи cпoмним, чe oпиcaнoтo пo-гope e oтpaзeнo дaжe в литepaтypaтa, плoд нa \"peaлния coциaлизъм\". Πpeз 70-тe гoдини, пpидвopният пoeт и дpaмaтypг Гeopги Джaгapoв, eднoвpeмeннo пpeдceдaтeл нa CБΠ и зaм.-пpeдceдaтeл нa Дъpжaвния cъвeт, в пиecaтa cи \" Πpoĸypopът\" oпиcвaшe тepзaниятa нa eдин тaĸъв блюcтитeл нa зaĸoнa, изпpaвeн пpeд дилeмaтa дa peшaвa чoвeшĸи cъдби. Taм cъдът и cъдиятa липcвaxa – вcичĸo зaвиceшe oт пpoĸypopa ĸaтo пъpвa и пocлeднa инcтaнция, ĸoйтo пpeтвopявaшe в пpaвopaздaвaнeтo пpaвилнaтa линия нa Πapтиятa / c глaвнo \"Π\" /, pъĸoвoднa cилa във вcичĸo и нaд вcичĸи. Днec, пpoĸypaтypaтa нe ce pъĸoвoди oт пpocлoвyтия чл.1 нa ĸoнcтитyциятa нa Живĸoв, пpиcпocoби ce ĸъм изиcĸвaниятa зa плypaлизъм в oбщecтвeнo-пoлитичecĸитe oтнoшeния и дeмoнcтpиpa, чe e гoтoвa дa cлyжи нa вcяĸa пapтия, cтигa дa e нa влacт. Tъĸмo зaтoвa, пapтии и opгaнизaции, зaĸoннo peгиcтpиpaни и лeгaлнo пpoвeждaщи cвoятa дeйнocт, ĸoитo, cпopeд нeя, тpябвa дa изпитвaт cтpax oт peпpecивнитe й възмoжнocти, зaщoтo cи пoзвoлявaт – пpeдcтaвeтe cи ĸaĸвa бeзoчливocт – дa ĸpитиĸyвaт нeйнитe дeйcтвия и дa иcĸaт нeйнoтo peфopмиpaнe. Πoвтapям, тaĸaвa пpoĸypaтypa e peцидив oт oтpeчeнo минaлo, тя нямa пpaвo нa cъщecтвyвaнe в eднo oбщecтвeнo ycтpoйcтвo, ĸoeтo пpeтeндиpa, чe e oтpицaниe нa тoтaлитapния peжим. Дaли щe ce oбcъди oтнoвo нeocъщecтвeният пpoeĸт зa \" cтpyĸтypaтa нa пpoĸypaтypaтa в cъoтвeтcтвиe c тaзи нa cъдилищaтa\"- в нeгoвoтo cъдъpжaтeлнo измepeниe, e oтдeлeн въпpoc. Ho във вcичĸи cлyчaи, тpябвa дa ce имa пpeдвид, чe paзпopeдбaтa нa втopaтa aлинeя нa чл.126 KPБ e чyждo тялo в eднa cъвpeмeннa, eвpoпeйcĸa ĸoнcтитyция. Haй- мaлĸo, oт нeя тpябвa дa oтпaднe изpaзa \" ocъщecтвявa нaдзop зa зaĸoннocт\" /дa ce зaмeни c \"peвизиpa дeйнocттa./, ĸoeтo щe дoвeдe дo cъщecтвeни измeнeния в ЗCB и HΠK, ĸoитo щe cмъĸнaт фигypaтa нa глaвния пpoĸypop oт нeдocтижимия пиeдecтaл нa aбcoлютeн мoнapx в пpoĸypopcĸa дъpжaвa, в ĸoятo нeгoвитe пoдчинeни пpoĸypopи ca oбиĸнoвeни чинoвници, a гpaждaнитe – пoдaници. Bпpoчeм, идeятa пocoчeнa мимoxoдoм в пpeдxoднoтo изpeчeниe би cлeдвaлo дa бъдe пpeдлoжeнa зa cъщинcĸия дeбaт зa \"ycтpoйcтвoтo, фyнĸциитe и мяcтoтo нa пpoĸypaтypaтa\" в cъдeбнaтa cиcтeмa. Иcĸaм caмo дa мapĸиpaм, чe тoзи дeбaт нe мoжe дa бъдe изoлиpaн caмo дo пocoчeнитe пapaмeтpи.   cъщecтвeни oтĸлoнeния oт ĸoйтo имa нe caмo пo oтнoшeниe нa пpoĸypaтypaтa.  в пъpвooбpaзa нa Koнcтитyциятa[6] и тoвa paзвитиe нe e ĸъм пo-дoбpo, щoм e възмoжнo избиpaнeтo зa глaвeн пpoĸypop нa тaĸaвa cпopнa личнocт, ĸoeтo пocтaвя пoд въпpoc цялocтнaтa ypeдбa нa cиcтeмaтa, a нe caмo нa тaзи нa пpoĸypaтypaтa. И oщe нeщo в aвaнc: дeбaтът e cвъpзaн c пpoцecyaлнитe възмoжнocти зa пpoмeни в ycтpoйcтвoтo нa cъдeбнaтa влacт. B тaзи вpъзĸa, юpидичecĸaтa oбщнocт и бългapcĸoтo oбщecтвo тpябвa дa ocъзнaят, чe нeoбxoдимocттa oт пpoмeни в ycтpoйcтвoтo нa cъдeбнaтa cиcтeмa e тoлĸoвa нaзpялa и изиcĸвaщa cвoeвpeмeннa peaĸция, чe тя пo cмиcълa нa ТР /тълкувателно решение/ № 4/ 26.03-2012г. пo KД /конституционно дело/ 2011г. нa KC, дoпycĸaщa възмoжнocт зa пpoмeни в нeгoвaтa пpaĸтиĸa, зa ĸoeтo вeчe имa няĸoлĸo пpeцeдeнтa. B cлyчaя, тoвa ce oтнacя дo peшeниe № 3/ 10.04.2003г. пo KД 22/ 2002 г. cпopeд ĸoeтo, тaĸивa пpoмeни зacягaт фopмaтa нa дъpжaвнo yпpaвлeниe и изиcĸвaт BHC. Toвa peшeниe блoĸиpa възмoжнocттa чpeз aдeĸвaтни и нaвpeмeнни ĸoнcтитyциoнни пpoмeни дa ce peaлизиpaт ocъзнaти и нaлeжaщи инcтитyциoнaлни пpoмeни. И вpeмe e дa ce въpнeм ĸъм здpaвия paзyм в ĸлacичecĸaтa и вceпpизнaтa дeфиниция зa фopмa нa дъpжaвнo yпpaвлeниe.", "date": "2019.12.03", "title": "Конституционният модел на прокуратурата отгледа галеното дете на тоталитаризма"}
{"url": "https://www.dnevnik.bg/video/svobodna_evropa/2019/12/03/4000366_srubskite_svatbi_privlichat_kitaiski_turisti/", "text": "Сръбските сватби са новият хит за китайските туристи, които посещават западната ни съседка. Гостите от Азия взимат участие в балканските обичаи, носят народни носии, танцуват хоро и се возят на каруца.", "date": "2019.12.03", "title": ""}
{"url": "https://www.dnevnik.bg/biznes/2019/12/03/4000369_unikredit_shte_sukrati_8000_slujiteli_za_niakolko/", "text": "Италианската банка Уникредит (UniCredit) обяви днес, че ще съкрати 8000 позиции на пълно работно време и ще затвори 500 банкови клона, за да понижи разходите си с 1 млрд. евро, предаде \"Франс прес\". Това ще доведе до намаляване на персонала с 12 процента и със 17 процента на броя на клоновете в Западна Европа. Откакто застана начело на Уникредит през лятото на 2016 година, французинът Жан-Пиер Мюстие проведе голяма реорганизация на банката, намалявайки вече персонала с около 14 хил. души и затваряйки 900 клона. Тези нови съкращения на работни места ще се проведат в рамките на стратегически план 2020-2023 година на банката, представен днес пред инвеститори в Лондон. Съкращенията ще позволят на \"Уникредит\" да намали разходите си в Западна Европа с 1 млрд. евро през периода на изпълнение на плана, уточни водещата италианска банка по активи. Този план е белязан също така и от чисто увеличение на дивидентите. За периода 2020-2022 година Уникредит ще изплати 40 процента от чистата печалба на акционерите (от които 10 процента чрез изкупуване на акции) спрямо 20 процента, обявени през 2016 година, и 30 процента през 2017 година. Тази сума ще нарасне до 50 процента през 2023 година. Общо 8 млрд. евро ще бъдат изплатени на акционерите между 2020 и 2023 година, от които 2 милиарда чрез изкупуване на акции. По отношение на приходите \"Уникредит\" прогнозира средно годишно увеличение от 0.8 процента между 2018 и 2023 година, за да достигне 19.3 млрд. евро.", "date": "2019.12.03", "title": "\"Уникредит\" ще съкрати 8000 служители за няколко години"}
{"url": "https://www.dnevnik.bg/sviat/2019/12/03/4000152_edin_ot_deset_uchenici_na_15_g_razlichava_fakt_ot/", "text": "Едва девет процента от учениците на 15 години правят разлика между факт и мнение - почти всеки десети. Това заяви генералният секретар на Организацията за икономическо сътрудничество и развитие (ОИСР) Анхел Гурия на пресконференция, с която представи резултатите от седмото изследване на Програмата за международно оценяване на учениците (PISA). В регулярното международно стандартизирано оценяване на функционалната грамотност при 15-годишните ученици участва и България. За резултатите на страната  четете тук . Повече за изследването и значението му  четете тук . \"Не можем да кажем, че не знаехме\" В четенето най-добре се справят учениците в четири града в Китай (Пекин, Шанхай, Джансу и Джъдзян), Сингапур, Хонконг, Макао (последните две също в Китай), Естония, Канада, Финландия, Ирландия, Корея, Полша и Швеция. Уменията, необходими за работа със сложен текст и комплексни източници... ще са ключови за участието в трудовия пазар, за ангажимент към социалния и гражданския живот през 21 в. Почти всичко, което решите да правите, ще е белязано от нуждата от дигитални (умения).\" \"Днес четенето не се концентрира върху изваждането на информация, а върху конструирането на знание, критично мислене и преценка - какво ще направиш с това, което знаеш\", каза Гурия. \"По-малко от един на всеки 10 студенти в страните от ОИСР могат да направят разлика между факт и мнение.\"      За почти две десетилетия от 2000 г. насам различаващите факт от мнение са се увеличили само с 2 пункта. Само във водещите държави умението е малко над средното и достига 1 на всеки 7 от учениците. \"Това е тревожна тенденция. Не можехме да кажем, че не знаехме.\" Ако някога учениците можеха да се доверят на държавно отпечатани учебници, днес те трябва да могат да се справят с незабавно изникващи потоци от информация \"в ерата на фалшивите новини\". Технологията промени начините на четене от началото на изследванията през 2000 г. - за сравнение, преди третото проучване през 2006 г. все още нямаше \"Айфон\" или електронни четци, а около следващите технологиите допълнително усложниха дигиталния свят със социални мрежи, изкуствен интелект и други и промениха идеята за четенето. В математиката в 24 от 79 страни над 50% от учениците са под нивото, считано за успех - не могат да представят ситуация от математиката в ежедневния си живот. В науката в над половината от страните учениците не могат да разпознаят научно явление в обикновения живот и да го обяснят. Някои страни са подобрили цялостно резултатите си (като Китай, Сингапур и Естония, Португалия и Полша). Това обаче се отнася и за Перу, Албания и други. Швеция, която до изследванията от 2012 г. влошаваше резултатите си, не спира да ги подобрява в последните две изследвания.      Пропастта остава \"В някои страни пропастта между 10-те процента привилегировани и 10-те процента най-непривилегировани е равнозначна на над 4 години образование\" и това \"създава неравенство в образованието\", намалява надеждата за социална мобилност и ограничава развитието на много таланти, каза Анхел Гурия. \"Слабата възходяща мобилност намалява гражданското участие, укрепва социалния екстремизъм и популизма, който виждаме в обществата.\" Освен това \"ниската мобилност е свързана с по-силно привличане към крайности и радикално поведение при гласуване\", а достъпът на тези в неравностойно положение до елитни училища е силно ограничен. В някои държави - като Швеция, Великобритания, Южна Корея - има малка връзка между социалния статус и образованието и \"има страни, които показват, че и двете са възможни\". Това обаче не се отнася за България. Същевременно един от всеки 10 студенти в неравностойно положение е получил най-високите оценки за четене и това означава, че \"светът вече не е разделен между богатите и образовани страни\" и \"бедните и необразовани\". В някои държави има повече учители в училища с деца в неравностойно положение, но често те нямат достатъчен опит, продължи той. \"Не е нужно да харчите повече, за да се справите по-добре\" \"Резултатите ни дават важна посока за бъдещите образователни системи\", каза Гурия. Има връзка между образованието и инвестициите, но \"по-важна е ефикасната употреба на ресурси\", отколкото размерът им, добави Гурия. \"Привличането на квалифицирани учители в най-трудните стаи\" остава изпитание в повечето страни. \"Не награждавайте най-добрите учители с най-добрите класове... в най-добрите градове, това само прави различията все по-дълбоки.\" \"Не е нужно да харчите повече, за да се справите по-добре\" - Естония е подобрила уменията за четене, но това са направили и държави като Албания, Молдова, Перу, Катар, където резултатите са били много лоши. Освен това Албания, Бразилия, Индонезия, Мексико, Швеция и Уругвай са подобрили или запазили резултатите си и в четене, и в математика, и в природни науки, някои са го направили в една от областите (например Черна гора - в математиката). \"Качеството на образованието не трябва да се влоши, ако подобрите достъпа до образованието\", каза Гурия.      Още изводи Изследването е направено сред 600 хил. студенти, представляващи 32 млн. студенти в 79 страни, направили двучасов тест по четене, естествени науки и математика. Обхванати са цяла Северна и почти цяла Южна Америка, Европа, Русия, Турция, Саудитска Арабия, Австралия и други. В страни като Германия, Япония и Холандия надделява средата на сътрудничество, а в САЩ, Бразилия и Великобритания - конкуренция. И двата подхода могат да дадат добър резултат, сочи изследването.  Някои от най-успешните в тестовете - китайските провинции, Великобритания, Япония, Ирландия - показват удовлетворение от живота, което е под средните стойности. \"Изкушаващо би било да се заключи, че по-добро представяне в училище довежда по-голямо безпокойство... но страни като Белгия и Германия показват, че доброто представяне може да е награда, и задават важни примери за другите\", каза Гурия.       Около 30% от момичетата са с добри резултати, но 12% от добре справящите се момчета казват, че очакват да работят в здравеопазването. Обратното е с инженерството. \"Страните трябва да окуражат борбата със стереотипите\", каза Гурия. Изключение в известна степен е Източна Европа.", "date": "2019.12.03", "title": "Един от десет ученици на 15 г. различава факт от мнение"}
{"url": "https://www.dnevnik.bg/biznes/2019/12/03/4000348_neaktualni_danni_v_grao_prechat_na_kolektorite_da/", "text": "Липсата в актуални данни за адресите на гражданите в ГРАО пречи на колекторските фирми да намерят потребителите с просрочени дългове и да ги уведомят за натрупалите се задължения. В същото време няма споразумение между отделните телекомуникационни компании, чрез което да се осигурят на колекторите актуални телефонни номера на длъжниците. Така се стига до ситуацията, че дължащите просрочени суми решават да влязат в разговори за обслужване на дълговете си едва когато случаят им стигне до съдебните изпълнители и това вдигне сумата на разходите. Затова създаването на кредитно бюро, в което да членуват банките, колекторските агенции, ютилити компаниите и телекомуникационните компании много ще облекчи процеса, обяви пред журналисти Лилия Димитрова, изп. директор на колекторската компания \"Фронтекс интернешънъл\" и зам.-председател на браншовата асоциация. Тя посочи, че това е практика в много страни и е въпрос на частна инициатива. Посочи, че по този начин ще се облекчи обменът на данни за длъжниците, а в процеса ще бъдат включени и ютилити компаниите, които в момента не продават дългове на колекторските агенции. От друга страна, кредиторите ще имат по-точна информация за задълженията на настоящи или потенциални клиенти, които освен просрочени заеми може да са длъжници на големи суми към други доставчици на услуги. Димитрова посочи, че в момента едва 20% от хората с просрочени задължения наистина имат затруднение да ги плащат, а останалите просто не искат, сменят си често телефонните номера, за да не бъдат намерени от колекторските компании. И изведнъж се събуждат от транс, когато частен съдебен изпълнител е завел дело срещу тях, с което дълговете им са нараснали с разходи за адвокат, с лихва към колекторската компания, със съдебни такси и разходите на съдебния изпълнител, разказа Димитрова. Всичко това може в различна степен да утежни ситуацията, тъй като тези такси са процент от дължимото. Обясни, че в немалка степен задълбочаването на проблемите на такива хора се дължи на липсата на финансова грамотност. Тя разказа, че тенденцията през последната година и половина е финансовите институции на по-ранен етап да прехвърлят несъбрани вземания на колекторските агенции, а просрочените заеми, отпуснати до кризата от 2008 г., в голяма степен вече са изчистени, каза в отговор на въпрос Димитрова.", "date": "2019.12.03", "title": "Неактуални данни в ГРАО пречат на колекторите да събират просрочените дългове"}
{"url": "https://www.dnevnik.bg/video/2019/12/03/4000273_maia_stoiceva_ot_noviia_socialen_ministur_ochakvame_da/", "text": "От новия социален министър очакваме да продължи реформата\", коментира в предаването \"Денят с Веселин Дремджиев\" по ТV+ и TV1 Мая Стоицева от националната гражданска инициатива \"Системата ни убива\". Тя коментира в каква посока трябва да продължи реформата в законодателството по отношение на хората с увреждания и припомни някои от положителните промени, до които тя ще доведе. ", "date": "2019.12.03", "title": ""}
{"url": "https://www.dnevnik.bg/skorost/2019/12/03/4000379_goreliiat_most_na_struma_e_otvoren_sled_blizo_4_meseca/", "text": "Мостът над река Джерман при 62-ри километър на магистрала \"Струма\", пострадал  при пожар на 13 август , днес е отворен за движение, съобщиха от агенция \"Пътна инфраструктура\". Това става близо месец по-рано от предвиденото. През лятото пожарът, предизвикан от леснозапалими материали, складирани неправомерно в сервитута на съоръжението, нанесе конструктивни повреди на моста. При ремонта са възстановени засегнатите от пожара 17 колони, 2 ригела и 3 крайни греди.      За да се укрепи конструкцията на съоръжението, е отстранен до здраво компрометираният от високата температура бетон на засегнатите стълбове и е положен пръскан бетон. Изградени са нови бетонови кожуси на пострадалите елементи. Ремонтирани са отводнителите и засегнатите лагери, подменена е дилатационната фуга на моста. Възстановени са тротоарни блокове, отбелязват от АПИ.                           Всички дейности са изпълнени от \"ГБС– Инфраструктурно строителство\"АД, като са стрували близо 1,8 млн. лв. с ДДС. Веднага след пожара АПИ  внесе сигнал в Районната прокуратура – Дупница , срещу собственика на предприятието \"Феникс Дупница\" ООД, направил нерегламентираното сметище и предизвикало пожара. Сега агенцията ще предяви иск към него за възстановяване на сумите, вложени в ремонта на съоръжението.                           Пожарът  предизвика проверки на всички по-големи мостове по пътищата , като под тях бяха открити битови и строителни отпадъци, гуми, складиране на сено и заграждения за отглеждане на животни. АПИ е собственик на земята под съоръженията, а нерегламентирано използване беше установено при 120 от проверени общо 3808 обекта. Санкцията за нарушителите - физически лица, е от 200 до 500 лв., а за юридическите - от 1000 до 3000 лв. Там, където нарушителите не може да бъдат открити, отпадъците ще бъдат разчистени за сметка на бюджета.", "date": "2019.12.03", "title": "Горелият мост на \"Струма\" е отворен след близо 4 месеца ремонт"}
{"url": "https://www.dnevnik.bg/sviat/2019/12/03/4000397_gnevni_protestirashti_uceliha_s_iaice_pravosudniia/", "text": "В малтийската столица Валета гневни протестиращи уцелиха с яйце правосъдния министър на страната Оуен Боничи минути преди той да се включи в среща с представители на ЕС и премиера Джоузеф Мускат. Основна тема на срещата е разследването на убийството на журналистката Дафне Каруана Галиция. В края на миналата седмица Джоузеф Мускат съобщи, че ще подаде оставка през януари заради разкритията около убийството.  Видео: Reuters", "date": "2019.12.03", "title": ""}
{"url": "https://www.dnevnik.bg/sviat/2019/12/03/4000274_bulgariia_moje_da_pazi_severna_makedoniia_i_bez_f-16/", "text": "България не трябва да пропуска историческата възможност да охранява въздушното пространство на Република Северна Македония. Това каза президентът Румен Радев преди отпътуването си за  срещата на върха на НАТО  в Лондон, която започва утре, предаде прессекретариатът на държавния глава. По думите му, докато разговорите в тази насока са били отлагани от българска страна за \"светлото бъдеще\", когато ще имаме ескадрила нови самолети, Гърция е сключила споразумение за тази мисия. \"С днешните ни възможности можем да изпълняваме пълноценно тази задача без никакви допълнителни разходи, защото тя се носи от базата за постоянно базиране Граф Игнатиево\", посочи Румен Радев преди отпътуването си за Лондон. През юни премиерът Бойко Борисов  обяви , че е водил разговор с колегата си Зоран Заев и с новите изтребители F-16 \"ще пазим въздушното пространство и на Северна Македония... Защото така или иначе тези самолети не могат да завият толкова близо и ходят над Северна Македония\". Президентът припомни срещите си със Заев и гръцкия премиер Кириакос Мицотакис през изминалите месеци, на които беше постигнато съгласие за среща между министъра на отбраната и началника на обраната на България с техните колеги от Гърция и Република Северна Македония за включването на България в охраната на въздушното пространство на югозападната съседка. \"Това е не само в наш национален интерес, но и дълг към братска Република Северна Македония и израз на отговорност\", каза още държавният глава, предаде пресслужбата на президентството. Срещата на държавните и правителствените ръководители на страните - членки на НАТО, в Лондон дава възможност България да се утвърждава като фактор на стабилност в Югоизточна Европа и да отстоява своя национален интерес, казва още Радев. \"Решенията не се взимат нито във Вашингтон, нито в Лондон\" Помолен да коментира темите от  разговорите на българския министър-председател в САЩ  за по-голямо присъствие на силите на НАТО в Черно море и създаването на военноморски координационен център във Варна, Румен Радев заяви, че когато се обсъждат и обявяват такива теми, е много важно да се използва точната терминология. \"Това не е нито база, нито е логистична. Решенията не се вземат нито във Вашингтон, нито в Лондон, те се вземат в централата на НАТО в Брюксел. България отдавна е заявила своята позиция\", добави президентът. Държавният глава отбеляза в отговор на въпрос дали  \"НАТО е в мозъчна смърт\"  по думите на френския президент Еманюел Макрон, че ЕС има амбицията да бъде фактор на световната сцена и търси своето място заедно със САЩ, Русия и Китай. За да се реализира тази амбиция обаче, ЕС следва да има собствен отбранителен потенциал, бързи механизми за изпълнение на тяхното решение, да подхожда не само от позицията на общ пазар, но и на общ политически блок, предаде прессекретариатът на държавния глава. Изграждането на съвременни отбранителни способности, финансовите средства, отделяни за отбрана от държавите членки, засилването на ролята на алианса в борбата с тероризма, стратегическите приоритети в областта на киберотбраната, както и политиката на отворени врати на НАТО, ще бъдат сред темите, обсъждани на срещата на върха. В Лондон държавният глава Румен Радев и съпругата му Десислава Радева ще участват в прием, даван от Нейно величество Елизабет Втора в чест на държавните и правителствени ръководители на страните - членки на НАТО, и техните съпруги. В рамките на различни формати българският президент ще разговоря с министър-председателя на Великобритания Борис Джонсън, както и с президента на САЩ Доналд Тръмп. Очаква се по време на форума президентът Румен Радев да проведе и двустранни срещи. В делегацията, водена от държавния глава, ще бъдат вицепремиерите Екатерина Захариева и Красимир Каракачанов.", "date": "2019.12.03", "title": "България може да пази Северна Македония и без F-16, заяви Радев"}
{"url": "https://www.dnevnik.bg/sport/2019/12/03/4000205_prezidentut_na_la_liga_podade_ostavka_s_ideiata_da/", "text": "Президентът на испанската Ла Лига  Хавиер Тебас  се оттегли от поста си, подавайки оставка в понеделник. Ходът му е продиктуван от желанието да се кандидатира за преизбиране. Той ръководи организацията от 2013 г., когато замени на поста Хосе Луис Астиасаран. Настоящият мандат на Тебас трябва да изтече през октомври 2020 г. \"Реших да се откажа от ролята си на президент, така че да започне нов избирателен процес, който смятам да проведа, и се надявам да получа подкрепа, за да остана още четири години\", съобщи Тебас в \"Туитър\". Президентът на Ла Лига мотивира решението си с факта, че края на мандата през 2020 г. и изборите ще бъдат прекалено близко до провеждането на новия търг за телевизионните права на испанския шампионат. Според 57-годишния Тебас ситуацията в Ла Лига има отношение и към проведените парламентарни избори в Испания. \"В страната започва нов политически мандат, а също така в Европейския парламент ще бъдат предложени закони, които засягат нашата организация и интересите ни. Смятам, че не е добре за Ла Лига всичко това да се случва при изтичащ мандат, трябва да имаме дългосрочна стратегия и сигурност от поне четири години\", каза още Тебас. Очаква се изборите за президент да бъдат проведени в следващите седмици. През ноември Тебас вече обяви, че очаква през следващата година приходите от  телевизионни права да достигнат 2 млрд. евро . Президентът на Ла Лига си постави за цел да настигне по приходи английският шампионат.", "date": "2019.12.03", "title": "Президентът на Ла Лига подаде оставка с идеята да поиска нов мандат"}
{"url": "https://www.dnevnik.bg/citat_na_deniia/2019/12/03/4000403_citat_na_denia_nikoi_ne_se_nujdae_ot_nato_poveche_ot/", "text": "                         Това заяви американският президент Доналд Тръмп в отговор на коментара на френския си колега Еманюел Макрон отпреди три седмици, че светът наблюдава \"мозъчната смърт\" на НАТО. Миналата седмица  я коментира и турският държавен глава Реджеп Тайип Ердоган  и повиши напрежието между Париж и Анкара. Фразата на Макрон  бе посветена на липсата на сътрудничество в съюза. Тя обаче стана повод за различни интерпретации и спорове, отприщи гнева на държавния глава в деня преди срещата на върха на алианса в Лондон 70 години след подписването на Северноатлантическия договор. Пред медиите, застанал до генералния секретар Йенс Столтенберг, Тръмп се нахвърли на Франция и по други теми. Без да навлиза в подробности, той допусна \"отцепване\" на страната от НАТО, а Макрон определи като \"много неуважително отнесъл се\" към останалите страни членки. \"Гледам го (Макрон) и му казвам, че има нужда от защита повече от всички останали и виждам как може да се отцепи. Така че съм малко изненадан.\" \"Това е много, много гадно изявление. Мисля, че имат много висока безработица във Франция. Франция изобщо не се справя добре икономически\", заяви американският държавен глава и впоследствие намекна за движението на \"жълтите жилетки\". \"Много тежко изявление е за момент, когато имате такива трудности във Франция, когато погледнете какво се случва. Имаха трудна година. Не може просто да се разхождате и да правите такива изявления за НАТО.\"", "date": "2019.12.03", "title": "Цитат на деня: Никой не се нуждае от НАТО повече от Франция"}
{"url": "https://www.dnevnik.bg/evropa/2019/12/03/4000400_finlandskiiat_premier_podade_ostavka/", "text": "Финландският премиер Анти Рине подаде оставка днес, след като Центристката партия, член на управляващата петпартийна коалиция, заяви, че е загубила доверие в социалдемократическия лидер на фона на стачка на пощенските служители, предаде \"Ройтерс\". Правителството на Рине беше критикувано за действията по отношение на двуседмичната стачка на държавната пощенска служба на Финландия, Posti, през ноември. Тя обхвана също националния авиопревозвач и други сектори, преди да приключи миналата седмица. \"Приемам искането ви за оставка, но в същото време искам кабинетът ви да продължи да работи като служебно правителство до сформирането на ново управление\", заяви президентът Саули Нийнистьо. Финландия е ротационен председател на Съвета на ЕС до края на годината,  което ѝ отрежда ключова роля  в усилията за постигане на сделка за новия седемгодишен бюджет на блока. \"Загубата на доверие\" не е официална процедура като вота на недоверие и решението на Центристката партия не беше насочено към Социалдемократическата партия, а конкретно към Рине. Председателят на Центристката партия Катри Кулмуни в понеделник каза, че нейната партия иска да остане в коалицията, но постави под въпроси ролята на Рине в овладяването на стачката. Малко вероятно е тя да настоява за предсрочни избори. Центристката партия и коалиционните ѝ партньори изостават в социологическите проучвания и може да отстъпят пред националистката партия \"Финландците\". Тя  беше на второ място  на изборите през април, точно след социалдемократите на Рине. \"Центристката партия и социалдемократите искат да продължат сътрудничеството си и една от основните причини е, че и двете партии се представят слабо в социологическите проучвания и искат да избегнат нови избори\", коментира политологът от Университета на Тампере Илка Руостетсаари. \"Господин Рине подава оставка, така че в парламента трябва да започнат дискусия за сформирането на следващото правителство, но е много вероятно същото коалиционно правителство да продължи\", допълни той. Министърът на транспорта и комуникациите Сана Марин, на 34 години, е смятана за фаворит за приемник на Рине, ако той се оттегли. \"На 34 години тя ще бъде най-младият премиер досега\", коментира политологът от Хелзинкския университет Йохана Вуорелма, като допълни: \"Центристката партия ще бъде доволна, ако премиерът се оттегли и те могат да продължат със същата управленска програма и коалиция\". Според Вуолерма друг възможен кандидат за ръководител на правителството е Анти Линдман, председател на Социалдемократическата партия.", "date": "2019.12.03", "title": "Финландският премиер подаде оставка"}
{"url": "https://www.dnevnik.bg/evropa/2019/12/03/4000430_evrokomisiiata_es_shte_deistva_edinno_protiv_zaplahite/", "text": "Европейският съюз ще действа единно против  американските заплахи за нови тежки мита  за френски стоки в отговор на въведения във Франция  данък за цифровите гиганти , заяви говорител на Европейската комисия, цитиран от \"Франс прес\".  \"Европейският съюз ще действа и реагира единно\", посочи говорителят Даниел Росарио. Той допълни, че комисията действа в тясно сътрудничество с френските власти за следващите етапи.  Париж изрази надежда за силен европейски отговор, ако САЩ наложат санкции заради дигиталния данък.  Снощи САЩ заплашиха да въведат нови мита за френски стоки, сред които шампанското и сирената, на обща стойност 2.4 милиарда долара като ответна мярка за приетия от френския парламент данък за международните технологични компании. \"Тези санкции са неприемливи\", заяви френският министър на икономиката и финансите Брюно льо Мер, оспорвайки правните основания за такива наказателни мерки. Той увери, че френският дигитален данък не е дискриминационен спрямо американските компании, защото е насочен също и срещу европейски и китайски компании. Министърът посочи, че Франция се е свързала с новата Европейска комисия, за да се увери, че ако има нови американски санкции, ще последва силен европейски отговор. Той обаче призова да не се навлиза в логиката на санкциите и ответните мерки. Френският данък, насочен най-вече към технологични гиганти като \"Гугъл\" (Google), \"Епъл\" (Apple), \"Фейсбук\" (Facebook) и \"Амазон\" (Amazon), се прилага спрямо компании с оборот от 750 милиона евро в световен план и над 25 милиона евро на френска територия в рамките на техните цифрови дейности. /БТА", "date": "2019.12.03", "title": "Еврокомисията: ЕС ще действа единно против заплахите на САЩ срещу френски стоки"}
{"url": "https://www.dnevnik.bg/detski_dnevnik/2019/12/03/4000437_ministurut_na_obrazovanieto_ne_ochakva_i_sledvashtite/", "text": "Министърът на образованието и науката Красимир Вълчев не очаква и следващите резултати по  програмата за международно оценяване на 15-годишни ученици PISA  да са добри, защото в момента образователната система в България преминавала на т.нар. компетентностен подход на обучение, на който всъщност са базирани тестовете. \"Учителите трябва да променят начина си на преподаване, да имат достатъчно време да накарат учениците си да дискутират, да свързват знания и умения, да проблематизират. Това е преходът към компетентностен подход - по-малко енциклопедично обучение и много повече свързване на знания в умения, по-малко пасивно и повече активно учене. Тази промяна се случва в момента. Изследванията на PISA показват, че една такава промяна произвежда ефект след два или три цикъла - 6 или 9 години, тъй като е тригодишен цикълът по PISA. Честно казано, не очакваме и следващите резултати да са добри\", коментира Вълчев резултатите от изследването на Организацията за икономическо сътрудничество и развитие, според които деветокласниците в България за поредна година са на по-ниско от средното ниво в 79-те участвали в изследването държави по четене, математика и природни науки. Обобщените резултати от изследването можете да видите  тук . Три години по-рано просветното министерство  изрази надежда  на сегашното изследване новите учебни програми да окажат влияние и резултатите да бъдат по-добри. \"Новите учебни програми влязоха в сила, но тези ученици, които са полагали теста по PISA, са по старите учебни програми. Тоест ние не можем да оценим ефекта на новите учебни програми и това изследване не е атестация за новите учебни програми. Не е толкова важно, че са нови, а че са базирани на компетентностния подход\", каза Вълчев пресконференция днес. Образователната система се променя Министърът на образованието декларира, че за него резултатите не са изненадващи. \"Тези резултати ги виждаме малко или много и в националното външно оценяване (НВО), и в държавните зрелостни изпити и ако не друго, това, което можем да твърдим, в последните години националните ни външни оценявания са надеждни като оценка. Ограничихме преписванията, висшите заведения казват, че ги приемат като надеждна атестация, и ясна е разликата между първокурсник с шестица и четворка от НВО\", каза министърът на образованието. По думите му е необходими повече време. \"За съжаление закъсняхме с голяма част от промените. Те бяха обвързани с приемането на Закона за предучилищното и училищното образование. През 2012 г. беше внесен първият проект на закона, но през 2013 поради предварителното прекратяване на мандата на кабинета Борисов законът не беше приет. Приет бе едва 2015 г., влезе в сила през 2016 г.\", напомни Вълчев. \"Нашата система е настроена да дава знания. Проблемът на българската образователна система е трудността да трансформира знания в умения. PISA мери в много по-голяма степен умения. Нашата система е прекалено амбициозна е предоставянето на знания и прекалено неамбициозна в предоставянето на умения, надграждането на умения, трансформирането на знания в умения\", разясни министърът. Повече свобода и мотивация за учителите Той добави, че не е фатално, че резултатите са по-ниски от предишните, защото това могло да се дължи и на статистическа грешка. \"Проблемът е, че няма подобрение, че се запазва високият процент ниски резултати. По-скоро има стабилизиране на едни резултати\", каза Вълчев и добави, че има промяна в структурата на извадката. \"Има с 8 процентни пункта повече ученици от професионалните гимназии, които са включени е извадката. А знаете, че те са с по-ниски резултати. Не всички, разбира се. Само от тази промяна можем да обясним между 15 и 20 точки отрицателна разлика\", коментира Вълчев. Според новата система на преподаване се дава повече свобода на учителите да мотивират децата да развиват умения, а на регионалните управления по образование вече е забранено да контролират документи и да оценяват работата на учителите въз основа на документи. \"Много от учителите преподават това, което очакват да бъдат изпитани учениците. Сега правим новите формати. Задачите трябва в много по-голяма степен да мерят умения. Така е направен тестът по PISA - задачите по математика са относително елементарни като математически алгоритми, но изискват транслиране на житейски ситуации в математически задачи, те са с много по-голяма практическа насоченост\", каза Вълчев. По думите му ниските резултати могат да се обяснят и с ниската мотивация на учениците да правят теста, тъй като не им влияе по никакъв начин на оценките. \"Това, разбира се, не е оправдание, но не сме успели да ги мотивираме да се концентрират върху този изпит\", заяви министърът. Според него е важно и мотивирането на самите учители. \"Ако погледнете страните, които да начело в класацията на PISA, общото е, че най-добрите ученици стават предимно учители. И заплатите са доста над средните. Тези резултати не трябва да ни разубеждават от избора, който сме направили с увеличението на заплатите на учителите. Не трябва да пречат да затвърдим този избор и да поддържаме средните учителски заплати над 120% от средните за страната\", заяви още министърът. Проблемите пред образованието Вълчев каза още, че един от проблемите в българското училище е, че часовете са малко и недостатъчни да се преподаде целият предвиден материал, особено по математика. Заради повечето почивни дни и по-голямата лятна ваканция българските ученици учат с около 14% по-малко спрямо средноевропейското, каза Вълчев. В новите учебни програми са заложени 40% повече упражнения. По думите му от 2000 г. се е променил и профилът на учениците. \"Не е трудно да го видим това из страната - цели райони са си променили демографския, етнокултурния пейзаж. Учениците от семейства, в които липсва отношение към образованието, в които майчиният език не е български, са се увеличили като процент. Това прави при равни други условия по-тежка задачата на образователната система. Миналата седмица бях в малко градче, там се е случил бърз процес на вторична сегрегация, като се увеличат децата от ромски произход на 30-40%, и родителите на останалите деца да започнат да си изтеглят децата. Една учителка ми каза, че преди 10 години е обучавала деца, които изкарвали шестици на външните оценявания, а днес полагала 10 пъти повече усилия за тройка\", разказа Вълчев. \"Трябва да успеем да накараме системата, която е една машина с много колела, промяната да се случи по-бързо\", обобщи министърът. Според него промяната \"трябва да бъде транслирана от регионалните управления по образованието\". \"Ако не направим тази промяна, ще изглеждаме още по-неадекватни и извън времето\", заключи той.", "date": "2019.12.03", "title": "Министърът на образованието не очаква и следващите резултати от PISA да са добри"}
{"url": "https://www.dnevnik.bg/bulgaria/2019/12/03/4000122_kratki_novini_putnata_policiia_zapochna_akciia_sreshtu/", "text": "                         Момиче на 17 години почина след раждане в Панагюрище Момиче на 17 години е починало след раждане в болницата в Панагюрище, съобщи агенция \"Фокус\". От болницата съобщават, че на 27 ноември момичето е постъпило за спешно цезарово сечение, а вечерта на 28 ноември, е починало. От там не дават повече информация с мотива, че става дума за непълнолетен човек. Окръжната прокуратура в Пазарджик е образувала досъдебно производство, като е иззета медицинската документация по случая, каза говорителят на прокуратурата Пламен Пантов. Назначена е тройна съдебно-медицинска експертиза, която да установи причините за смъртта. Бивш областен управител на София заема мястото на Стефан Данаилов в парламента Бившият областен управител на София Росен Малинов заема мястото на Стефан Данаилов като депутат в парламента. Това се налага заради кончината на актьора, който беше погребан вчера. Малинов положи клетва в началото на днешното пленарно заседание, като пред това народните представители почетоха паметта и на починалия в събота проф. Любен Корнезов.      Съдът ще решава да освободи ли собственика на \"ТАД Груп\" на 5 декември Апелативият специализиран съд отложи за 5 декември гледането на мярката за неотклонение на собственика на \"ТАД Груп\" Иван Тодоров. Тодоров в ареста от лятото, след като бе обвинен в организиране на престъпна група и подбудителство към кибертероризъм след безпрецедентния теч на лични данни от Националната агенция по приходите (НАП). Заседанието днес бе отложено, след като той не се яви в съда, предаде БНТ. ЕГН-тата и други лични данни на над 5 милиона данъкоплатци изтекоха през юли след хакерска атака срещу сървърите на НАП. По-късно Комисията за защита на личните данни глоби приходната администрация с  5.1 млн. лв. , а НАП обяви, че ще обжалва глобата с мотива, че е жертва на престъпление, извършено въпреки предприетите мерки за защита. В парламента беше създадена Временната комисия за проверка на източването на данните. Междувременно 150 българи заведоха дело срещу НАП заради теча. През ноември в София са установени шест случая на горене на отпадъци на открито През ноември са установени шест случая на горене на отпадъци на открито в София. Те са регистрирани в районите \"Красна поляна\" и \"Овча Купел\", съобщиха от Столичния инспекторат пред БНТ. Санкцията за нарушителите е от 100 до 5000 лв.", "date": "2019.12.03", "title": "Кратки новини: Момиче на 17 години почина след раждане в Панагюрище"}
{"url": "https://www.dnevnik.bg/biznes/2019/12/03/4000399_namaliavat_chasovete_koito_biznesut_harchi_za_da/", "text": "Намалява броят на часовете, които бизнесът в България отделя, за да си плаща данъците, отчита поредната класация по темата, изготвена от Световната банка и PwC. Според нея на българските фирми им трябват 441 часа годишно, за да отговорят на всички местни данъчни изисквания, което е намаление с 12 часа през 2018 г. спрямо предходната. Глобалната класация Paying Taxes, цитирана от \"Капитал\", показва, че по този показател България вече заема 97-о място от 190 държави. С по-лош резултат в ЕС е само Италия, където на бизнеса му трябват 238 часа. Това е и средното време за целия свят. Общата оценка за България е 72.3 точки от максимални 100 при 72 година по-рано. Най-много отнема изпълняването на изискванията, свързани с отчитането на данъци от персонала - нужни са 250 часа годишно (86 средно за света). В същото време процедурата след подаване на нужната документация е доста по-лека в България спрямо глобалната средна. Например в България на фирмите са нужни 14.5 часа средно да кандидатстват за връщане на ДДС, а по света са 18.7 часа. Данъчната тежест спрямо печалбата на фирмите остава ниска в България в сравнение с други страни като леко се увеличава през 2018 г. - от 27.7% през 2017 г. до 28.4%. Остава една от най-ниските в ЕС след Румъния (20%), Люксембург (20.4%), Хърватия (20.5%), Кипър (22.4%), Дания (23.8%) и Ирландия (26.1%). Повишението в България идва от разходите за персонал, където вероятната причина са по-високите заплати, отбелязва изданието. При изчисленията си създателите на класацията вземат средноголяма компания с ограничена отговорност, регистрирана от граждани на съответната държава, която има дейност само на нейна територия и не се занимава с внос и износ. Когато се измерва времето, необходимо за плащане на данъците, се включва попълването на декларации, обработката им от администрацията, както и възстановяването на надвнесен данък, обжалване и ревизии.", "date": "2019.12.03", "title": "Намаляват часовете, които бизнесът харчи, за да общува с данъчните"}
{"url": "https://www.dnevnik.bg/sviat/2019/12/03/4000427_kim_chen-un_otkri_turjestveno_socialisticheskata/", "text": "Лидерът на Северна Корея Ким Чен-ун откри тържествено нов модерен град, разположен в подножието на свещена за страната планина. Градът носи името Самджийон и е определян като \"социалистическа утопия\". Държавната телевизия KRT съобщи, че в него ще могат да живеят 4000 семейства. Видео: Reuters/KRT", "date": "2019.12.03", "title": ""}
{"url": "https://www.dnevnik.bg/bulgaria/2019/12/03/4000482_kupuvane_na_uchebnik_ili_pari_za_izpit_-/", "text": "Преподавател да изиска закупуването на определено помагало или учебник, за да вземе студентът изпита - това е най-разпространеното явление според студентите, сочи проучване на \"Алфа Рисърч\". То е направено сред 300 студенти през юни т.г. за фондация \"Риск Монитор\", която днес организира кръгла маса на тема \"Форми на корупция в университетите\". Според 33.8% от анкетираните студенти закупуването на полагало или учебник, за да се вземе изпит, е най-често срещаната нерегламентирана практика в техния университет. Близо 36% от тях казват, че са попадали в такава ситуация. За 16.6% от студентите най-разпространеното явление в университета е друго - за вземане на изпит да бъдат поискани пари. В такава ситуация обаче са попадали само 4.1% от анкетираните. Други 9.7% са на мнение, че най-разпространено е искането на пари за изкарване на изпит. Също толкова от студентите смятат, че това е искането на пари за стая в общежитие. Според мненията други две нерегламентирани практики, но в училище, също са сред най-разпространените - учител да поиска пари (11%) или подарък (10.3%) за по-добра оценка в дипломата за кандидатстване. Над 13% от анкетираните смятат, че най-разпространената корупционна практика е да ти поискат пари за вземане на шофьорски изпит. Едва 23% от анкетираните казват, че не е необходимо да се прибягва до такива практики, за да се постигне нещо в България, сочат данните от изследването.", "date": "2019.12.03", "title": "Купуване на учебник или пари за изпит - най-разпространените корупционни практики в университетите"}
{"url": "https://www.dnevnik.bg/evropa/2019/12/03/4000292_hurvatiia_poe_predsrochno_dnes_predsedatelstvoto_na/", "text": "Хърватия, която от 1 януари застава начело на Съвета на ЕС, се е наложило днес неочаквано да поеме ръководството на заседанията на институцията. Това съобщи говорител на финландското председателство, цитиран от БТА. По неговите думи причина са  политическите събития в Хелзинки . Преди няколко часа правителството на Финландия подаде оставка заради стачка, започнала от пощите и обхванала още области на икономиката. Президентът на Финландия Саули Нийнистьо прие оставката, но призова правителството да продължи работа в качеството на служебен кабинет. Правителствената коалиция в Хелзинки се разпадна заради спорове как е било правилно да се подходи в условията на стачка. Ани Рине  встъпи в длъжност  през юни, но през последните няколко дни беше подложен на критики заради реакцията на правителството на кризата с националната пощенска служба, чиито служители стачкуваха две седмици миналия месец. Решението на Рине води до оставка на кабинета, съставен от Финландската социалдемократическа партия, партията \"Финландски център\", Съюза на зелените, Съюза на левицата и Шведската народна партия.  Управляващата коалиция поиска от премиера да обясни изявленията и действията на правителството. Партията \"Финландски център\" обаче определи обясненията като неприемливи и вчера оттегли доверието си от Рине, принуждавайки го или да подаде оставка, или да се изправи пред вот на недоверие в парламента. \"Всички партии от правителството продължават да държат на основите (на коалицията) и на правителствената програма. Ако фактът, че аз съм премиер, излага тази програма на опасност, е по-добре да се оттегля\", подчерта Рине, цитиран от \"Франс прес\". Финландският президент помоли премиера да остане на поста до съставянето на ново правителство. Очаква се парламентът да избере нов премиер, но това може да отнеме дни или дори седмици. По-рано в профила в \"Туитър\" на финландското европредседателство беше съобщено, че днешният Съвет по телекомуникации ще се ръководи от Хърватия и заради политическата ситуация във Финландия министър Сана Марин ще се върне в Хелзинки. Марин, на 34 години, е смятана за фаворит за приемник на Рине.", "date": "2019.12.03", "title": "Хърватия пое предсрочно днес председателството на заседанията на Съвета на ЕС"}
{"url": "https://www.dnevnik.bg/video/sedmicata/2019/12/03/4000497_kralev_bulgariia_moje_da_organizira_uspeshno_mladejki/", "text": "България може да организира успешно младежки олимпийски игри, заяви министърът на младежта и спорта Красен Кралев. За възможността страната да се кандидатира за домакинство  се заговори преди година , като това  беше предложено от президента на МОК Томас Бах . \"Световното първенство по шорттрек, в което участваха 136 спортисти от 34 държави, беше добра репетиция за нас, защото имаме амбиция да подадем кандидатура за организиране на зимни младежки олимпийски игри през 2024 г. Този шампионат ни даде възможност да проверим можем ли да се справим със зимните спортове в зали, а прекрасната организация на това първенство в \"Арена Армеец\" показва, че в рамките на нашите възможности е да имаме едно успешно домакинство на младежки игри\", каза Кралев в \"Седмицата\" по \"Дарик\".", "date": "2019.12.03", "title": ""}
{"url": "https://www.dnevnik.bg/sviat/2019/12/03/4000522_taifunut_kamuri_udari_filipinite/", "text": "Tайфунът Камури удари Филипините. Най-малко двама души са загинали, а повече от 212 000 души бяха евакуирани. Международното летище на столицата Манила остава затворено. Камури е 20-тият тайфун, който преминава през страната през тази година. Видео: Reuters/MARJORIE MARZAN MANIPON", "date": "2019.12.03", "title": ""}
{"url": "https://www.dnevnik.bg/sport/2019/12/03/4000532_cska_1948_izhvurli_beroe_za_kupata_sled_pobeda_v_mach/", "text": "Втородивизионният \"ЦСКА 1948\" се класира за четвъртфиналите за Купата на България. Воденият от Йордан Юруков отбор стигна до 4:3 като гост на \"Берое\". Зрелищният резултат идва дни след победата на \"ЦСКА 1948\" с 5:4 като гост на \"Ботев\" (Гълъбово) във Втора лига. По два гола за гостите вкараха Васил Шопов и Денислав Александров. За \"Берое\" се разписаха Педро Еуженио, Ерол Алкан и Ибрахима Конте. \"Безобразно поведение в защита, обидно е. Допуснахме детински грешки\", каза треньорът на \"Берое\" Димитър Димитров пред \"Диема спорт\". След като \"ЦСКА 1948\" поведе с 4:2, треньорът на домакините Димитър Димитров пусна в игра Мартин Камбуров. Скоро след това \"Берое\" намали. По-късно Камбуров вкара, но гол не беше зачетен заради нарушение. Впоследствие домакините искаха дузпа за нарушение на играч на съперника, но съдията прецени, че такова няма. В последните секунди Даниел Наумов спаси удар с глава и осигури победата на отбора си. Мачът започна с ранен гол на Шопов, но веднага след това Еуженио изравни. С два гола на Александров за шест минути \"ЦСКА 1948\" стигна до 3:1, а \"Берое\" отговори с гол в добавеното време. След почивката гостите си върнаха преднината от два гола след попадение на Шопов. В 77-ата минута Конте намали за 3:4, но натискът до края не доведе до промяна в резултата.", "date": "2019.12.03", "title": "\"ЦСКА 1948\" изхвърли \"Берое\" за купата след победа в мач със седем гола"}
{"url": "https://www.dnevnik.bg/gradska_sreda/2019/12/03/4000542_po_iskane_na_kat_stolichnata_obshtina_markira/", "text": "Новата маркировка по бул. \"Патриарх Евтимий\" в участъка от бул. \"Витоша\" в посока бул. \"Прага\" предизвика почуда в социалните мрежи. Тя е поставена, след като наскоро бяха премахнати оттам загражденията при строежа на третата метролиния. Местата за паркиране са очертани с размери за камион или за две коли една зад друга. От Столичната община обясниха по следния начин гигантските паркоместа: \"Това е изискване на КАТ. Оттам помолиха така да се поставят линиите на паркоместата. Целта е в бъдеще между тротоара и тези паркоместа да се прокара велоалея. Дотогава по-дългите линии на паркоместата ще карат водачите, които се движат по бул. \"Патриарх Евтимий\", да не навлизат крайно вляво по уличното платно.\"      Кога точно ще бъде прокарана бъдещата алея за велосипеди и тротинетки не е известно. Освен това гигантските паркоместа не пазят пространството за нея, след като са маркирани не по цялото протежение на булеварда, а само в пасажа срещу градинката с църквата \"Св. Георги\".     ", "date": "2019.12.03", "title": "По искане на КАТ Столичната община маркира гигантски паркоместа по бул. \"Патриарх Евтимий\""}
{"url": "https://www.dnevnik.bg/bulgaria/2019/12/03/4000559_bivsha_slujitelka_na_noi_iztochila_3_mln_lv_s_falshivi/", "text": "Мащабна схема за източване на Националния осигурителен институт (НОИ) чрез фалшиви удостоверения за пенсиониране и щети от 3 млн. лв. за бюджета разкриха Икономическа полиция и Районната прокуратура в Пловдив. Схемата е действала от 2016 г. досега и според разследващите е проста, но изключително ефикасна. Измамата е замислена и осъществена от 62-годишна бивша служителка на НОИ, напуснала системата през 2009 г. и оттогава развивала частна практика. Съучастници са били нейната дъщеря и мъжът, с когото живеела на семейни начала, съобщи районният прокурор на Пловдив Чавдар Грошев, цитиран от БНР. По думите му по време на разследването има възможност да се установи, че щетите са много повече. Жената се представяла за професионален консултант по изготвяне на пълна документация за пенсиониране. Набрала доста клиенти, на които не им достигал осигурителен стаж и давали на ръка големи суми, за да придобият необходимите \"точки\" за пенсия. Мнимият професионален консултант обещавал пълно обслужване. Вместо това обаче тя задържала парите за себе си, а чрез фалшифицирани пенсионни бланки и печати на отдавна прекратили дейност фирми съставяла документите с образец УП-30, уж доказващи липсващия трудов стаж. Подправяни са и много трудови книжки, обясниха разследващите. Някои от клиентите й наистина започнали да получават пенсии, но повечето чакали напразно. Случаят е разплетен след множество жалби на такива хора до прокуратурата и НОИ, откъдето заедно с Националната агенция за приходите постепенно установили измамата. До момента има доказателства за 18 пострадали, но броят им ще се увеличи многократно, прогнозира районният прокурор. Преди да напусне НОИ преди десет години, жената е успяла да открадне над 260 досиета и други документи, с които да изготвя фалшификатите. Те са открити при обиска в мазето й по време на ареста вчера. Ако бъде осъдена за измама в големи размери, законът предвижда наказание от 1 до 8 г. затвор.", "date": "2019.12.03", "title": "Бивша служителка на НОИ източила 3 млн. лв. с фалшиви документи за пенсиониране"}
{"url": "https://www.dnevnik.bg/sport/2019/12/03/4000486_chislata_zad_shestata_zlatna_topka_na_lionel_mesi/", "text": "В понеделник вечер Лионел Меси стъпи за пореден път на върха в световния футбол, след като  получи шестата си \"Златна топка\" . Аржентинската звезда на \"Барселона\" стана победител в анкетата на \"Франс футбол\" в оспорваната конкуренция на Върджил ван Дайк, когото изпревари с едва седем точки. Както и в предходните години, и този път изборът предизвика широко обсъждане. Преди да спечели \"Златната топка\", Меси беше избран за №1 и от ФИФА, като получи наградата The Best. Съперникът му Ван Дайк беше най-добър в класацията на УЕФА, като помогна на \"Ливърпул\" да спечели Шампионската лига. \"Щастлив съм, че съм човекът с най-много златни топки. Когато Кристиано ме изравни, взимайки петата си, се почувствах нервен. Трябва да призная, че ме нарани, защото не бях сам на върха. Напълно разбирам, когато Кристиано Роналдо печелеше, защото направи страхотни сезони със спечелените титли в Шампионската лига. Това бе заслужено и повече от направеното от мен\", каза аржентинецът след церемонията. Той също повдигна въпроса за критериите, според които се избира най-добрият. \"От вас очаквам отговор кой трябва да спечели \"Златната топка\" - най-добрият или футболистът с най-добър сезон.\" България гласува за Ван Дайк Защитникът на \"Ливърпул\" Върджил ван Дайк е избран за №1 от българските представители, гласували за \"Златната топка\". За България своя комбиниран вот са дали Румен Пайташев и Михаил Савов. На първо място те са поставили Ван Дайк, на второ - Кристиано Роналдо, а след тях Меси, Килиан Мбапе и Рияд Марез. Общо в класацията Ван Дайк има повече първи места от Меси. Общо 69 журналисти са го поставили на първо място, а 61 са избрали аржентинеца. Меси печели благодарение на повече присъствие в челната тройка. Разликата между двамата от седем точки е една от най-малките в историята, като само в осем други случая разликата между първия и втория е по-малка. Второто място на Ван Дайк е и най-добрият резултат за защитник от 13 години насам, когато Фабио Канаваро спечели отличието.", "date": "2019.12.03", "title": "Числата зад шестата \"Златна топка\" на Лионел Меси"}
{"url": "https://www.dnevnik.bg/zdrave/2019/12/03/4000570_farmakompaniite_shte_duljat_otstupki_na_kasata_za/", "text": "Няма да има изключение и за всички лекарства фармакомпаниите ще трябва да продължат да дават отстъпки на здравната каса, ако искат доставяното от тях лекарство да бъде включено в позитивния лекарствен списък и съответно да бъде плащано с обществени средства. Това решиха изненадващо депутатите при гласуването и одобрението на бюджета на здравната каса за догодина на второ четене. По предложение на ГЕРБ в последния момент от текстовете отпаднаха одобрените на първо четене разпоредби, внесени от здравното министерство и одобрени както от касата, така и от Министерския съвет, според които за някои видове лекарства, смятани за базова терапия за онкологични и онкохематологични терапии и други редки заболявания, фармакомпаниите нямаше да дължат финансови отстъпки на касата. Списъкът на лекарствата, за които нямаше да се изискват отстъпки, трябваше да бъде определян от надзорния съвет на здравната каса. След исканите от ГЕРБ и приети промени остава правилото за всички лекарства, плащани от публичните средства, да се предоставят отстъпки от производителите или доставчиците. Първоначалната идея за въвеждане на изключенията от правилото за отстъпки беше, че все повече компании изтеглят лекарствата си от пазара, тъй като българският пазар е малък, а с даваните отстъпки цените на лекарствата им падат. В същото време компаниите трябва да съобразяват цените си в цяла Европа с най-ниските цени и така губят печалби и от чуждестранния пазар. Така за тях става нерентабилно да продават в България. За да се предотврати излизането от пазара на определени лекарства, първоначално управляващите планираха за някои от медикаментите, утвърдени по списък от здравната каса, да не се дават отстъпки и касата да покрива цялата сума на компаниите. Днес обаче от ГЕРБ заявиха, че така ще се създаде неравнопоставеност на едни компании и лекарства спрямо други и се отваря вратата за корупция и нерегламентирани практики. Не били ясни и критериите, нито имало все още списък на евентуалните лекарства, за които се предполага да няма отстъпки и това още повече създавало притеснения. По време на дебатите по промяната от опозицията от БСП и ДПС заявиха, че така се създава опасност от пазара да бъдат изтеглени жизненоважни и базови лекарства и да се принудят пациентите да обикалят по съседни страни, за да си купуват от джоба медикаментите. Или да се натоварят болниците с тези разходи. Председателят на здравната комисия и ръководител на групата на ГЕРБ Даниела Дариткова отговори, че обратното предложение и запазване на текста би означавало \"ние тук Народното събрание да подпишем празен чек за около 100 млн. за надзорния съвет на касата\". \"Отговорността ни е да държим за прозрачно харчене на касата\", каза още Дариткова. Тя допълни, че механизмът за отстъпки трябва да важи за всички по еднакъв начин, а отговорност на надзорния съвет и на ръководството на касата е как да не бъдат допуснати дефицити на медикаменти. След промяната депутатите преразпределиха и сумата, предвидена за плащане на лекарства без отстъпки, която беше планирана на 99.9 млн. лв. Така 31.9 млн. лв. ще останат за лекарствени продукти за лечение на злокачествени заболявания и лекарствени продукти при животозастрашаващи кръвоизливи и спешни оперативни и инвазивни интервенции при пациенти с вродени коагулопатии при болнично лечение. 68 млн. лв ще са за лекарствени продукти, медицински изделия и диетични храни за специализирани медицински грижи и за домашно лечение на територията на страната. Повече пари общопрактикуващите лекари и специалистите Депутатите одобриха общо 4,7 млрд. лв. за разходите и трансферите по бюджета на НЗОК за догодина. С промени между първо и второ четене депутатите приеха да бъдат увеличени с 6 млн. лв. парите за общопрактикуващите лекари над одобрените на първо четене 244 млн. лв. Допълнителни 3 млн. лв. ще има и за специалистите от доболничната помощ и още 3 млн. лв. за здравноосигурителни плащания за медико-диагностична дейност. Традиционно от опозицията критикуваха, че с бюджета не се предлагат никакви реформи и промени, а само има частично увеличение на средствата, които обаче ще потънат в нереформираната система. За пореден път бяха посочени дългогодишни проблеми като голям дял (около 50 на сто) на плащанията от джоба на пациентите, много повече хоспитализации в сравнение с европейските практики и липса на нужната качествена доболнична помощ, скрининг и профилактика, за да не се стига толкова често до прием в болница. С бюджета на касата за догодина депутатите свалиха частично мораториума върху откриване на нови медицински и амбулаторни процедури или работа по нови клинични пътеки от болниците. Те вече ще могат да работят и по нови дейности извън тези, за които са били финансирани от касата досега, стига да се вписват в общия бюджет, определен за тях от касата. Народното събрание реши още, че започналото лечение на онкологични и онкохемалогични заболявания преди навършване на 18-годишна възраст ще продължи да се плаща от касата до приключването му.", "date": "2019.12.03", "title": "Фармакомпаниите ще дължат отстъпки на касата за всички лекарства, плащани с публични средства"}
{"url": "https://www.dnevnik.bg/sviat/2019/12/03/4000471_istinskoto_lice_na_rusiia_-_da_biesh_ili_da_ne_biesh/", "text": "                         . На 29 ноември в Русия бе публикуван проектозакон за семейно-битовото насилие, който ще бъде подложен на обсъждане до 15 декември, след което ще бъде внесен в Държавната дума. Разгърналата се дискусия ясно показа, че законопроектът засяга някои от най-сериозните противоречия и конфликти в руското общество, а опитът на авторите на документа да угодят и на едната, и на другата страна предизвика всеобщо раздразнение. Традиционните ценности или човешките права За какви противоречия и конфликти става дума? На първо място, проектозаконът съживи все по-изострящата се дискусия за това кое е по-важно - защитата на индивидуалните права на всеки човек или прословутите традиционни ценности, една от които според разбирането на техните апологети е патриархалното семейство. Всеки опит да се регулират отвън отношенията в семейството се възприема от \"познавачите на традиционните ценности\" като атака срещу семейството като институция, а и срещу всичко онова, което въпросните апологети защитават. Според известния с радикалните си позиции свещеник Дмитрий Смирнов например борбата срещу домашното насилие е \"само лозунг\", а истинската цел на законопроекта била да улесни някакви си там активисти да отнемат деца от руски семейства и да ги предават на гейове за отглеждане. С оглед на откровено хомофобската политика на сегашните руски власти опасенията на г-н Смирнов не изглеждат особено реалистични, но затова пък съвсем нагледно демонстрират страховете и комплексите на бранителите на традиционните ценности. Безконтролна намеса на държавните органи Способността и компетентността на съществуващите в Русия правоохранителни, съдебни и други органи на държавната власт да решават деликатните задачи, които им възлага законопроектът, будят много въпроси. Прогресивната общественост с право изтъква, че той поставя за своя главна цел защитата на семейството, която органите на държавната власт разглеждат предимно от консервативни позиции. От тази гледна точка текстът на документа създава допълнителна база за почти безконтролната намеса на държавните органи в личния живот на гражданите. В много случаи тази намеса може да е извънсъдебна, т.е. да се извършва по решение на бюрократичните структури. Всички добре помнят как прокуратурата разпореди да бъдат иззети деца от семейства на участници в протестни акции, което още веднъж напомня за това как всеки закон в съвременна Русия лесно може да се превърне в инструмент за политически репресии.      Щом дори съдът в Русия не дава никаква гаранция за справедливо решение, какво тогава да се очаква от някакви дребни чиновници, които внезапно са получили правото кулоарно да взимат решения в името на опазването на семейството? Освен това в законопроекта е отредена голяма роля на обществените организации, но в съвременна Русия тяхната дейност е под силното влияние на властите. Напълно възможно е да се окаже, че на практика водеща роля в случая ще играят не тези активисти, с които свещеник Смирнов плаши паството си, а точно такива като него самия - т.е. привърженици на староруския модел за възпитание на децата. Властта - в задънена улица Човек може и да не харесва днешната руска власт, но все пак няма как да твърди, че всички в Кремъл и в правителството одобряват домашните побои. Проблемът тук е друг. Властта очевидно смята, че защитата на традиционните ценности е много по-важна от защитата на гражданските права. И точно оттук произтичат всички конфликти. Дискусията около проектозакона за домашното насилие и семейството за пореден път демонстрира идеологическата задънена улица, в която се намират руските власти. От една страна, те са принудени да защитават заложените в конституцията ценности и да отговарят на изискванията на онази голяма част от обществото, която отрича и осъжда битовото насилие. От друга - те съзнателно толерират позицията на радикалните консерватори - и най-вече на Руската православна църква. Властите напълно игнорират факта, че само няколко процента руснаци редовно ходят на черква. Или това, че на широко рекламирания митинг на клерикали и консерватори против предлагания закон се събраха само няколко десетки активисти. Ясно е защо: малобройните и откровено маргинални на фона на цялото руско общество клерикални консерватори са доминираща група вътре във властта, тъй като са широко представени сред чиновниците, депутатите, силовите служби и едрите бизнесмени. Те, а не обикновените граждани, от името на които се произнасят руските власти, са главните лобисти и проводници на войнстващото мракобесие, което все повече се увеличава в живота на Русия през последните години. Трудно е да се каже дали този законопроект изобщо ще бъде приет и ако да - в какъв вид и как ще се прилага. Но острата дискусия около него еднозначно показва, че разколът и противоречията в руското общество нарастват, а опитите на властта да се хареса на всички не водят до нищо добро, освен че озлобяват и радикализират нейните критици.", "date": "2019.12.03", "title": "Истинското лице на Русия - да биеш или да не биеш"}
{"url": "https://www.dnevnik.bg/sviat/2019/12/03/4000551_kosovo_shte_e_chast_ot_albanskata_elektroprenosna/", "text": "Косово ще е част от албанската електроенергийна мрежа от април догодина, след като двете страни постигнаха споразумение, съобщи \"Болкан инсайт\". Решението разгневи Сърбия, която обяви, че се създава \"Велика енергийна Албания\". Подписаното вчера споразумение предвижда електропреносният оператор на Прищина KOSTT да стане част от OST. То не е първата стъпка към засилено сътрудничество с Тирана - такива бяха направени в области като  външната политика  и  митническите въпроси . Според началника на екипа за Косово към сръбския кабинет Марко Джурич \"Сърбия е собственик и е изградила енергийните мрежи на Косово и Метохия\" и призова \"международната общност\" да предотврати осъществяването на сделката, показваща \"истинското шовинистично лице на политиката на Прищина\". Джурич напомни, че Белград години наред блокира опитите на KOSTT да стане част от европейската мрежа на операторите ENTSO-E. Тази политика бе част от усилията на Сърбия да предотврати интеграцията на Косово в международната общност почти 12 години след като Прищина обяви независимост. Косовският оператор обаче твърди, че ENTSO-E е запознат със сделката, която включва създаване на два \"регулаторни блока\", улесняващи работата на двете енергийни системи \"както технически, така и икономически\".", "date": "2019.12.03", "title": "Косово ще е част от албанската електропреносна мрежа от април"}
{"url": "https://www.dnevnik.bg/evropa/2019/12/03/4000319_kraiat_na_merkel_niakolko_vuzmojni_scenariia/", "text": "                         Германските социалдемократи  ще имат ново ръководство , което не държи особено на участието на партията в коалиционното правителство.  Бъдещите лидери  на ГСДП Саскиа Ескен и Норберт Валтер-Борянс принадлежат към лявото крило на партията и очевидно смятат да предприемат радикален завой наляво. В момента са възможни няколко сценария. Решителният тласък ще дойде от конгреса на ГСДП в края на седмицата. На него социалдемократите ще направят оценка на досегашната дейност на широката коалиция и ще решат дали искат да управляват заедно с ХДС/ХСС до края на мандата през есента на 2021 година.  ГСДП остава в коалицията без никакви възражения.  ГСДП решава начаса да излезе от коалицията.  ГСДП приема предложението на номинираните си нови лидери и заявява на християндемократите, че коалиционният договор трябва да се преразгледа. Лидерите на ХДС и ХСС Анегрет Крамп-Каренбауер и Маркус Зьодер вече отговориха, че не желаят да преразглеждат договора. В техните партии и без това мнозина смятат, че социалдемократите вече са получили достатъчно отстъпки. И че всяка нова отстъпка ще снижи електоралната подкрепа за християндемократическия лагер. Какво обаче може да се случи след конгреса на социалдемократите? Няколко възможни сценария  ГСДП остава в коалиционното правителство. Тази партия всъщност няма интерес от предсрочни избори, защото в допитванията през последните месеци получава едва 12-15 процента подкрепа. Според последното допитване ГСДП вече е трета политическа сила - след ХДС и Зелените. Тъй че на конгреса всички министри и премиери на федерални провинции, излъчени от ГСДП, със сигурност ще изтъкнат този аргумент.  ГСДП напуска правителството, а Ангела Меркел остава като канцлер на малцинствен кабинет. По конституция тя може да запази поста си, освен ако Бундестагът не гласува с мнозинство вот на недоверие срещу нея. В същото време обаче тя няма право да посочи свой заместник и да се оттегли преди края на мандата си, защото германският канцлер се избира директно от парламента. Доколкото държавният бюджет за 2020 година вече е приет, Меркел би могла да управлява без проблеми с малцинствено правителство. Самата тя обаче не гледа с добро око на такъв вариант. Още повече че през втората половина на 2020 година Германия поема председателството на ЕС, а за такава задача определено се изисква напълно дееспособно правителство. Коалиция \"Ямайка\". В рамките на сегашния правителствен мандат християндемократите могат да сменят коалиционните си партньори. Още след изборите през 2017 година Ангела Меркел всъщност искаше да сформира коалиция със Зелените и либералите от СвДП, която журналистите наричат \"Ямайка\" – защото цветовете на четирите партии съвпадат с цветовете от националното знаме на Ямайка. Тогава либералите провалиха преговорите, но днес е възможно Зелените да са тези, които ще се откажат от подобна коалиция, защото партията им събира много голяма електорална подкрепа и няма спешна нужда да участва веднага във властта.  Нови избори. Ако ГСДП напусне правителството, на хоризонта вече ще се появят и предсрочните парламентарни избори. За да се стигне до тях обаче, канцлерът Ангела Меркел трябва да поиска вот на доверие и да изгуби гласуването. При такова развитие на събитията президентът в рамките на три седмици може да разпусне Бундестага, след което най-късно до два месеца трябва да се проведат нови избори.", "date": "2019.12.03", "title": "Краят на Меркел: няколко възможни сценария"}
{"url": "https://www.dnevnik.bg/citat_na_deniia/2019/12/03/4000587_citat_na_denia_po-silen_ot_televizora_po_izbori_e/", "text": "Така депутатът от БСП Георги Гьоков се обърна от парламентарната трибуна към управляващите при гледането на второ четене на бюджета на държавното обществено осигуряване за 2020 г. Гьоков направи изказването при гледането на текстовете, свързани с размера на пенсиите, като предупреди управляващите, че рано или късно ще им се наложи да ги преизчислят. БСП настояваше минималната пенсия за 2020 г. да стане 300 лева, вместо заложените от управляващите 250 лева от 1 юли.", "date": "2019.12.03", "title": "Цитат на деня: По-силен от телевизора по избори е хладилникът"}
{"url": "https://www.dnevnik.bg/bulgaria/2019/12/03/4000586_kunev_na_roliata_na_komisiiata_po_peticii_v_istoriiata/", "text": "\"На ролята на Комисията по петиции в историята с АМ \"Струма\" се отдава прекалено голямо значение. Целият вчерашен шум беше доста излишен\", коментира пред Нова телевизия евродепутатът Радан Кънев. В понеделник Комисията по петиции на Европейския парламент реши да закрие петиция срещу строежа на магистрала \"Струма\" с аргумента, че Европейската комисия би одобрила проект за строеж, само ако отговаря на изискванията за опазването на околната среда. Според евродепутата Ангел Джамбазки това решение е \"добра новина\". Още за решението на Комисията по петициите четете", "date": "2019.12.03", "title": ""}
{"url": "https://www.dnevnik.bg/sviat/2019/12/03/4000561_evropa_da_ne_riskuva_s_kitaiski_firmi_za/", "text": "Министрите, отговарящи за телекомуникациите в страните - членки на ЕС, се събират в Брюксел във вторник, за да обсъждат сигурността на новоизграждащите се безжични мрежи от пето поколение (5G). Техните решения могат да имат дългосрочен ефект върху способността на европейските страни да защитят личната неприкосновеност на своите граждани и в крайна сметка - да защитят своите свободи. 5G мрежите скоро ще засегнат всеки аспект от живота, включително и жизненоважна инфраструктура. Новите високотехнологични възможности ще захранват автономни превозни средства, изкуствен интелект, интелигентни мрежи и други иновативни технологии. Благодарение на начина, по който са изградени 5G мрежите, е невъзможно да се отдели някоя част от мрежата от друга. С толкова много потенциални рискове от спешен порядък е изграждането на тези информационни артерии на XXI век да бъде извършено от надеждни компании. По-специално изключително важно е европейските страни да не дават котрола върху своята жизненоважна инфраструктура на китайски технологични гиганти като Huawei или ZTE. Само вземете предвид историята на Huawei. Компанията със седалище в Шънджън поддържа връзки с Народната освободителна армия на Китай. Тя е замесена в шпионаж в Чехия, Полша и Нидерландия, твърди се, че е откраднала интелектуална собственост от чуждестранни конкуренти в Германия, Израел, Обединеното кралство и САЩ и е обвинена в подкуп и корупционни практики в страни като Алжир, Белгия и Сиера Леоне. Huawei получава огромна държавна подкрепа, която й позволява несправедливо да подбива цените, предлагани от конкуренти, работещи на пазарен принцип. Осигуряването на защита на 5G мрежите не означава единствено да се предотврати възможността да ги изгражда определна компания. Китайският закон за национално разузнаване посочва ясно, че Китайската комунистическа партия да предава информация и да извършва други секретни дейности. Това буди безпокойство, защото Китайската комунистическа партия сама по себе стои зад дълъг списък от злонамерени киберактивности. Миналата година Министерството на правосъдието на САЩ повдигна обвинения срещу членове на намиращата се в Тиендзин хакерска група APT 10, която е действала заедно с Министерството на държавната сигурност на Китай, атакувайки десетки европейски и американски компании с цел кражба на интелектуална собственост и чувствителна лична информация. С възможностите на 5G Китайската комунистическа партия може да използва достъпа на Huawei или ZTE до частна или фирмена информация с цел кражба или да използва аварийни прекъсвачи, за да предизвика смущения в жизненоважни бъдещи приложения като електрически мрежи или телехирургически центрове. И е необходимо само да се видят безкрайните нарушения на човешките права от страна на Китайската комунистическа партия в Синцзян, които толкова красноречиво бяха посочени в изтекли неотдавна документи, за да се разбере как тази партия използва технологиите за масови репресии. Техническите експерти на ЕС направиха голяма крачка напред през октомври, когато в координирана оценка на риска за 5G мрежите предупредиха, че \"рисковият профил на отделните доставчици ще бъде от особена важност, от страна извън ЕС\". Съединените щати настоятелно призовават държавите - членки на ЕС, да отидат още по-далеч и да установят национални стандарти за справяне с потенциалните заплахи за неприкосновеността на личния живот, сигурността, безопасността, правата на човека, суверенитета и интелектуалната собственост. Някои от поддръжниците на Пекин, включително и европейски PR фирми, наети от Huawei за овладяване на негативните настроения, се изказват срещу този съвет. Те твърдят, че технологията на Huawei е по-добра и по-евтина от алтернативите, като ингорират обезпокоителната история на компанията. ЕС не трябва да ги слуша или да поема такива рискове, които са описани тук. Европейски компании като Ericsson и Nokia, както и южнокорейската компания Samsung, произвеждат висококачествено 5G оборудване на конкурентни цени. Тези фирми са легитимни търговски субекти, които участват в честна конкуренция. Още по-важното е, че техните седалища се намират в демократични държави, които се придържат към върховенството на закона и са отговорни за своите действия. Съединените щати уважават правото на всяка държава да определя технологичната си политика и да решава как ще защитава своя народ. Но нашите приятелства и съюзи с държавите - членки на ЕС - изискват да споделяме своите притеснения, когато видим заплаха за нашата обща сигурност. Уверен съм, че европейските държави ще продължат да вземат добри решения от името на своите граждани. САЩ очакват да работят с Брюксел за изграждането на силно, сигурно и проспериращо цифрово бъдеще за всички нас.", "date": "2019.12.03", "title": "Европа да не рискува с китайски фирми за жизненоважните си мрежи"}
{"url": "https://www.dnevnik.bg/bulgaria/2019/12/03/4000589_prokuraturata_v_plovdiv_obvini_dvama_dushi_za/", "text": "Криминалисти в Пловдив разкриха незаконна схема за търговия с културно-исторически ценности и откриха около 820 монети и различни артефакти с висока историческа стойност, предназначени за износ и продажба в чужбна. Двама души са задържани от служители на отдел \"Криминална полиция\" при областната дирекция на МВР в Пловдив, съобщиха от пресцентъра на министерството. Работата на криминалистите започнала по сигнал за износ на антики извън страната. По време на разследването са събрани доказателства за 44-годишен пловдивчанин и 49-годишен софиянец, които изкупуват археологически ценности от иманяри в България и ги предлагат за продажба в чужбина. В неделя двамата били задържани в момент на сделка, а при обиска са открити около 600 старинни монети. При претърсвания на няколко адреса в Пловдив, София, Асеновград и Стамболийски са намерени около 200 монети и множество предмети с характеристики на движими културни ценности. В едно от жилищата е открита и марихуана, съобщи директорът на ОДМВР - Пловдив, ст. комисар Йордан Рогачев. Според първоначалното заключение на експерт от Историческия музей в Пловдив по-голямата част от намерените монети са автентични и датират от всички епохи на Античността и Средновековието, а материалите, от които са изработени, са бронз, сребро и злато. \"Някои от тях са с изключителна историческа стойност, а част от останалите предмети тепърва ще бъдат оценявани\", подчерта окръжният прокурор Румен Попов.      Той уточни, че задържаните мъже са известни с иманярската си дейност отпреди години, но са с чисто съдебно и криминално минало. В момента се занимавали с търговия с античните предмети. Задържани са за срок до 72 часа и са им повдигнати по две обвинения - за държане на културни движими ценности, като съответно на единия - за тяхното разпространение, а на другия - за придобиване. Ако бъдат признати за виновни, ги очаква лишаване от свобода от 1 до 6 години и глоба от 3000 до 15 хиляди лева.", "date": "2019.12.03", "title": "Прокуратурата в Пловдив обвини двама души за търговия с антики в чужбина"}
{"url": "https://www.dnevnik.bg/gradska_sreda/2019/12/03/4000590_opoziciiata_se_opulchi_na_vdiganeto_na_mestnite_danuci/", "text": "Остри дебати белязаха първото обсъждане на предложението за вдигане на местните данъци в София в комисията по бюджет и финанси на общината. Пръв изрази критики Иван Таков от БСП, според когото общината не събира планираните приходи и не изпълнява инвестиционната си програма с 200 милиона лева, а решава да вдига ставките за автомобилите и за сделките с имоти. Вносителят на  предложението,  кметът Йорданка Фандъкова, беше представена от своя заместник по финансите Дончо Барбалов, който обяви, че с повишаването на двата данъка се очаква да се получат общо 38 милиона лева допълнителни приходи. 10 милиона от тях ще бъдат насочени към районните кметове, за да се ползват за конкретни дейности и обновяване на кварталите. \"При 24 района се получава по 400 хиляди лева на район годишно. С тези пари ли ще \"влиза в кварталите\" Столичната община, както обяви Фандъкова в предизборната кампания\", запита Таков. Зам.-кметът обеща тези пари да се допълнителни средства към отпусканите досега между 300 и 600 хиляди на район годишно. Методи Лалов, председател на групата на \"Демократична България\" в съвета, обяви, че ще гласува против повишаването на двата данъка. \"Няма нито икономическа, нито екологична обосновка за вдигането им. Не се дават мотиви, а се иска само бързо да се гласува и приеме увеличаването им\", атакува той.      Екологичното въздействие на мярката, с която се оправдава увеличението на единия данък е само декор за получаване на приходи, защото общината няма обоснован анализ колко хора ще слязат от автомобилите, нито се предлага в комплект с други екомерки, отбеляза Лалов. Като илюстрация на тезата му бяха изнесени данни за свиването на прихода именно от тези два данъка, които се предлага да бъдат увеличени. \"Намалението от данъка върху МПС е 10 милиона лева само за десетте месеца на тази година спрямо миналата\", обяви Бойко Димитров, експерт на \"Демократична България\". \"Изпълнението на приходите от другия данък – върху сделките с имоти и коли е било 79% от планираното миналата година, а тази вече е 73%. Като абсолютна сума все още има ръст, но тенденцията е приходите от този данък да не растат, както е било планирано последните години\", добави той. \"С увеличението данъкът върху сделките с имоти в София става по-висок, отколкото е в Холандия и в Обединеното кралство\", заяви Владислав Панев от \"Демократична България\". Като съпредседател на Зелено движение той похвали вдигането на екоданъка за замърсяващите коли, но убедено заяви, че от това няма да има ефект, защото \"заради 20 - 30 лева увеличение никой няма да слезе от колата си\". Разширяването на платените зони за паркиране е по-полезен подход в тази насока, смята той. Зам.-кметът Барбалов обясни, че българските общини за разлика от други страни имат много ограничена база за получаване на приходи - само от три данъка. \"Това са данъкът за възмездно придобиване, за недвижими имоти и за МПС\", каза той. Негова справка показала, че спрямо другите големи градове в страната в София данъкът върху колите не е висок. Експертът на \"Демократична България\" Димитров обяви, че по официална информация от Столичната община общата сума на несъбраните данъци, включително и такса смет, е 300 милиона лева. Георги Георгиев от ГЕРБ, който е новият председател на бюджетната комисия, призова общинските съветници да дават конкретни предложения за изменението на Наредбата за определяне на размера на местните данъци. Предстои на следващото заседание комисията да гласува предложението за вдигане на двата местни данъка.", "date": "2019.12.03", "title": "Опозицията се опълчи на вдигането на местните данъци в София"}
{"url": "https://www.dnevnik.bg/sviat/2019/12/03/4000583_surbiia_spira_da_kupuva_orujiia_zaradi_sporove_za/", "text": "Сърбия няма да купува повече оръжия и ще се съсредоточи върху реформите във въоръжените си сили. Това заяви президентът Александър Вучич, цитиран от телевизия N1 и \"Болкан инсайт\". В деня, когато посреща беларуския си колега Александър Лукашенко, Вучич заяви, че е обсъдил ситуацията с министъра на отбраната и началника на генералния щаб. Не само \"ще спрем да купуваме оръжия, а и ще развиваме умно цялостна отбранителна система\" и в това може много да се научи от Беларус,  заяви  Вучич. \"Ще бъдем много по-силни, отколкото сме днес, много по-гъвкави и бързи.\" Сърбия демонстрира интензивни отношения с Русия в отбранителния сектор, а страни от НАТО изразиха безпокойство, когато комплекси С-400 се появиха на учения в страната. Представител на Държавния департамент на САЩ по въпросите на търговията с оръжия и санкциите бе в Белград преди няколко седмици. Тогава външният министър Ивица Дачич увери (след коментари в медиите, че е ставало дума за сръбско-руското сътрудничество), че \"няма да има санкции срещу Сърбия\" и няма да се купуват ракетни комплекси С-400, защото \"не сме глупави и знаем кое е позволено\". \"Болкан инсайт\" обаче  отбелязва , че сръбският посланик в Москва е изразил дни по-рано друга теза - Белград искал да купи С-400, но били твърде скъпи. Безпокойство от руската военна техника е изразявал и представителят на САЩ за Западните Балкани Матю Палмър. \"Болкан инсайт\" обаче пише, че  два дни преди утрешното посещение на Вучич в Москва  четири нови военни хеликоптера Ми-35М, купени от Русия, са пристигнали в Сърбия предсрочно. Страната е купила изтребители, танкове и друга военна техника от руски производители и често го изтъква. В последните дни сръбските медии обръщат по-голямо внимание на износа на оръжия от Сърбия, включително за сражаващите се срещу сепаратистите в Донбас.", "date": "2019.12.03", "title": "Сърбия спира да купува оръжия заради спорове за руска техника"}
{"url": "https://www.dnevnik.bg/sport/2019/12/03/4000606_botev_slomi_slaviia_v_snega_i_stigna_chetvurtfinalite/", "text": "С два гола на звездата си Тодор Неделев \"Ботев\" (Пловдив) се класира за четвъртфиналите в турнира за Купата на България, побеждавайки \"Славия\" с 2:1. Два от носителите на трофея за последните три години изиграха интересен двубой, който се проведе при много тежки условия и заснежен терен на стадиона в кв. \"Овча купел\". Успехът е пети пореден за \"Ботев\" във всички турнири и затвърди стабилизирането на тима след назначаването на треньора Ферарио Спасов. Пловдивчани продължават да се представят добре за купата, след като играха два финал и един полуфинал в последните три сезона. \"Славия\" отпада на осминафинал за втора поредна година. \"Ботев\" откри още в третата минута след хубава атака отляво. Лазар Марин проби по крилото и върна към точката на дузпата, където с левия крак Неделев засече и не остави шансове на вратаря на домакините – 0:1. Гостите от Пловдив успяха по-бързо да се справят с тежките условия и заснежения терен, като стояха много по-добре. \"Ботев\" създаваше по-чистите положения и успя да удвои в 27-ата минута. Тодор Неделев първо прескочи топката, но само за да бъде изведен зад гърба на защитата от свой съотборник, след което стреля с левия крак и вкара за втори път. При изоставане от два гола \"Славия\" започна да играе много по-настоятелно и след почивката притисна гостите. Това съвпадна и с влизането на терена на Калоян Кръстев, който се включи активно.      В 61-ата минута именно резервата Кръстев вкара след грешка на вратаря на \"Ботев\" Янко Георгиев, който не успя да улови топката. До края на мача \"Славия\" беше много по-активният тим, като дори втори гол на белите беше отменен заради засада.", "date": "2019.12.03", "title": "\"Ботев\" сломи \"Славия\" в снега и стигна четвъртфиналите за купата"}
