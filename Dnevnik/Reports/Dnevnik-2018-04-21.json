{"url": "https://www.dnevnik.bg/sport/2018/04/21/3167049_borusiia_dortmund_razgromi_baier_leverkuzen_v_spora_za/", "text": "Борусия\" (Дортмунд) спечели директния спор с \"Байер\" (Леверкузен) за третото място в Бундеслигата след разгромен успех с 4:0. Срещата на \"Сигнал идуна парк\" премина изцяло под диктовката на тима на Петер Щогер, който можеше да спечели дори по-убедително. Санчо изведе жълто-черните напред в 13-ата минута, а в края на първата част Марко Ройс пропусна дузпа. През втората част нападателят се реваншира, вкарвайки два гола, а другият беше дело на Максилиан Филип. Преди мача напрежението не беше никак малко около клуба. Президентът на \"Борусия\" Райнхард Раубал обяви, че очакванията към отбора трябва да са по-ниски и се започва дългосрочен проект, който да върне тима от Дортмунд на върха чак след 10 години. Феновете на стадиона пък показаха отношението си към играчите след загубите от \"Байерн\" (0:6) и \"Шалке\" (0:2) с назидателен плакат: \"Никаква воля, никакъв кураж, никакъв отбор – никой не олицетворява \"Борусия\" по-малко от вас\". Все пак на терена футболистите в жълто-черно се мотивираха и се справиха със съперника си. За \"аспирините\" седмицата беше още по-тежка, след като няколко дни по-рано загуби с шест гола от \"Байерн\" (Мюнхен) в полуфинален мач в Купата на Германия.", "date": "2018.04.21", "title": "\"Борусия\" (Дортмунд) разгроми \"Байер\" (Леверкузен) в спора за третото място"}
{"url": "https://www.dnevnik.bg/zelen/2018/04/21/3166948_kmetut_na_carevo_prirodozashtitnicite_obslujvat/", "text": "Няма проблем с общия устройствен план на Царево, т. нар. природозащитници обслужват един политически проект и произвеждат фалшиви новини. Това обяви пред Би Ти Ви кметът на Царево Георги Лапчев. По думите му община Царево е една от най-онеправданите - заради липсата на общ устройствен план, тя няма възможност за развитие. Той призова да се чуе и гласът на местната общност.  Природозащитници сигнализираха преди дни, че частник е поставил ограда и е  ограничил достъпа до плаж \"Корал\" . Според тях това е пореден опит да бъде застроено Черноморието. Конфликтът между инвеститори, институции и граждански сдружения как да се ползва един от най-красивите плажове е от години, но ескалира миналото лято.", "date": "2018.04.21", "title": "Кметът на Царево: Природозащитниците обслужват политически проект и произвеждат фалшиви новини"}
{"url": "https://www.dnevnik.bg/sviat/2018/04/21/3166953_urugvai_otkazva_da_ekspulsira_ruski_diplomati/", "text": "Уругвай съобщи, че е отхвърлил искане от САЩ да експулсира руски дипломати в отговор на отравянето на бивш руски агент Сергей Скрипал във Великобритания, предаде Асошиейтед прес, цитирана от БТА.  Решението бе оповестено от уругвайското президентство. САЩ са отправили искането по време на срещата на Организацията на американските държави в столицата на Перу. A Уругвайският външен министър Родолфо Нин Новоа нарече искането \"нахално\".  \"Уругвай е суверенна държава, която определя собствена политика в отношенията с останалия свят\", каза той. Говорител на Бюрото по въпросите на Западното полукълбо в Държавния департамент на САЩ отговори, че \"би било нахално да се коментират поверителни дипломатически разговори\"", "date": "2018.04.21", "title": "Уругвай отказва да експулсира руски дипломати"}
{"url": "https://www.dnevnik.bg/skorost/2018/04/21/3165489_bulgarska_tuning_kompaniia_razkrasi_model_na_rols-rois/", "text": "Ролс-Ройс Дропхед\" купе на осем години е най-новият модел, върху който работи българското тунинг ателие \"Вилнер\", съобщиха от компанията. Дългият 5.6 метра кабриолет е получил цялостна преработка на салона. За целта е използвана няколко десетки квадратни метра супер фина и същевременно издръжлива бяла кожа. Средите на седалките и централния подлакътник носят фамилните инициали на Чарлз Роуз и сър Хенри Ройс, под формата на перфорация. Освен стилен визуален елемент, ролята на отворите е да осигурят работата на вентилацията и отоплението на седалките. Фините \"RR\" мотиви присъстват също на вратите. Като цветови акцент клиентът е избрал \"Череша\", като освен на таблото, той е \"нанесен\" и на предпазните колани. Не липсват и апликации от благородна дървесина. По техниката на \"Ролс-Ройс Дропхед\" купе няма нищо променено, но няма и нужда, при положение, че тежащата над 2.6 тона лимузина се задвижва от 6.75-литров V12 мотор с 460 к.с., съчетан с 6-степенна автоматична трансмисия.", "date": "2018.04.21", "title": "Българска тунинг компания разкраси модел на \"Ролс-Ройс\""}
{"url": "https://www.dnevnik.bg/sport/2018/04/21/3166949_sled_edin_chas_strahoten_tenis_grigor_dimitrov_se/", "text": "Григор Димитров допусна единадесета загуба срещу световния №1 Рафаел Надал и отпадна в полуфиналите на първия голям турнир на червени кортове през 2018 г. - мастърса в Монте Карло. Българският тенисист показа страхотен тенис в първия един час на двубоя, но не успя да задържи нивото и отстъпи с 4:6, 1:6. Димитров беше абсолютно равностоен на хегемона на червените кортове в първата част. Българинът беше много стабилен от дъното на корта и не отстъпваше в продължителните размени от основната линия - както от форхенд, така и от бекхенд. Въпреки че поведе с 3:0, Надал не успяваше да вземе обичайното си надмощие. Това го накара да бъде максимално агресивен, което доведе до нетипични за него пропуски. Димитров бързо навакса изоставането си и даде заявка да окаже сериозна съпротива на десеткратния шампион в Монте Карло. Началният удар обаче се оказа ахилесовата пета на българина в този мач. Освен че не си помагаше с първи сервиси - само 56% в първия сет, той допусна цели пет двойни грешки в тази първа част. Две от тях дойдоха в най-лошия възможен момент - когато световният №5 сервираше за оставане в света при 4:5. Надал се възползва от ситуацията и реализира втори пробив, който му осигури спечелването първата част. Във втория сет Димитров беше бледа сянка на тенисиста, който създаде огромни трудности на лидера в световната ранглиста в първия един час. Непредизвиканите грешки от ракетата на българина заваляха с пълна сила. Той не спечели нито една точка в първите си две подавания и допусна два пробива на нула, въпреки че вкара цели 85% от първите си сервиси. Шампионът от финалите на АТП спря серията на Надал за 1:5. След още един гейм на нула обаче носителят на 16 титли от Големия шлем сложи точка на спора след 91 минути игра и се класира за 12-ия си финал в Монте Карло. Димитров завърши мача с 39 непредизвикани грешки - 16 от форхенд, 18 от бекхенд и пет двойни, при само девет печеливши удара. Надал пласира шест уинъра, но направи почти два пъти по-малко непредизвикани грешки - 21, 15 от които в първия сет. Българският тенисист спечели само 11 точки във втория сет, в който 20 от 26-те точки на лидера в световната ранглиста дойдоха след непредизвикани грешки на съперника. Надал записа четвърта поредна победа срещу Димитров и тринадесети последователен успех на червени кортове. Испанецът се намира в серия от 34 поредни спечелени гейма на любимата си настилка. В опит да спечели 11-ата си титла в Монте Карло Надал ще се изправи срещу победителя от мача между Александър Зверев и Кей Нишикори. Ако триумфира в княжеството, световният №1 ще изравни рекорда на Новак Джокович от 30 трофея в турнирите от сериите \"Мастърс\". Димитров приключва най-доброто си участие в Монте Карло с 360 точки за световната ранглиста. Той ще остане под №5 в световната ранглиста, но ще се доближи само на 45 точки от четвъртия Марин Чилич. Следващата седмица българският тенисист ще участва в турнира от категория \"АТП 500\" в Барселона. Той ще почива в първия кръг като поставен под №2, а първият му съперник ще е победителят от мача между Филип Колшрайбер и Жил Симон. Хронологията на мача (гейм по гейм)", "date": "2018.04.21", "title": "След един час страхотен тенис Григор Димитров се срина срещу Надал"}
{"url": "https://www.dnevnik.bg/bulgaria/2018/04/21/3166970_sluchaiat_s_jeliaz_andreev_niama_da_dovede_do_promiana/", "text": "Случаят на Желяз Андреев, чиято екстрадиция поиска САЩ и доведе до протести в негова защита в страната и в Лондон, няма да доведе до преразглеждане на договора за екстрадиция с Америка. Това са отговорили от Министерството на правосъдието на \"Икономист\", информира специализираният правен сайт  news.lex.bg Щатски съд търси Андреев във връзка  с водено разследване от властите във Флорида  срещу 11 души по обвинения, че са нарушили ембаргото за търговия със Сирия.  Петима от тях  - Желяз Андреев, Михаела Ненова, Любка Христова, Искрен Георгиев и Иван Сергиев, са българи. Американските власти поискаха екстрадицията и на другите четирима български граждани.  Прокуратурата обаче обяви, че няма да иска задържането им под стража  докато тече производството по екстрадиция като главният прокурор се позова на мотивите на определението на първоинстанционния съд, който  отказа да остави в ареста Андреев . От 2013 г. досега България е екстрадирала 7 българи по искане на Америка, показват данните на оглавяваното от Цецка Цачева министерство. \"Обратен процес - от САЩ към България, няма\", каза преди дни вицепремиерът и министър на отбраната Красимир Каракачанов. За сравнение след опита за преврат в Турция, България е предала на южната ни съседка четирима души - двама през 2016 г. и двама през 2017 г. Не са предавани български граждани.", "date": "2018.04.21", "title": "Случаят с Желяз Андреев няма да доведе до промяна в договора със САЩ"}
{"url": "https://www.dnevnik.bg/politika/2018/04/21/3166976_cvetanov_otgovori_na_radev_ne_sme_v_politikata_za_da/", "text": "Политическите спорове трябва да бъдат за политики, а не да са на полето на личните нападки. Не сме влезли в политиката, за да водим махленски дебати\". С тези думи зам.-председателят на ГЕРБ и лидер на парламентарната група на партията Цветан Цветанов продължи задочната словесна битка с президента Румен Радев, която бе подновена след Консултативния съвет за национална сигурност. Цветанов коментира темата във Вършец на Шестата политическа академия на ГЕРБ - жени. Форумът е посветен на политическата толерантност, консенсуса в хода на българското председателство на Европейския съюз, фалшивите новини и езика на омразата. Между ГЕРБ и Радев се размениха остри реплики, след като първо държавният глава намекна, че трябва \"повече светлина\" за обществените поръчки на управляващите. Те пък отговориха след заседанието на Консултативния съвет за национална сигурност, че им е дадено за подпис становище, изготвено в президентството, за Сирия и Украйна - крайно несъвместимо с геополитическата ни ориентация към НАТО и ЕС. Радев пък определи  Цветанов като функционално неграмотен . Словестните престрелки между втория в ГЕРБ и президентът са отдавна. Колко пъти могат да се спречкат Радев и Цветанов само за пет дни четете  тук . \"Не трябва в никакъв случай да допускаме заиграването със страховете на хората. Не трябва в никакъв случай да се държим безотговорно и да налагаме поведение, което може да води само до разделение, заяви днес Цветанов. \"И когато се водят политическите спорове, аз смятам, че те трябва да бъдат част от политическия живот на страната, но най-важното е, когато водим политическите спорове, те да бъдат за политики, а не да бъдат на полето на личните нападки, защото личните нападки са за тези, които не трябва да бъдат в политиката. Личните нападки са за тези, които нямат подобно поведение, което трябва да бъде олицетворението на нацията. Не може подобни политици да излизат и да отправят лични нападки. Силата обаче в ответната страна е да запази хладнокръвие, да запази самообладание, защото аз или колегите, или всички вие не сме влезли в политиката, за да водим махленски дебати. Ние сме влезли в политиката, за да решаваме проблеми\", каза още той, цитиран от Би Ти Ви. Цветанов коментира и темата \"отбрана\", по която също имат разногласния с държавния глава. \"Може би дебатът, който беше провокиран на Консултативния съвет просто не даде възможност президентът да отговори аргументирано на всички тези въпроси, защото нямаше смислено обяснение как всъщност в един служебен кабинет се взема решение за превъоръжаването и приключване процедурата за избор на закупуване на нови самолети.\" До момента във връзка с председателството на страната ни са организирани хиляда мероприятия с участието на десет хиляди делегати, а оценката за организацията е много добра, каза вторият в ГЕРБ. Въпреки това според него \"провалът на председателството\" била първа опорна точка на опозицията.", "date": "2018.04.21", "title": "Цветанов отговори на Радев: Не сме в политиката, за да водим махленски дебати"}
{"url": "https://www.dnevnik.bg/kultura/2018/04/21/3164468_otkus_ot_filosofiia_v_budoara_na_markiz_dyo_sad/", "text": "Пълното издание на \"Философия в будоара\" от Маркиз дьо Сад за пръв път на български. Във времената на лудост след Френската революция, когато революционният стремеж към равенство е опорочен и Париж е наводнен с кръв, се ражда богочовекът на Маркиз дьо Сад. Свободният човек, който не отговаря пред никого и чийто морален упадък е единствено стремежът му да счупи оковите на обществото. Обвиняваният в поквара, безочливи сексуални вкусове, уклон към порнографията и подкопаване на закона философ създава своята \"Философия в будоара\" – най-мощния бунт срещу тесногръдието на религията, политическото лицемерие и привидната добродетел. ТОМ ПЪРВИ Майките ще препоръчат четивото на дъщерите си Към вас, развратници Сластолюбци на всякаква възраст и от всякакъв пол, тази творба е за вас: хранете се с принципите ѝ, те поощряват вашите страсти, а точно онези страсти, с които бездушни лъжливи моралисти ви плашат, са всъщност само средствата, които природата използва, за да накара човека да прозре намеренията ѝ спрямо него; слушайте единствено тези очарователни стремления; само техният орган е този, който трябва да ви отведе до щастието. Похотливи дами, нека сластолюбивата Дьо Сент-Анж ви бъде пример; и като нея презирайте всичко, което възразява срещу върховните закони на удоволствието, водили я цял живот. Девойки млади, предълго оковавани в абсурдните и опасни вериги на измислената добродетел, на противната религия, бъдете като пламенната Йожени; унищожете, стъпчете с нозе бързо като нея всички смехотворни правила, наложени от глупави родители. А на вас, любезни развратници, които още от младостта си нямате други задръжки и други закони освен собствените ви прищевки, нека циничният Долмансе ви бъде за подражание; стигнете също толкова далеч, ако подобно нему желаете да извървите всички пътища, осеяни с цветя, начертани пред вас от похотта; в школата му научете, че единствено при разгръщане пределите на своите вкусове и фантазии, че само като жертвате всичко в името на сластта, злощастното същество, познато под името човек, захвърлено пряко себе си в този печален свят, може да посее няколко рози сред тръните на живота. ПЪРВИ ДИАЛОГ Госпожа Дьо Сент-Анж, кавалер Дьо Мирвел Г-ЖА ДЬО СЕНТ-АНЖ: Здравей, братко. Къде е господин Долмансе? КАВАЛЕРЪТ: Ще дойде точно в четири часа и понеже вечеряме в седем, както виждаш, ще имаме предостатъчно време за приказки. Г-ЖА ДЬО СЕНТ-АНЖ: Знаеш ли, братко, донякъде се разкайвам за проявеното любопитство и всички неприлични планове за днес. Честно казано, приятелю, ти си прекалено снизходителен, понеже колкото по-разумна трябва да бъда, толкова повече проклетият ми ум се бунтува и развращава, а ти ми прощаваш всичко и това само ме разглезва... На двадесет и шест години трябваше да съм вече смирена и благочестива, а продължавам да съм най-покварената жена... Представа нямаш какво си мисля, приятелю, какво бих искала да направя. Смятах, че ако се задоволявам само с жени, ще се укротя; че желанията, съсредоточени в женското ми лоно, няма да ме тласкат повече към вас, мъжете; измамни надежди; удоволствието, от което исках да се лиша, все по-буйно връхлиташе ума ми и разбрах, че когато като мен си роден за разврат, е безсмислено да си надяваш окови, понеже страстните желания скоро ги строшават. Аз, скъпи мой, в крайна сметка съм непонятна твар; обичам всичко, забавлявам се по всевъзможни начини; но признай, братко, не е ли крайно своенравно от моя страна, че искам да се запозная с този необикновен Долмансе, който през живота си, разправят, не се е възползвал от жена както обичаят повелява, и понеже е содомит по природа, не само обожествява своя пол, но и отстъпва пред нашия единствено с уговорка да му отдадем онези си прескъпи прелести, в които е свикнал да обладава мъжете? Знаеш ли, братко, какъв необикновен копнеж имам: искам да съм Ганимед на този нов Юпитер, искам да се наслаждавам на вкусовете му, на лъстта му, искам да съм жертва на прищевките му, нали знаеш, скъпи, че до днес съм се отдавала по този начин единствено на теб, и то от благоразположение, или пък на някого от слугите, от когото съм била обслужвана така, единствено заради интереса му да си платя; но днес съм водена не от снизхождение или пък каприз, а само от желанието си... Съзирам между начините, по които съм била подчинявана, и тези, по които ще ме подчинят на тази необичайна натрапчива мисъл, една недоловима разлика и искам да я опозная. Умолявам те, опиши ми твоя Долмансе, нека хубаво си го представя, преди да е дошъл; знаеш, че за кратко го срещнах онзи ден в един дом, където бях в компанията му само няколко минути. КАВАЛЕРЪТ: Сестричке, Долмансе скоро навърши тридесет и шест; висок е, с прекрасно лице, с жив и одухотворен поглед, но чертите му излъчват, въпреки волята му, известна острота и някаква жестокост; притежава най-хубавите зъби на света, определена мекота в стойката и в движенията, несъмнено поради навика така често да се превръща в жена; безкрайно елегантен е, с хубав глас, притежава дарования, но най-вече извънредно философски дух. Г-ЖА ДЬО СЕНТ-АНЖ: Не вярва в Бог, надявам се. КАВАЛЕРЪТ: Но какво говориш! Той е най-известният атеист, най-неморалният човек... Ооо! Олицетворение на найпълната и завършена поквара, най-греховният и зъл човек, който би могъл да съществува на света. Г-ЖА ДЬО СЕНТ-АНЖ: Как ме възбужда всичко това! Ще полудея по този мъж. А какви са предпочитанията му, братко? КАВАЛЕРЪТ: Познаваш ги! Удоволствията на Содом са му скъпи, без разлика дали ги дава, или получава; за насладите си държи само на мъже и ако понякога все пак се съгласява да опита с жените, то е само при условие че те са достатъчно любезни да сменят пола си с неговия. Говорих му за теб, предупредих го за намеренията ти; приема ги и на свой ред държи да знае условията на уговорката. Предупреждавам те, сестричке, ще ти откаже твърдо, опиташ ли се да го въвлечеш в нещо друго: \"Онова, което съм съгласен да направя със сестра Ви – заяви ми той, – е волност... забежка, с каквато човек се омърсява рядко и безкрайно предпазливо\". Г-ЖА ДЬО СЕНТ-АНЖ: Омърсяване!... Предпазливост!... Обичам до полуда словата на тези мили хора! И ние жените помежду си използваме подобни крайни думи. Също като тези те доказват дълбокия ужас, който ги пропива за отхвърлящите общоприетата вяра... Е? Кажи ми, скъпи, той бил ли е с теб? С прелестната си снага и твоите двадесет години струва ми се, че лесно ще привлечеш подобен мъж! КАВАЛЕРЪТ: Изобщо няма да крия от теб лудориите ми с него: прекалено си умна, за да ги осъждаш. Всъщност аз харесвам жените и се отдавам на тези непривични вкусове само когато някой приятен мъж настоява. Но тогава не отказвам нищо. Далеч съм от глупавото високомерие, което кара нашите вятърничави младоци да смятат, че трябва да отвръщат с удари на пръчка при подобни предложения; нима човекът е господар на вкусове си? Можем да съжаляваме онези с особените щения, но никога да ги обиждаме: прегрешението им е дело на природата; те не са виновни, че са се появили на света с различни наклонности, така както ние нямаме вина, че сме се родили куци или със съвършено тяло. Впрочем, когато някой мъж иска да ви се наслади, казва ли ви нещо неприятно? Несъмнено не; прави комплимент; защо тогава да му отвръщате с ругатни или обиди? Само глупаците мислят така; разумният мъж никога няма да каже по този въпрос нещо, различно от мен, ала светът е пълен с жалки глупаци, които мислят, че изневеряват на същността си, когато някой им признае, че ги намира подходящи за удоволствие. Разглезени от жените, неизменно ревниви към всичко, което може би нарушава правата им, те си въобразяват, че са едни донкихотовци на тези така традиционни права, и нападат онези, които не признават всемогъществото им. Г-ЖА ДЬО СЕНТ-АНЖ: Ах, приятелю, целуни ме! Нямаше да си мой брат, ако мислеше различно; но умолявам те, разкрий малко подробности за физиката на този мъж и за удоволствията му с теб. КАВАЛЕРЪТ: Господин Долмансе научил от един мой приятел за великолепната мъжественост, с която знаеш, че съм надарен, и накарал маркиз Дьо В... да ме покани на вечеря. Там трябваше да покажа какво притежавам; отначало любопитството сякаш беше единствен подтик; красивият задник, който обърнаха към мен с молбата да му се насладя изцяло, ме накара скоро да разбера, че единствено предпочитанието беше причината за това изпитание. Предупредих Долмансе за всички затруднения на начинанието; нищо не го плашеше. \"Предавам се пред ударите на тарана – рече ми той, – и Вие дори няма да се окичите със славата, че сте най-страшният сред мъжете, прониквали в задника, който Ви предлагам!\" Маркизът не се отделяше от нас; окуражаваше ни, като стискаше, мачкаше и целуваше всичко, което ние разголвахме. Бях готов... но попитах дали поне малко да не го предразположа. \"Не го правете! – нареди маркизът. – Ще отнемете наполовина сладострастията, които Долмансе очаква от Вас; той иска да го разпорите... иска да го разкъсате.\" \"Ще бъде задоволен!\" отвърнах аз и потънах на сляпо в зейналата бездна... Може би си мислиш, сестричке, че срещнах голямо затруднение?... Нищо подобно; копието ми, каквото е голямо, потъна безпрепятствено, достигнах дъното на недрата му, без дяволът дори да издаде, че е почувствал нещо. Отнасях се с Долмансе приятелски; прекомерното наслаждение, което изпитваше, трепетът и милите му думи скоро доведоха и мен до върховно щастие и се излях в него. Едва се бях отдръпнал, когато Долмансе се обърна към мен разрошен и червен като вакханка: \"Виждаш ли до какво състояние ме докара, скъпи кавалере? – каза той, преди да ми покаже твърд и щръкнал свредел, много дълъг и поне шест пуса дебел. – Моля те, умолявам те, любов моя, съгласи се да ми послужиш като жена, след като беше мой любовник, за да мога да кажа, че в твоите обятия съм вкусил всички удоволствия на страстта, така скъпи на сетива ми\". И тъй като не изпитвах притеснения нито в едното, нито в другото, се съгласих; маркизът свали долните си дрехи пред очите ми и помоли да бъда още мaлко мъж с него, докато ставах жена на приятеля ми; с него се отнесох също като с Долмансе, а той ми връщаше стократно тласъците, с които сам дарявах третия ни другар, и скоро изстреля дълбоко в мен вълшебния еликсир, с който аз почти в същото време наводних Дьо В... Г-ЖА ДЬО СЕНТ–АНЖ: Трябва да си изпитал върховно удоволствие между двамата, братко; казват, че било неземно. КАВАЛЕРЪТ: Дума да няма, ангел мой, наистина е найдобрата поза; но каквото и да се говори, това е своенравие, което не предпочитам пред насладите с жените. Г-ЖА ДЬО СЕНТ-АНЖ: Прекрасно, любими, защото днес, за да възнаградя любезната ти услужливост, ще предоставя на твоите страсти целомъдрена девойка, по красива и от Амур6. КАВАЛЕРЪТ: Какво! Заедно с Долмансе... каниш жена в дома си? Г-ЖА ДЬО СЕНТ-АНЖ: Става дума за обучение; запознах се с това момиче миналата есен в манастира, докато мъжът ми се лекуваше на минерални бани. Нищо не направихме там, на нищо не се решихме, твърде много очи ни дебнеха, ала си обещахме да се срещнем при възможност; единствено за да удовлетворя този натрапчив копнеж се запознах със семейството ѝ. Нейният баща е свободомислещ развратник... прелъстих го. Е, красавицата ще дойде, чакам я; ще прекараме два дни заедно... два прекрасни дни; ще използвам по-голямата част от времето да пообразовам младото момиче. С Долмансе ще вкараме в хубавата ѝ главица всички принципи на най-разюзданото сластолюбие, ще я разпалим с нашите пламъци, с нашите желания и понеже искам към теорията да добавя и малко практика – да разгърнем нагледно думите си, съм определила теб, братко, да откъснеш миртата на Цитера, а Долмансе – розите на Содом. А аз ще изпитам едновременно две удоволствия – да се насладя лично на тези престъпни чувствени наслади, а в същото време да предавам уроци и внушавам предпочитания на милата невинна душа, хванала се в мрежите ни. Е, кавалере, този план достоен ли е за моето въображение? КАВАЛЕРЪТ: Само то би могло да го роди; божествен е, сестричке, и аз ти обещавам да изпълня великолепно сладката роля, която си ми отредила. Ах, палавнице, как ще се насладиш на удоволствието да образоваш това дете! Какви прелестни преживявания те чакат, докато я развращаваш, докато задушаваш в тази млада душа всички кълнове на добродетелта и вярата, които сеят в нея монахините! Честно казано, това е прекалено покварено за мен. Г-ЖА ДЬО СЕНТ-АНЖ: Не се съмнявай, че нищо няма да спестя, за да я развратя, да унищожа и да преобърна в нея всички лъжливи принципи на морала, с които може би вече е съвсем зашеметена; искам с два урока да я направя разюздана, безбожна... и разпътна като мен. Предупреди Долмансе, разкажи му всичко още щом пристигне, та отровата на безнравствеността му, която заедно с него ще влеем в това младо сърце, да изкорени мигновено всички кълнове на благочестието, които без нас биха могли да израстат в него. КАВАЛЕРЪТ: Невъзможно е да се намери по-подходящ човек: безбожието, безнравствеността, безчовечието и развратът се леят от устата на Долмансе също както някогашното чувствено миро от устата на прочутия архиепископ на Камбре; той е най-изкусният прелъстител, най-поквареният мъж, най-опасният... Ах, скъпа приятелко, нека само ученичката откликне на грижите, положени от учителя, и ти гарантирам, че скоро ще е погубена. Г-ЖА ДЬО СЕНТ-АНЖ: Няма да отнеме много време с предразположението, което долових у нея... КАВАЛЕРЪТ: Но я ми кажи, скъпа сестро, изобщо ли не се страхуваш от родителите ѝ? Ами ако девойчето се разприказва, когато се върне у дома? Г-ЖА ДЬО СЕНТ-АНЖ: Не се притеснявай, съблазних бащата... той е мой. Трябва ли най-сетне да ти призная? Отдадох му се, за да си затвори очите; не знае за кроежите ми, но не би посмял да се рови. В ръцете ми е. КАВАЛЕРЪТ: Похватите ти са ужасни! Г-ЖА ДЬО СЕНТ-АНЖ: Такива трябва да са, за да действат. КАВАЛЕРЪТ: Е, хайде, разкажи ми, моля те, за тази млада особа. Г-ЖА ДЬО СЕНТ-АНЖ: Нарича се Йожени, дъщеря е на някой си Дьо Мистивал, един от най-богатите търговци в столицата, около тридесет и шест годишен; майката е на около тридесет и две, а малката е на петнадесет. Дьо Мистивал е развратен точно колкото жена му е благочестива. А Йожени, приятелю, напразно ще се мъча да ти я обрисувам: четката ми е бездарна за това; достатъчно ти е да знаеш, че нито аз, нито ти сме виждали подобна прелест на света. КАВАЛЕРЪТ: Щом не можеш да я обрисуваш, загатни поне нещо, та като знам донякъде какво да очаквам, да изпълня по-добре въображението си с представата за идола, на който ще се принеса в жертва. Г-ЖА ДЬО СЕНТ-АНЖ: Добре, приятелю, кестенявите ѝ коси, които едва се обхващат с ръце, стигат до бедрата ѝ; притежава ослепително бяло лице с почти орлово носле, с очи пламенни и черни като абанос!... О, приятелю, не е възможно да устоиш на този поглед... Дори не можеш да си представиш тези очи какви глупости са ме карали да правя. Ако пък видиш хубавите вежди, които ги увенчават... изписаните клепачи, които ги обрамчват! Устата ѝ е мъничка, а зъбите – великолепни, и всичко това е така свежо! Една от прелестите ѝ е елегантният начин, по който красивата ѝ главица стои на раменете, и благородната осанка, когато се обърне. Йожени е по-едра за възрастта си; човек спокойно би ѝ дал седемнадесет години; снагата ѝ е модел за елегантност и финес, гръдта – прекрасна... несъмнено двете най-красиви цицки!... Едва ще изпълнят шепата ти, но са тъй нежни... тъй свежи... тъй бели! Двадесет пъти си изгубих ума, докато ги целувах! Ако пък беше видял как се оживява под милувките ми... как двете ѝ огромни очи ми разкриваха състоянието на душата ѝ! Приятелю, за останалото нищо не зная. Ако обаче съдя по онова, което вече съм видяла, на Олимп никога не е имало богиня, която да се мери с нея. О, ето, чувам я... остави ни; излез през градината, за да не я срещнеш, и се върни в уречения час. КАВАЛЕРЪТ: Картината, която току-що описа, ти гарантира точността ми. О, небеса! Да изляза... да те оставя, когато съм в такова състояние! Сбогом... целувка, една целувка, сестричке, за да ми държи поне дотогава. (Тя го целува, погалва копието му през панталона и младият мъж забързано излиза.)", "date": "2018.04.21", "title": "Откъс от \"Философия в будоара\" на Маркиз дьо Сад"}
{"url": "https://www.dnevnik.bg/analizi/2018/04/21/3166983_radev-_tragicheskoto_tvorenie_na_borisov/", "text": "Дневник\" публикува анализа от  Портал \"Култура\" . Бойко Борисов се развива като трагически персонаж в българския политически живот. Трагедията е жанр, в който героите се самоунищожават, водени от слепите сили на собствените си страсти. Изборът, който превръща Едип в цар и велик владетел, води и до неговото падение. Стратегията, която даде на Борисов трети мандат, е това, което най-вероятно ще доведе до неговото падане от власт и възхода на Радев. Наистина парадоксално е как един аутсайдер в политиката като Радев, който не изглежда особено сръчен в нея, успя не само да стане президент, но и да започне да променя дневния ред на страната. На последния консултативен съвет при президента тази промяна започна да добива и по-конкретни очертания: някои от участниците – Цветан Цветанов, например – са останали с впечатлението, че става дума дори за постепенно извеждане на страната от ЕС и НАТО. Как се стигна дотук? Отговорът не е в силата на БСП, световните тенденции или някаква магическа харизма на Радев, а в тактическите лавирания на Борисов. Ето и основните Борисови политики, които доведоха до възхода на Радев: : Борисов се представя за \"балансьор\", което означава, че той трябва да е винаги в центъра. Има рационалност в такава стратегия, обоснована в теоремата за \"средния избирател\". Проблемът на Борисов е, че в настоящия парламент ГЕРБ не е в центъра, а е в проевропейския край на политическия спектър. Всички останали са или русофилски формации, или амбивалентни спрямо ЕС и НАТО. Заради това  \"балансьор\" всъщност е Радев, а Борисов е само  балансьор. Колкото повече медиите и самият Борисов славят политиката на \"балансиране\", толкова повече те наливат вода в мелницата на Радев. И уж Пеевската медийна машина работи за ГЕРБ, но вече всъщност им е изкопала трапа с прогноза, че те сами ще се срутят в него.   : Политиката на \"балансиране\" имаше смисъл, когато вдясно от ГЕРБ беше Реформаторският блок с еднозначната си евроатлантическа позиция. Тогава Борисов можеше да си позволи да лавира в \"центъра\" и да се обажда ту на Москва, ту на Брюксел. Но за да си спести критиките за корупция, той не само инвестира в разбиването на традиционното дясно с кооптирането на Кунева, Москов и Лукарски, но започна – чрез присъдружните си медии – активно да дискредитира и неговите идеи и говорители. Така на терена остана само една огромна кохорта от бивши кадри на БКП и службите, които заляха ефира с комунистическите си спомени, фантазми и надежди за реванш. Ако човек се вгледа в \"експертите\" ни по сигурността, например, ще остане с впечатление, че още сме член на Варшавския договор. Ето така се стигна до парадоксалната ситуация, в която нашата уж \"балансирана\" позиция по случая \"Скрипал\" се оказа всъщност руската позиция. За Сирия пък Радев влезе в ролята на \"балансьор\", като критикува официалните становища на правителството, НАТО и ЕС отново от руска гледна точка (БСП беше още по на изток и от Радев, а \"Атака\" направо отиде в Крим). Борисов усеща, че Радев издърпва \"балансьорското\" килимче изпод него, и затова прибягва (съзнателно или не) до един трик: Цветан Цветанов все по-системно влиза в ролята на ерзац традиционна десница и започва да говори така, както тя би трябвало да се позиционира. Този трик няма да мине обаче, защото никой не вярва, че Цветанов е достатъчно различен и автономен спрямо Борисов. Тоест Борисов не може да е балансьор между две свои партийни инкарнации. А и цялото усилие да се дискредитира традиционната десница сега може да допринесе единствено за дискредитирането на самия Цветанов, натоварен да играе нейната роля. Общественият дискурс е вече форматиран да представя в негативна светлина еднозначните проевропейски позиции.  Дискредитирането на десницата вървеше ръка за ръка с венцехвалене на патриотично-консервативните формации. ГЕРБ се надяваше да \"опитоми\" тази енергия и да я използва за мирни цели. В един от безсмъртните си филми Чарли Чаплин трябваше да духне през една тръба хапче в устата на болен кон. Конят обаче духна пръв. Така се получи и с ГЕРБ, които глътнаха доста голям консервативно-патриотичен хап и стигнаха дотам, външната политика на страната да съвпадне с позицията на Волен Сидеров. Нещо повече – БСП решиха да не останат по-назад и чрез Корнелия Нинова се трансформираха в изрядна консервативно-патриотична формация от типа на \"Атака\". И докато Борисов си мислеше, че \"балансира\" между Меркел и Орбан, Радев се настани между него и БСП и стана реалният балансьор между консервативно-патриотичното и остатъците на проевропейското в ГЕРБ.    ГЕРБ умишлено раздухваха параноични страхове – с бежанците, кризата в Сирия, възможността за ядрена война – с една проста калкулация: има ли криза, хората искат стабилно правителство. Обаче тези страхове тласнаха страната силно в патриотично-консервативна посока и допринесоха за позиционирането на Радев в средата между ГЕРБ, крайните националисти и откровените параноици.    Целта на Борисов винаги е била антикорупционните органи (съд, прокуратура, агенции) да не засягат високите етажи на управлението, а да работят в синхрон с тях. Поради тази политика обвинени и подсъдими по правило се оказват опозиционери, неудобни на властта или просто хора без политически чадър. За да се постигне този резултат, Борисов сключи \"сделка\" през 2015 г. (с конституционните поправки). Той гарантира абсолютната безконтролност на прокуратурата, а тя пък се ангажира да спазва червените линии спрямо топ-управляващите и присъдружните им олигарси (които ту имат, ту нямат медии). Тази сделка действа и досега, но в момента, в който ГЕРБ започне да изглежда слаб, тя може да бъде развалена по отношение на Борисов и близкото му обкръжение. За своята легитимност антикорупционната машина има нужда от високопрофилна жертва от управляващите – Захариева беше спомената от Цацаров, а Цветанов вече е минавал по този път. С други думи, както Костинбродската афера показа, прокуратурата бързо сменя лоялността си при промяна на политическата среда. В тесен смисъл трагическото падение на Борисов с висока вероятност ще бъде свързано с някакъв костинбродски прокурорски обрат. Радев подготвя почвата за този обрат, като се възползва от правото на всеки новодошъл в политиката на една година антикорупционна слава. Досега той не е дал заявка, че ще тръгва да променя   – не е заел позиция нито по КТБ, нито по афери като ЦУМ-гейт, нито по квази медийни монополи и други срасналости. Но говоренето му може да се окаже достатъчно за смяна на управляващите. Трагедията на Борисов - трагедия на България Част от умелостта на един политик е да превърне частната си трагедия във всеобща. Дотук Борисов винаги е успявал да го направи и да убеди хората, че падането му от власт ще е край на евроатлантическия път на страната. Българите са разумни и като цяло не биха изтървали европейското питомно заради евразийското диво. Но когато традиционната десница критикуваше Борисов, че се заиграва твърде много с Русия (покрай \"Белене\", \"Южен поток\" и т.н.), той убеждаваше всички, че хитрото яре от две майки суче. В днешната ситуация Радев влезе в ролята на ярето, което обещава да суче даже още повече от Русия, без да излезе от ЕС. А Борисов е на път да влезе в ролята на лъжливото овчарче, което вика помощ заради вълк, който само е вкарало в кошарата. Нашата аграрна политическа реалност като че ли не е податлива за описание чрез високия жанр на трагедията. Но партийните боричкания и надхитряния днес са в състояние да направят голяма беля – да маргинализират страната в ЕС и НАТО, и да я отклонят от геополитическата орбита, която е безспорно полезната за нея. А това би било историческа грешка и пример за самоделно произведена трагедия, при която идентичността, страстите и хитрините на един герой стават причина не само за неговия провал, а и за този на цялото общество. Дали Борисов ще успее да избегне такъв провал, като се преизмисли отново – предстои да видим. Но ако продължи да настоява на \"балансьорската\" идентичност, която си изгради след 2015 г., много вероятно е доктор Борисов да се окаже в ролята на доктор Франкенщайн. И да стане жертва на собственото си произведение", "date": "2018.04.21", "title": "Радев - трагическото творение на Борисов"}
{"url": "https://www.dnevnik.bg/morski/2018/04/21/3166985_produljava_premahvaneto_na_nezakonni_obekti_v_slunchev/", "text": "Наемателят на морски плаж Слънчев бряг-север доброволно разчисти още незаконни преместваеми обекти, които не отговарят на одобрената от Министерството на туризма схема за разполагането им, съобщи ведомството. Разрушен е ресторант Stela di marre, който е с площ 400 кв. метра и се намира в пространството пред хотел \"Белвю\". В края на миналата седмица на същата ивица бяха разчистени още преместваеми обекти, които са в нарушение - Bubles бар&ресторант, заемащ около 400 кв. метра пред хотел \"Гларус\" и в близост до хотел \"Чайка\". През февруари министър Николина Ангелкова инспектира същия плаж, за да се установи дали са премахнати незаконните преместваеми обекти. Проверката констатира, че наемателят съвестно спазва ангажиментите си и е съборил над 190 незаконни обекта. През ноември 2017 г. доброволно бяха съборени над 50 незаконни магазина с обща площ над 1200 кв. метра на алеята на плаж Слънчев бряг-север по силата на договора на наемателя с Министерството на туризма. Причината бе, че площта им, останала още от прекратената концесия, надвишава одобрената от министъра на туризма схема. Сред тях бяха магазини от страната на плажа на алеята пред хотел \"Глобус\" и съоръжение за бънджи, магазини за дрехи и обувки пред хотели \"Гларус\" и \"Чайка\", както и обекти около хотел \"Хевън\" и \"Кариби бар\", пред хотел \"Ларго\", \"Астория\", хотел \"Дюн\" и \"Виктория палас\". Тяхното премахване бе отложено заради започналия активен сезон. Министър Ангелкова прекрати концесията на плаж Слънчев бряг-север, защото имаше над 8 хил. кв. метра обекти, които надхвърляха одобрената от нея схема. Проверките за изрядността на стопаните на плажовете ще продължат много активно и това лято съвместно с останалите контролни институции, предупреждава министерството.", "date": "2018.04.21", "title": "Продължава премахването на незаконни обекти в Слънчев бряг"}
{"url": "https://www.dnevnik.bg/politika/2018/04/21/3166981_deputatite_podgotviat_speshno_nov_zakon_za_futbolnoto/", "text": "Депутатът от Национален фронт за спасение на Българив (НФСБ) в групата на \"Обединени патриоти\" и председател на парламентарната Комисия по въпросите на децата, младежта и спорта Славчо Атанасов каза, че депутатите подготвят спешно нов Закон за футболното хулиганство. \"В парламентарната Комисия по въпросите на децата, младежта и спорта, съвместно с Министерството на младежта и спорта работим върху новите текстове вече близо 6 месеца. Зачестилите инциденти и последният случай с ранената служителка на МВР обаче, показа, че въвеждането на новите разпоредби трябва да станат факт в най-скоро време\", каза той, цитиран от преснцетъра на НФСБ. По време на  срещата между \"ЦСКА\" и \"Левски\" в сряда, завършила 2:2 , полицай беше ранен заради хвърлена бомбичка. В резултат 24-годишната жена претърпя спешна операция. \"Законът предвижда ясно разписване на отговорностите на всеки един участник при организирането на спортните мероприятия. Няма да допуснем размиването на отговорностите\", коментира Атанасов. \"Не откриваме топлата вода - проучихме и сме ползвали изключително опита на Англия, Испания и Италия. Знаете, в Англия успешно се справиха с футболното хулиганство - днес там да отидеш на футболен мач е като да отидеш на театър, бащите спокойно водят децата си\", каза още председателят на парламентарната комисия по спорт. Един от вариантите, който се предвижда е  - така, както е в Англия. В петък Славчо Атанасов пое ангажимента до два месеца новият Закон за футболното хулиганство да бъде готов и бъде публикуван за обществено обсъждане. Ще се искат становища на футболни клубове, на клубове на феновете, на институции. Също така представителите на МВР, Министерството на младежта и спорта и народните представители от двете парламентарни комисии договориха краткосрочни и дългосрочни мерки, така че хулиганите да бъдат изгонени от футболните терени. \"Защото спортът не е война. И на терените няма място за бомбички или бой\", заяви Андреев. Сред краткосрочните мерки са поставяне на засилено полицейско присъствие и засилено претърсване. Сред дългосрочните, освен новият закон за футболното хулиганство, се предвижда нова наредба за сигурността на спортните обекти, въвеждане на възможности за проверка на самоличността на всеки един, който е закупил билет, както и промяна на наредбите за санкции на БФС. Преди дни най-големият полицейски сидикат - Синдикална федерация на служителите в МВР (СФСМВР),  настоя за спешни мерки срещу \"терора по стадиони и улици\" .", "date": "2018.04.21", "title": "Депутати ускоряват приемането на нов закон за футболното хулиганство"}
{"url": "https://www.dnevnik.bg/sport/2018/04/21/3167004_livurpul_izpusna_sigurna_pobeda_sreshtu_vduhnoveniia/", "text": "Ливърпул\" и \"Уест бромич\" изиграха драматичен и много интересен мач, който завърши 2:2. Първият двубой за кръга във Висшата лига можеше да мине със спокойна победа на червените, но вместо това \"дроздовете\" успяха да стигнат до точка. До 79-ата минута домакините от \"Уест бромич\" изоставаха с 0:2 след попадения на Дани Ингс и Мохамед Салах. Последваха попадения на Джейк Ливърмор (79) и Соломон Рондон, с които \"дроздовете\" измъкнаха равния резултат. В трети пореден мач след назначаването на временния мениджър Дарън Муур \"Уест бромич\" няма загуба след две равенства и една победа ( над \"Манчестър юнайтед\" ). Въпреки това \"дроздовете\" могат да изпаднат още в неделя, ако \"Суонзи\" спечели срещу \"Манчестър сити\". Червените запазват трето място в класирането със 71 точки. Отборът все още не си е гарантирал теоритично класирането в първите четири, след като води с осем точки пред петия \"Челси\". Заради предстоящия  полуфинал в Шампионската лига срещу \"Рома\"  Юрген Клоп направи много промени в състава си. Той остави на резервната скамейка Деян Ловрен, Роберто Фирмино, Трент Александър-Арнолд, Алекс Окслейд-Чембърлейн и Андрю Робъртсън. Рядък шанс за изява пък се отвори пред Дани Ингс, Алберто Морено, Рагнар Клаван и Джо Гомез. Само четири минути бяха нужни на червените, за да стигнат до гол. Изненадващият титуляр Дани Ингс се разписа от няколко метра, за да даде аванс на гостите. Садио Мане нахлу по левия фланг и центрира остро, Вайналдум само застъпи топката и за Ингс не беше никакъв проблем да я прати в мрежата. За централния нападател това беше първи гол във Висшата лига след 930 дни прекъсване. За последно Ингс се беше разписал през октомври 2015 г. срещу \"Евертън\". Играта на \"Ливърпул\" вървеше и до почивката отлични шансове се откриха отново пред Ингс, Салах, както и Джеймс Милнър. \"Уест Бромич\" нямаше отговор за действията на гостите и единствено в края на първата част успя да постави под напрежение вратаря Лорис Кариус. \"Дроздовете\" изпълниха поредица от корнери, при които заради високия ръст на играчите си имаха предимство. Въпреки това голове и опасности нямаше. След почивката хората на временния мениджър Дарън Муур тръгнаха по-смело в атака и опитаха да притиснат гостуващия тим. \"Уест Бромич\" вече изглеждаше по-опасен в предни позиции, но отново \"Ливърпул\" успя да се разпише. В 72-ата минута Мохамед Салах вкара след подаване на резервата Окслейд-Чембърлейн. Той получи топката в наказателното поле и хладнокръвно прехвърли вратаря Бен Фостър. За египтянина това беше 31-и гол от началото на сезона във Висшата лига. По този показател Салах се изравни с Алън Шиърър (1995-96), Кристиано Роналдо (2007-08) и Луис Суарес (2013-14), които също имат 31 гола в рамките на една кампания. С двата гола аванс всички в \"Ливърпул\" сметнаха, че мачът е спечелен и започнаха да играят много високомерно. Това помогна на домакините, които в 79-ата минута намалиха резултата с точно изпълнение на Джейк Ливърмор. Статичните положения отново се оказаха проблем за мърсисайдци и \"Уест бромич\" намали – 1:2. Юрген Клоп също усети опасността и пусна на терена Деян Ловрен вместо Мохамед Салах. Това обаче имаше обратен ефект, след като \"Ливърпул\" се дръпна в глуха защита и беше наказан. В 88-ата минута Соломон Рондон изравни резултата след ново статично положение. Крис Брънт центрира от свободен удар, а оставеният напълно непокрит Рондон я засече с глава – 2:2.", "date": "2018.04.21", "title": "\"Ливърпул\" изпусна сигурна победа срещу вдъхновения отбор на \"Уест бромич\""}
{"url": "https://www.dnevnik.bg/sport/2018/04/21/3167011_levski_vze_purvi_uspeh_v_purvenstvoto_ot_mesec_i/", "text": "След 46 дни без победа в Първа лига \"Левски\" надигра \"Верея\" с 2:0 пред празните трибуни на стадион \"Георги Аспарухов\". Двубоят се игра без публика заради наказанието след пострадалият полицай в дербито с ЦСКА през миналата седмица. В унисон с празните трибуни, играта на сините по никакъв начин не беше впечатляваща, но все пак с голове на Холмар Ейолфсон и Роман Прохазка, тимът взе трите точки. За последно \"Левски\" беше победил на 7 март, когато  надигра \"Черно море\" с 3:2 като гост . Последваха две равенства и четири загуби. Последната победа като домакин на тима пък беше на 18 февруари (преди 63 дни) срещу \"Ботев\", дошла след  автогол на защитника на плодивчани Пламен Димов . От началото на двубоя \"Левски\" доминираше срещу състава на гостите, който беше без голяма част от основните си футболисти. Дълго време обаче сините не успяха да стигнат до опасно положение пред вратаря на \"Верея\" Цинцарски. Когато пък това се случи стражът на тима от Стара Загора се представи на висота и спаси удар на Хали Тиам и Ейолфсон. Все пак в 41-ата минута \"Левски\" откри след точно изпълнение на исландеца. Той засече с глава хубаво центриране на Роман Прохазка. За Ейолсфсон това беше и първи гол с екипа на \"Левски\". През второто полувреме ситуацията не се промени драстично. Сините бяха по-активни и бързо успяха да вкарат втори гол. Неговият автор беше Роман Прохазка, който ознаменува силната си игра с попадение. Антонио Вутов получи хубаво подаване отляво, върна топката около дузпата към връхлитащия Прохазка и словакът удвои. Победата позволи на \"Левски\" да се върне на третото място в класирането, изравнявайки се по точки с \"Берое\" – по 54. Зелено-белите играят по-късно през деня с ЦСКА. \"Изиграхме добър мач, имахме много положения и заслужено спечелихме. Със сигурност можехме да спечелим по-убедително, но пропуските ни бяха доста. Все пак е добре, че създаваме положения, защото в някои мачове и това ни беше проблем\", каза след мача най-добрият в сините редици Прохазка. Словакът уточни, че в края на мача е имало отпускане в редиците на сините. \"Предстои ни мач с ЦСКА, който е много важен. Имаме два гола аванс, но видяхме, че те са много опасни, защото ни вкараха два гола за девет минути в последния ни двубой\", каза още словакът.", "date": "2018.04.21", "title": "\"Левски\" взе първи успех в първенството от месец и половина"}
{"url": "https://www.dnevnik.bg/photos/2018/04/21/3166879_fotogaleriia_siniata_gora/", "text": "Синята гора''се намира в Белгия, само на 30 минути от Брюксел. Оригиналното име на гората е \"Халеброс\", но заради невероятния синьо-лилав килим от цветя повечето местни хора я наричат ''Синята гора''. Всяка година за няколко седмици в средата на април между 250 и 300 хектара цъфтящи цветя образуват лилаво-син килим, придавайки магическо излъчване на горския масив.", "date": "2018.04.21", "title": "Фотогалерия: Синята гора"}
{"url": "https://www.dnevnik.bg/sviat/2018/04/21/3167013_avicii_edin_ot_nai-vliiatelnite_didjei_ne_e_pochinal/", "text": "Шведският диджей Тим Берлинг, известен под псевдонима Avicii не е починал от насилствена смърт. Това се разбра след като полицията в Оман съобщи, че не подозира наличието на престъпление при  смъртта на  един от най-популярните и влиятелни съвременни диджеи  в столицата на страната Маскат, съобщи шведският телевизионен канал Си Би Ти, цитиран от Би Ти Ви. \"Ние не подозираме престъпление. Разполагаме с цялата информация и знаем точно какво се е случило. Всичко ще бъде изнесено пред медиите\", съобщи полицията на султаната Оман. Диджеят почина на 28-годишна възраст. Той беше открит мъртъв в Маскат през деня на 20 април. Информация за смъртта на музиканта не беше дадена, но беше известно, че през последните пет години той е страдал от остър панкреатит. Отчасти заболяването му е било предизвикано от прекомерна употреба на алкохол. През 2014 г. той е бил опериран от жлъчка.", "date": "2018.04.21", "title": "Avicii, един от най-влиятелните диджеи, не е починал от насилствена смърт"}
{"url": "https://www.dnevnik.bg/photos/2018/04/21/3167000_fotogaleriia_bitkata_mejdu_rafael_nadal_i_grigor/", "text": "Григор Димитров   и отпадна в полуфиналите на първия голям турнир на червени кортове през 2018 г. - мастърса в Монте Карло. Българският тенисист отстъпи с 4:6, 1:6 след 1.36 часа игра.", "date": "2018.04.21", "title": "Фотогалерия: Битката между Рафаел Надал и Григор Димитров"}
{"url": "https://www.dnevnik.bg/skorost/2018/04/21/3166680_nov_zakon_vuvejda_dosie_za_vseki_avtomobil/", "text": "Всички моторни превозни средства, които са регистрирани в България, ще имат своеобразно досие, в което ще се записва цялата информация, свързана с техническото им състояние, претърпени катастрофи и преминати ремонти. Това е предвидено в новия проектозакон за пътните превозни средства, който е един от трите, заменящ сегашният Закон за движение по пътищата. Вчера  той беше публикуван за обществено обсъждане , а в понеделник ще има дискусия по текстовете. Така нареченият технически регистър на превозните средства ще се води от Изпълнителна агенция \"Автомобилна администрация\", като министърът на транспорта ще определи с наредба какъв ще е редът за достъп до данните. Въвеждането на информацията в регистъра ще става при първата регистрация на автомобилите, за тези които тепърва предстои да се пуснат в движение и при техническия преглед за останалите. В досието на всяко превозно средство ще се отбелязват правените конструктивни промени, резултатите от техническите прегледи и показанията на километража при всеки преглед. Последната информация ще даде възможност на контролните органи да налагат  новата санкция за манипулиране на километража . При задължителните технически прегледи, които колите на повече пет години трябва да минават всяка година, а микробусите и автобусите на шест месеца, също ще се попълват данни в регистъра. В него, освен вече цитираната информация, ще се записват и сведения за лицето, представило превозното средство за преглед, резултатите и заключението от инспекцията, ще се описват и неизправностите, ако са констатирани такива. Ако предложенията бъдат приети, това ще се отрази на измамите при сделки с автомобили втора ръка, който вече са регистрирани в България. Ще се засили и контрола върху техническата изправност на моторните превозни средства, включително и за тяхната екологичност. Тук е моментът да се припомни пътя, преди някой от тези текстове да стане факт. В понеделник започва първата от много дискусии по проекта. След това предложенията, направени на обсъжданията, трябва да се обобщят и нанесат в проекта за закон. Следващата стъпка е съгласуване на текстовете със засегнатите министерства, които са поне две – МВР и транспортното. Одобрение от Министерски съвет също ще е нужно. Задължителна спирка е и Съвета по законодателството на правосъдното министерство. Финалната права започва с дебати в парламента поне в една комисия – тази по транспорт, за да се стигне до първо и второ четене в пленарна зала. Едва след приемането на проектозакона на второ четене това, което е останало първоначалните идеи в него, ще стане задължително.", "date": "2018.04.21", "title": "Всеки автомобил да има досие предвижда нов проектозакон"}
{"url": "https://www.dnevnik.bg/sport/2018/04/21/3166838_grigor_dimitrov_sreshta_nadal_v_bitka_za_miasto_vuv/", "text": "Григор Димитров ще се изправи днес срещу световния номер 1 Рафаел Надал в полуфиналите на турнира от сериите \"Мастърс\" в Монте Карло. 26-годишният българин и 31-годишният испанец се срещат за 12-и път, за да определят първия финалист в първото голямо състезание на червени кортове през 2018 г. Другият полуфинал противопоставя Александър Зверев и Кей Нишикори. Димитров и Надал ще излязат на централния корт \"Рение III\" в 14.30 часа. Двубоят може да проследите на живо с \"Дневник\". В България срещата ще бъде излъчена пряко по \"Мтел спорт 1\". Надал, който преследва единадесета титла в Монте Карло, стигна до полуфиналите по изключително категоричен начин. Той даде само 11 гейма на тримата си съперници -  Аляж Бедене ,  Карен Хачанов  и  Доминик Тийм , като престоя на корта общо 225 минути. Особено впечатляващо беше представянето му срещу Тийм, който е един от най-добрите на клей в последните две години. Мачът между испанеца и австриеца продължи 68 минути, а световният номер 7 успя да спечели едва два гейма. Димитров влезе много трудно в турнира, измъкна два тежки мача с обрати след загубен първи сет - срещу  Пиер-Юг Ербер  и  Филип Колшрайбер , след което показа страхотен характер,  за да победи в два сета  миналогодишния полуфиналист в Монте Карло Давид Гофен. \"Със сигурност Рафа е фаворитът. Да, той е най-добрият тенисист на клей, но това не ме обезкуражава. Това, което ме вълнува, е да изляза на корта в събота и да покажа моята игра. Само това\",  каза Димитров преди битката със световния №1.   Надал и Димитров ще се изправят един срещу друг за 12-и път. Испанският тенисист има огромно предимство, като е спечелил десет от мачовете помежду им, включително последни три. Двамата имат три мача на червени кортове, като всичките са спечелени от световния №1 - 6:2, 2:6, 6:4 в четвъртфиналите в Монте Карло през 2013 г., 6:2, 6:2 в полуфиналите в Рим през 2014 г. и 6:3, 6:4 в четвъртфиналите в Мадрид през 2015 г. Единствената победа на българския тенисист дойде в четвъртфиналите на турнира на твърди кортове в Пекин през 2016 г. - 6:2, 6:4. \"Мисля, че една от грешките, които мога да допусна, е да се концентрирам върху него. Винаги съм го казвал. Срещу когото и да играеш, трябва да се фокусираш върху собственото си представяне. В крайна сметка това е важното – да играеш, да бъде креативен на корта\", каза още Димитров. За него това е първи полуфинал в Монте Карло и едва втори в турнир от сериите \"Мастърс\" на червени кортове. Първият беше през 2014 г. в Рим, когато отново се изправи срещу Надал. До момента българинът е спечелил само един от четирите си полуфинала в мастърс турнирите - миналата година в Синсинати, когато надигра Джон Иснър в два тайбрека, а впоследствие вдигна трофея след победа над Ник Кириос. Надал е достигал до полуфиналите при 12 от предишните си 14 участия в Монте Карло и е загубил само веднъж. Това се случи през 2015 г., когато беше спрян от Новак Джокович. Оттогава испанецът няма загуба в княжеството, като се намира в серия от 13 поредни победи. Последното му поражение на клей беше миналата година в четвъртфиналите в Рим от Тийм. ", "date": "2018.04.21", "title": "Григор Димитров среща Надал в битка за място във финала в Монте Карло"}
{"url": "https://www.dnevnik.bg/zelen/2018/04/21/3166284_kolko_e_vajno_da_ima_svobodno_techashti_reki/", "text": "Днес е  Световен ден на мигриращите риби  (World Fish Migration Day)   и повод за напомняне колко жизнено важно е да има здрави, свободно течащи реки. За това напомнят от природозащитната организация WWF, както и организации на рибарите като сдружение \"Балканка\". Експертите напомнят, че рибите трябва да мигрират, за да се възпроизвеждат, да се хранят и да завършат жизнения си цикъл. Мигриращите риби имат важна роля в хранителната верига и са индикатор за здравето на речните системи. Наличието на бариера в реката може в много кратък срок да унищожи популацията на тези видове. Затова много видове мигриращи риби са застрашени, а с тях и прехраната на милиони хора. Основните причини са прегради по реките като ВЕЦ-ове, язовири и шлюзове, които нарушават естествения поток на реките и възпрепятстват миграцията на рибите, напомнят от WWF, организацията от години води кампания за \"освобождаване на реките\".  Освен върху водните обитатели, преградите по реките имат негативен ефект върху местните жители. С построяването на бараж се спира преноса на наноси надолу по течението на реката, което води до вдълбаване на речното корито и засилване на процесите на ерозия и всички останали негативни последици от това. Преградите възпрепятстват и хората, чиито прехрана и хобита са свързани с реката – рибари, каякари, рафтинг любители. Акции в помощ на реките От сдружение \"Балканка\" ще се включат в кампанията за трета поред година, като този път ще \"отпразнуват\" като  почистят от битови отпадъци река Ботуня  при град Вършец (сборният пункт е град Вършец, при моста зад ресторант Митницата, като за доброволците е обявен час 9:30 ч.). Акцията ще включва почистване с доброволците и поставяне на информационни табели за специалния режим на риболов по река Ботуня и табели с призив да се пази чистота. Община Вършец ще ни съдейства с извозването на боклука. През миналата година с помощта на всички доброволци са събрани над 500 чувала боклук от реките Ерма, Бяла, Чая и Бели Вит, отчитат се от сдружението. Те ще продължат и с последователната си политика да насочат вниманието към реките със специален режим на риболов в България, а именно реки, в които е забранено задържането на екземпляри от местната балканска пъстърва. Целта е да се заостри вниманието върху два основни проблема - незаконния риболов и замърсяването с битови отпадъци на речните корита. Желанието им е в акциите да бъдат въвличани и повече местни жители, защото основната отговорност за опазването на една река е тяхна. Глобално опазване на есетрите Тази година WWF и Световното дружество за опазване на есетрите (WSCS) отбелязват събитието с Виенската декларация за глобално опазване на есетрите. Документът е резултат от консултации на Дружеството с природозащитници и учени, специалисти по есетровите риби затова какво е необходимо, за да се осигури оцеляването на най-застрашените риби в света. Есетрите живеят само в северното полукълбо и в продължение на десетилетия са били подложени на прекомерен риболов и други видове натиск от човешката дейност, които са ги довели до ръба на изчезването. Виенската декларация призовава властимащите да предприемат незабавни действия за ограничаване на заплахите за есетровите популации и за подпомагане на тяхното естествено възпроизвеждане.", "date": "2018.04.21", "title": "Колко е важно да има свободно течащи реки"}
{"url": "https://www.dnevnik.bg/sport/2018/04/21/3166713_napravi_si_sam_sustezanieto_sus_samodelni_kolichki_red/", "text": "Състезанието със самоделни безмоторни колички Red Bull Soapbox се завръща в България. Атрактивната надпревара ще се проведе за втори път в София по бул. \"Черни връх\" на 30 септември. При  първото издание през 2014 г.  се впуснаха общо 62 отбора.  Целта на организаторите е да развихрят въображението и инженерната мисъл на отборите. Основните изисквания към тях са собственоръчно направените колички да не тежат повече от 80 кг и да се задвижват единствено от силата на гравитацията. Всеки отбор се състои от максимум четирима души, като шофьорът трябва да има навършени 18 години. Позволено е до трима души да засилят количката на старта. Експертно жури ще оценява скоростта, дизайна, предварителната презентация и артистичността на отборите по време на спускането. Регистрацията ще продължи до 15 юни на  сайта на надпреварата . Организаторите изискват отборите да скицират дизайна на предложеното от тях превозно средство. Най-добрите 70 валидни регистрации ще могат да конструират своята \"сапунерка\".", "date": "2018.04.21", "title": "Направи си сам: състезанието със самоделни колички Red Bull Soapbox се завръща"}
{"url": "https://www.dnevnik.bg/detski_dnevnik/2018/04/21/3166336_igraite_navun_kak_belgiia_nasurchava_decata_da_sprat/", "text": "Без телевизия и таблети. Звучи като наказание, но в Белгия това е рецептата за национален ден за игра на открито, пише \"Ройтерс\". Всяка година за един следобед белгийските телевизии спират да излъчват детски предавания, за да насърчат децата да играят навън. А в сряда на стотици места в страната се проведоха събития в подкрепа на кампанията. \"Именно това се случва и тук: тази сряда следобед няма никаква телевизия, а само игри на открито с други деца\", каза Паскал Смет, министър за мобилността и обществените дейности за региона на Брюксел. По думите му съществува проблемът, че децата не се движат достатъчно. В Брюксел основното събитие включваше рисуване по лица, работилница за ремонт на колелета и надуваем замък. Трийсетгодишната Мари Грегоар коментира, че оценява инициативата, която има за цел да насърчи родители и деца да прекарват повече време на открито. \"В последно време децата са склонни да прекарват много време пред таблета, компютъра и телевизора\", каза Грегоар. Друга майка призова местните правителствени представители да видят колко хора са отишли на събитието като мотив да направят детска площадка в региона. \"Има много хора и не достатъчно инициативи за игра\", допълни тя.", "date": "2018.04.21", "title": "Играйте навън: Как Белгия насърчава децата да спрат телевизорите"}
{"url": "https://www.dnevnik.bg/sport/2018/04/21/3166862_indiana_navaksa_17_tochki_pasiv_i_nanese_tejuk_udar_po/", "text": "Индиана пейсърс\" нанесе много тежък удар по големите амбиции на \"Кливланд кавалиърс\", след като навакса изоставане от 17 точки и спечели третия мач в серията от първия кръг на плейофите в Източната конференция на Националната баскетболна лига (НБА). \"Пешеходците\" се наложиха драматично с 92:90 в първото си домакинство и поведоха с 2:1 победи. Те се доближиха на два успеха от това да сложат край на хегемонията на Леброн Джеймс, чиито отбори неизменно печелят титлата на изток от 2011 г. Боян Богданович изигра изключителен мач и отбеляза 30 точки, 19 oт които през второто полувреме. Хърватското крило вкара седем тройки от девет опита и общо 11 от 15-те си стрелби от игра в мача, за да изведе \"Индиана\" до пета победа от седем срещи с \"Кливланд\" през този сезон. Двубоят започна отлично за \"кавалерите\", които натрупаха двуцифрен аванс още в първата четвърт. След втората част преднината на гостите достигна 17 точки при 57:40. Те обаче вкараха едва 12 точки в третата четвърт и разликата беше съкратена до шест преди последните 12 минути. Шест минути преди края Богданович отбеляза тройка с фаул и \"Индиана\" поведе за пръв път от началото на мача - 81:77. Хърватинът вкара още един изстрел от далечно разстояния, за да увеличи разликата до седем, но Джеймс отговори със седем поредни точки и резултатът беше изравнен. Богданович обаче беше под пара и отговори с успешен пробив с поднасяне и нова тройка, а кош на Тадеус Йънг даде аванс от седем точки на \"Индиана\" при 53 секунди до финалната сирена - 91:84. Джеймс и Кевин Лав дадоха надежди на \"Кливланд\" за обрат с две тройки за 90:91. Пет секунди преди края Дарън Колисън застана на наказателната линия, като отбеляза първия и пропусна втория си изстрел. \"Кливланд\" овладя борбата, но отчаяният опит на Джей Ар Смит да отбележи от далечно разстояние не сполучи. След 39 победи в 39 мача, в които водеше след първите три четвърти, \"Кливланд\" допусна първата си загуба за сезона в двубой, в който е начело в резултата преди последните 12 минути. Джеймс беше най-резултатен за \"Кливланд\" с 28 точки, включително четири тройки от седем опита. Той добави 12 борби и осем асистенции, но допусна и шест грешки. Лав отбеляза 19 точки, Джордж Хил се отчете с 13 за 23 минути, но нито един от останалите играчи на \"кавалерите\" не завърши с повече от осем точки. Четвъртият мач от серията е на 23 април в Индианаполис. \"Индиана\" има три победи в трите си домакински мача през този сезона. \"Пешеходците\" са спечелили 11 от 13-те си мача, които са били решени от три или по-малко точки. За последно толкова добър процент в подобни срещи е имал \"Филаделфия 76\" през сезон 1979-80. През изминалата нощ се изиграха още два мача от плейофите в НБА. \"Вашингтон уизърдс\" постигна категорична победа със 122:103 срещу \"Торонто ратърс\" и намали изоставането си в серията на 1:2. \"Милуоки бъкс\" също взе първа победа срещу \"Бостън селтикс\" след неочакван разгром със 116:92.", "date": "2018.04.21", "title": "\"Индиана\" навакса 17 точки пасив и нанесе тежък удар по амбициите на \"Кливланд\""}
{"url": "https://www.dnevnik.bg/biznes/intervju/2018/04/21/3165846_melina_koiato_uchi_na_ljubov_chrez_muzikata/", "text": "Първа посоката задава Мелина Крумова. Прочетете и вижте историята й тук. \"Предпочитам да не нося грим, но заради вас ще сложа малко спирала\", смее се Мелина. Спокойно може да си представите, че 30-годишната жена е сред топ имената на модна агенция и да останете учудени, че вместо пред фотокамерите, прекарва по-голяма част от времето си сред метъл музиканти с дълги, развети коси, тежък звук и кабели, облечена в сив суичър и с кецове. В частното й училище RockSchool, намиращо се на цял етаж на столичния булевард \"Христо Ботев\" и с годините обхванало съседните помещения на номер 89, рано сутрин звучи Pantera. \"То носи духа на рокендрола, макар че тук се преподава и класика, обяснява създателката му. Като цяло тук се стремим да учим хората да бъдат искрени, креативни, осъзнати, да рефлектират върху себе си, като изразяват емоциите си и това, което са, чрез музика.\" Рок училището е причината Мелина да се завърне от Лондон, където завършва висшето си образование преди време. За Великобритания тя заминава с идеята да намери идейни и активни хора със здравословни навици за себе си и света. \"Върнах се за кратко в България и просто нещата така се случиха, но във времето разбрах, че това е правилна стъпка за мен – да работя и да си давам жизнената сила на мястото, на което съм родена. която виждаме наоколо\". Първите седем минават неусетно, но началото на бизнес експеримента й е все така ярък спомен – когато започвала с уроците по китара, 22-годишната млада жена усетила липсата на място, на което да има всичко и най-вече общност за хора като нея, които тъкмо прохождат в свиренето. И се наема да направи сама такова. В началото близките и приятелите, с които споделя идеята си, реагират с песимизъм, като й казват, че е мечтателка и идеалистка, \"нещата няма да се получат така хубаво, както си ги мислиш...\", спомня си тя. \"А във времето те се получиха още по-хубаво\". пеене (+ метъл пеене), флейта, акордеон, родопска гайда, саксофон и в момента преподават над 20. Добавят се и репетиционни помещения, звукозаписно студио, зала за малки концерти и отворени работилници, създават групови уроци за малки деца, организират детски музикални рождени дни, концерти, отварят във Варна същото училище. Сега най-малкият ученик тук е на 2 години, а най-възрастният – над 60. На седмица се дават между 350 и 400 урока, като китарата е най-търсеният инструмент, поне една трета от учениците. \"Въобще, за музиката възрастта няма значение, тя е език за комуникация и е подходяща за всички.\" В училището си самата Мелина не само се научава да свири отлично на китара, но и намира музиканти, с които създават групата Grimaze. Те свирят groove и death metal и редовно изнасят концерти, придружени с инициативата \"Метъл за смет\", като почистват най-засегнатите от замърсяване райони,в близост до които свирят. Тя и екипът й разработват и платформата Drooble, предлагаща иновативен подход към рекламирането на артистите и тяхната музика. Идеята й е да окуражава колаборациите и сплотеността между музикантите. За разлика от другите онлайн мрежи, в които за да достигнеш до по-широка публика, трябва да се плаща, тук музикантите трупат т.нар. \"карма точки\" от това, че помагат на други музиканти и срещу тях могат да си купят инструменти, с които да разпространяват музиката си. Че има философия и смисъл зад действията в RockSchool е видно във всеки момент и кът на училището. Така например на сайта ще прочетете няколко ценности, на които участващите в музикалното общество държат и следват не само покрай работата, но и в живота си, като: бъди скромен и имай добро сърце; бъди креативен и дръж ума си отворен; обичай промяната и сам я провокирай; работи здраво; бъди искрен в комуникацията си; забавлявай себе си и останалите; обръщай внимание на детайлите. На яркочервените стени в мястото редом до плакати в рамка и инструменти, са закачени още правила за ведро мислене, табло за обяви и забавни детайли. Следобяд в училището настава суматоха. През минути телефонът или звънецът на вратата сигнализират – запитвания за свободно време в графика. В работата си Мелина среща много млади хора. Въпреки че се притеснява да обобщи мнение за тях, все пак споделя – онова, което я впечатлява силно, е, че децата не си играят навън, не правят бели, не измислят игри, а по-скоро не си свалят ръцете от таблетите. \"Това за мен създава консуматорски тип поведение и не работи върху изграждането на креативност и производителност, но ето – музиката работи в тази посока и се надявам все повече родители да осъзнават важността на това, че децата трябва да се занимават с изкуство, няма значение дали е музика или нещо друго.\" При по-големите, вече занимаващи се с изкуство хора и изграждащи българската музикална сцена, проблемът е друг – според Мелина той много точно отразява характера на обществото като цяло – липса на оптимизъм, на гъвкавост в мисленето, липса на новаторство, липса на сплотеност, на хъс... Минала само трийсет години, тя вече се нарежда сред най-успешните млади предприемачи. Счита училището за успешен проект, защото то й носи радост и любов  – на нея и други хора, с всяка изминала година нещата растат и все повече хора стават част от общността. \"Възприемам се за радостен човек, за успешен предприемач тепърва ще се види\", усмихва се тя, човек, който много обича това, което прави и би го правил цял живот. Много хора имат идеи за бизнес, но какво трябва, за да се реализират наистина? \"Идеите са хубаво нещо, но ако остават само на думи, не струват нищо, губи им се стойността\", сигурна е Мелина. \"Затова трябва да се действа с постоянство, усърдие и фокус, и най-вече с усмивки и радост, защото трудности винаги има, но изборът как човек да им реагира, си остава негов – дали да им отвърне с гняв или отчаяние, или като дете да посреща всяко нещо като игра. Онова, което ме мотивира да действам, е да усещам, че това, което правя, има стойност не само за мен самата, но и за света, в който живеем. Такива неща като пари, власт и слава не са достатъчна мотивация.\" Ако все пак има някакви трудности, то те са свързани с осигуряване на финансови средства за социалните им проекти като стипендии за звукозапис, за безплатни уроци, за хора в неравностойно положение. \"Другото разочарование за мен е, когато съм ставала свидетел на колко злоба и разединение и душевна бедност има в обществото ни като цяло.\" Не й е идвало през ум да се откаже, макар понякога да се явяват романтични кадри, че може да напусне всичко и да отиде да живее в планината простичък и прекрасен живот, но \"аз едва ли ще се пенсионирам някога, на мен ми се работи много\". Ако й остане свободно време, ще изкачва планини, ще чете много книги и ще ходи на йога. За разлика от шума в репетиционната, тя се определя за тих човек, когото не може да видиш по барове. Каква ирония.", "date": "2018.04.21", "title": "Мелина, която учи на любов чрез музиката"}
{"url": "https://www.dnevnik.bg/bulgaria/2018/04/21/3166839_kakvo_vse_oshte_ne_e_svetnalo_po_sluchaia_s_desislava/", "text": "Кметът на район \"Младост\" Десислава Иванчева, нейният заместник Биляна Петрова и соченият за посредник в предаването на подкуп Петко Дюлгеров остават за постоянно в ареста, реши вчера специализираният наказателен съд. Определението му може да бъде обжалвано, като вероятно ще мине поне седмица преди казусът да влезе отново в съдебната зала, където има поглед върху детайлите. Част от тях обаче все още не са докрай изяснени.", "date": "2018.04.21", "title": "Какво все още не е \"светнало\" по случая с Десислава Иванчева"}
{"url": "https://www.dnevnik.bg/analizi/2018/04/21/3166681_az_gi_hvashtam_vii_im_plashtaite/", "text": "Държавата е натоварена да следи за реда и сигурността. Съвременното разбиране за държавата предполага минимална намеса на властта в живота на гражданите и максимална свобода за упражняване на правата и свързаните с тях убеждения. А стигне ли се до намеса или принуда, то репресията следва да бъде минимална и подчинена на критерии за запазване личността и достойнството. Ето защо, човекът, въздигнат като върховна ценност, има право да съди държавата си, когато тя се отнася зле с него. Съдът се явява гарант и пазител на правата ни. В международен план това е Европейският съд по правата на човека, а стандартите, за които той следи са разписани в Европейската конвенция за правата на човека, приета от Българи през 1992 г. Конвенцията урежда стандарта минимум за правата и свободите на гражданите. Разбира се, в България дали поради институционалния упадък на последните десетилетия, дали поради други незнайни фактори, се наблюдава култ към мега-спец-акции на полиция, прокуратура и служби и службогонци всякакви. В тези ефирни зрелища предполагаемият извършител на престъпление получава веднага и категорично възмездие от структурите – те са всемогъщи и изключват въпроси за изследване на вината и разните му там права. Обявеният моментално за престъпник хем е малко понабит, хем е силно унизен и тълпата е доволна. През изминалата седмица с високо внимание бе удостоена кметицата на столичния район \"Младост\". Криворазбраната концепция за държавата над всичко, държавата като върховна ценност и слабостта и към репресивния ѝ апарат, обаче, струва пари, при това зрителите данъкоплатци ежегодно плащат за това. Защото от престараване за пред камерите и централните емисии същите структури минават границата на допустимото – помним в първото правителство на ГЕРБ репликите на един прокурор кой е абсолютен престъпник, помним голи хора по белезници и т.н. Тази седмицата си припомнихме всичко това с държаната пред спортното министерство кметица, запушването на устата ѝ с ръка от служител с маска, отказа своевременно да получи право да ползва адвокат и т.н. Да се запита човек кому е нужно това? Но 10 минути зрелищен ефир на акция, след осъждането на България за унизително отношение и засегнато право на личен живот, струват долу горе толкова, по справка от мега-операциите на Цв. Цветанов: . Не е много за българския данъкоплатец, видно може и още. Но тези данни сриват мита за твърдението, че свръхдобрите министри и други си вършат безупречно работата, а после съдът им е крив. От \" Аз ги хващам, те ги пускат\" накрая се получава \"Аз ги хващам, вий им плащайте\". Като се вгледаме внимателно в сумите към тях трябва да добавим и разходите по техническото обслужване на кампаниите – струпването на 10-15 автомобила на епизод, възнаграждения за въоръжените мъже, предварителни тренировки, среднощни оперативки и не на последно място – похабеният авторитет на оперативните лица – полицаи и прокурори. Разбира се, като всяка мега продукция и тук има сцени и действия, невлезли в централните емисии новини, които издават лошата подготовка на основните действащи лица. Но пък са документирани в осъдителните решения на ЕСПЧ: Като основно право на гражданите е това никой да не може да бъде подложен на нечовешко или унизително отношение съгласно чл. 3 от Конвенцията. Право на всеки гражданин е да упражни и правото си на защита – да се защитава лично или да ползва адвокат по свой избор. В случая със зполучната кметица като да не са спазени тия стандарти. За унизително според практиката на ЕСПЧ се приема всяко задържане, което причинява мъчителна тревога и безпомощност у жалбоподателя, способни да го унижат и да го принизят в собствените му очи и в тези на близките му. Съдът приема, че лошото третиране се преценява от продължителността на лошото третиране, от физическите или психологически последици, както и (понякога) от пола, възрастта и здравословното състояние на жертвата. Съдът е отсъждал, че дадено отношение е \"нечовешко\", и е довело до телесни наранявания или силни физически и психологически страдания. Съдът е приемал, че дадено отношение е \"унизително\", когато създава у жертвите чувства на страх, мъчителна тревога и малоценност, способни да ги унижат или принизят [1]  . Това описание идеално пасва в сцените с кметицата на софийската Младост. И може и скъпо да ни излезе. Но осъдителните решения срещу държавата, за разлика от спец акциите, се почитат с убедително политическо мълчание. От 2012 г. насам министърът на правосъдието представя за одобрение годишен доклад относно изпълнението на решенията на ЕСПЧ срещу България. Последният такъв доклад е приет от действащото 44-то Народно събрание през февруари 2018 г. и отчита състоянието на делата за 2016 г. : За 2017 г. доклад още няма, но и там, на  сайта на ЕСПЧ  нещата изглеждат да са аналогични. Корупцията излиза скъпо, зрелищната псевдоборба с нея само оскъпява самата корупция. [1]    [ГК], № 26772/95, § 120, ЕСПЧ 2000‑IV", "date": "2018.04.21", "title": "Аз ги хващам, вий им плащайте"}
{"url": "https://www.dnevnik.bg/bulgaria/2018/04/21/3166881_zemetresenie_ot_49_po_rihter_e_registrirano_v_gurciia/", "text": "Земетресение с магнитуд 4.9 по Рихтер е регистрирано в Гърция тази нощ, съобщава Европейският средиземноморски сеизмологичен център. Имало е два труса - първият малко след 3 часа. Час и половина по-късно е регистриран втори трус с 4,3 по Рихтер. Епицентърът на трусовете е в Егейско море, на 95 километра югоизточно от Солун. Няма данни за материални щети и пострадали хора. Първият трус е бил усетен на места в Южна България и в някои райони от Турция, информира \"Нова телевизия\".", "date": "2018.04.21", "title": "Земетресение от 4.9 по Рихтер е регистрирано в Гърция"}
{"url": "https://www.dnevnik.bg/sport/2018/04/21/3166877_roni_osulivan_zapochva_pohod_kum_shesta_svetovna_titla/", "text": "На 42 години, след впечатляващ сезон с пет ранкинг титли от 11 турнира, Рони О'Съливан влиза като фаворит в битката за световната титла в снукъра. В 26-ото си поредно участие в \"Крусибъл\" Ракетата ще преследва шести трофей, който ще го изравни със Стив Дейвис и Рей Риърдън на второто място във вечната класация. И вероятно ще му даде последен шанс да подгони рекорда от седем световни титли на Стивън Хендри. О'Съливан обаче не е триумфирал в \"Крусибъл\" от 2013 г. Оттогава шефилдския театър се превърна в царството на Марк Селби, който спечели титлите през 2014, 2016 и 2017 г. Доминацията на световния №1 беше нарушена единствено от Стюарт Бингам през 2015 г. Селби е устремен към четвърта световна титла, която ще го изравни с Джон Хигинс на четвъртото място във вечната класация. 34-годишният англичанин може да стане първият играч, триумфирал три поредни пъти в \"Крусибъл\", откакто Хендри спечели турнира в пет последователни години между 1992 и 1996 г. Веселяка от Лестър започва защитата на световната титла днес с двубой срещу Джо Пери. Двубоят стартира в 12.00 часа, а по същото време край масата излизат двукратният полуфиналист в \"Крусибъл\" Марко Фу и един от представителите на голямата вълна от китайски таланти в снукъра - Хаотиен Лю. В 16.30 ч. О'Съливан започва похода си към шеста световна титла с изключително интригуващ двубой срещу бившия №2 в света Стивън Магуайър. Със същия начален час е срещата между двукратния финалист в \"Крусибъл\" Матю Стивънс и един от най-прогресиращите играчи в последните три сезона - Кайрън Уилсън. О'Съливан и Селби са големите фаворити на букмейкърите, като коефициентите им за титла са съответно 3.25 и 4.50 (bet365). След тях се нарежда Джъд Тръмп (8.00), който се надява най-накрая да сложи край на дългото чакане за първи триумф в \"Крусибъл\". Претендентите за трофея обаче са много повече от трима, а битката се очертава изключително непредвидима, след като в 19-те ранкинг турнира през този сезона имаше 11 различни победители. О'Съливан спечели пет от тях, включително втория най-престижен турнир в снукъра - UK Championship. Ракетата вдигна трофея в Йорк за шести път, като по този начин изравни рекорда на Стив Дейвис. Петкратният световен шампион добави титлите от Откритото първенство на Англия, Световното гран при, Шампионатът на играчите и Шанхай мастърс. Той стана четвъртият играч, който печели пет турнира в един сезон, след Селби (2016-17), Дин Дзюнхуей (2013-14) и Стивън Хендри (1990-91). Четирима състезатели спечелиха по две ранкинг титли през сезона - Селби, Джон Хигинс, Марк Уилямс и Райън Дей. По един трофей грабнаха Джъд Тръмп, Дин Дзюнхуей, Лука Бресел, Майкъл Уайт, Майкъл Георгиу и Нийл Робърстън. Марк Алън пък спечели най-престижния турнир извън ранкинг системата - \"Мастърс\".", "date": "2018.04.21", "title": "Рони О'Съливан започва поход към шеста световна титла в снукъра"}
{"url": "https://www.dnevnik.bg/sviat/2018/04/21/3166907_severna_koreia_obiavi_krai_na_iadrenite_i_raketnite/", "text": "Северна Корея вече няма нужда от ядрени и ракетни опити, обяви държавният ръководител Ким Чен-ун, цитиран от световните агенции, предаде БТА.  Севернокорейският лидер каза, че считано от днес, страната му ще затвори своя полигон за ядрени изпитания, ще спре да прави такива тестове и ще прекрати изстрелванията на междуконтинентални балистични ракети. Решението е било взето на заседание на Централния комитет на управляващата Корейска трудова партия вчера. Ким аргументира решението с факта, че Северна Корея вече е проверила оперативността на ядрените си оръжия. А изявление бе разпространено от севернокорейската държавна информационна агенция КЦТА и препредадено от южнокорейската Йонхап. То дойде на фона на засилената дипломатическа активност около Северна Корея.  Миналия месец Ким Чен-ун направи направи първата си официална визита, откакто дойде на власт през 2011 г. - в Китай, където бе приет от президента Си Цзинпин. На 27 април Ким ще се срещне с южнокорейския президент Мун Дже-ин, преди историческа среща с президента на САЩ Доналд Тръмп, датата за която все още не е определена. Съединените щати, Южна Корея и Япония обаче продължават да настояват Северна Корея да се откаже от своята ядрена и ракетна програма, заради които ООН й наложи редица санкции. Президентът на САЩ Доналд Тръмп приветства изявлението на севернокорейския лидер. \"Северна Корея се съгласи да прекрати всички Ядрени Опити и да затвори важен обект за (ядрени) опити. Това е много добра новина за Северна Корея и за Света - голям напредък! Очаквам с нетърпение нашата Среща на върха\", написа Тръмп в \"Туитър\".", "date": "2018.04.21", "title": "Северна Корея обяви край на ядрените и ракетните тестове"}
{"url": "https://www.dnevnik.bg/analizi/2018/04/21/3166740_shte_izdurji_li_merkel_na_tempoto_na_makron/", "text": "Обичайните целувки по бузата. Този път на една строителна площадка. Пред форума Хумболт в сърцето на Берлин. Колко подходящо! В момента в Германия и Франция се работи по доста строежи. Във Франция обаче нещата вървят с по-бързо темпо. Двама неравностойни партньори: Ангела Меркел, която все още не е завършила своята политическа кариера, но след 12 години на власт малко или повече вече се намира на последната права; и Еманюел Макрон, който тепърва стартира, пълен с енергия, и който иска преди всичко едно: богата Германия да проявява повече солидарност с онези европейски страни, които не са толкова заможни като нея. Както и с Франция. Меркел иска да задава тона От 2005 година насам Ангела Меркел си присвоява всевъзможни теми - от затварянето на атомните централи до отменянето на задължителната военна служба в Германия. Тя наложи строг курс на икономии на реформиращите се страни, а със своята либерална бежанска политика почти разедини Европа. Тя винаги подчертава, че \"строителната площадка\", наречена Европа, е причината да продължи да управлява още четири години. Защото не иска да остави след себе си един разединен континент. И при това иска да задава както тона, така и темпото. Проблемът е в това, че Макрон има конкретна идея за една друга Европа, а Меркел - не. Макрон иска реформа на еврозоната. Но плановете му се натъкват на открита съпротива сред партията на Меркел. Не се приемат дори и от новия германски финансов министър социалдемократ, който иска да запази наследството на \"комисаря по пестенето\" Волфганг Шойбле. Ангела Меркел познава хората около себе си. А Европа винаги е била трудна тема за ХДС/ХСС. Всъщност, канцлерката винаги е била готова да стори повече за Европа, отколкото останалите членове на нейната партия. През 2015 година по време на гласуването на помощния пакет за Гърция, 63 консерватори в Бундестага отказаха да я последват. Днес подобен резултат при гласуване би сложил край на коалицията. Меркел го знае много добре и не иска да изпадне отново в подобна ситуация. Освен това Партията на свободните демократи и Алтернатива за Германия, които не пестят критиките си по адрес на ЕС, също оказват натиск върху нея. Новият лидер се казва Макрон Така се изместват и акцентите. Ангела Меркел разбира, че нейната власт избледнява именно по темата за сътрудничество с Франция в името на ЕС. Тя не може да получи мнозинство за една нова и прогресивна политика а ла Макрон нито в Бундестага, нито сред все по-евроскептичното германско общество. А Макрон оказва натиск. Той отдавна чака отговор от Берлин относно своите идеи за Европа. Но Меркел беше заета твърде дълго със съставянето на правителство. Каквото и да става по-нататък в ЕС, може да възникне впечатлението, че Макрон е новият лидер, а Меркел е тази, която го следва и трябва да го следва. Или да се откаже. Сигурно ѝ тежи, че полето ѝ за действие е по-ограничено, отколкото преди. Но вероятно такива са последиците от това, че тя така и не успя да обясни поне един път точно и ясно на германците своите планове за Европа - нещо, което впрочем важи и за много други важни теми. А сега може би вече е късно.", "date": "2018.04.21", "title": "Ще издържи ли Меркел на темпото на Макрон"}
{"url": "https://www.dnevnik.bg/sport/2018/04/21/3166846_arsen_venger_-_pionerut_koito_izprevari_vremeto_si/", "text": "След почти 22 години една епоха във футбола приключва – Арсен Венгер се разделя с \"Арсенал\". Французинът, който през септември 1996 г. беше посрещнат с възклицанието \"Арсен кой?!\",  бива изпратен от колеги, съперници, фенове, специалисти и приятели като най-великия  в историята на клуба и един от най-великите във футбола изобщо. За успехите и постиженията на Венгер е казано и написано всичко. Французинът си гарантира място в историята на Висшата лига, възможно е един ден дори стадионът на \"артилерстите\" да бъде прекръстен на него. Каквото и да направят от клуба ще бъде заслужено, защото ако не беше Венгер \"Арсенал\" нямаше да бъде един от най-големите клубове в момента. И обратно, ако не бе \"Арсенал\", Венгер също нямаше да бъде това, което е днес. Истината е, че Венгер и \"Арсенал\" се откриха един за друг, за да бъдат тези 22 години не само един период на управление, но цяла епоха. описва Венгер своята философия. Да промениш английския футбол Арсен Венгер  поема \"Арсенал\" в трудни времена. Не само заради скандалите с корупция с един от неговите предшественици Джордж Греъм или заради липсата на резултати слабото представяне. Периодът е труден, защото \"Арсенал\" отказва да се промени и е по-известен най-вече с пиянските запои на английските си звезди. Въпреки това Венгер не само че стабилизира клуба, но и го изстреля на върха. Дълго време \"Арсенал\" беше единственият, който успяваше да оспори първото място на \"Манчестър юнайтед\". Между 1996 и 2004 година нито един друг отбор не спечели титлата освен \"Юнайтед\" (6) и \"Арсенал\" (3). Периодът на Венгер бележи огромни промени не само в клуба, но и в целия английски футбол, които след това стават основополагащи за всички отбори. Още през 80-те години, докато е треньор на \"Монако\", Венгер започва да използва статистика, за да анализира мачовете и своите футболисти. В \"Арсенал\" въвежда специализирана диета на играчите, като е първият мениджър във Висшата лига, който изобщо го прави. Преди неговото идване играчите ядат преди тренировка традиционната английска закуска, но Венгер вкарва наученото от престоя му в Япония и набляга на зеленчуците. Днес, почти 20 години по-късно, почти всеки отбор в света има собствени диетолози и специалисти по спортно хранене. Венгер е и първият, който въвежда използването на хранителната добавка креатин във футбола. \"С идването на Арсен започнахме и да тренираме по нов начин. Тренировките бяха кратки, много интензивни и определено ни направиха по-добри\", казва преди години един от бившите играчи на клуба Рей Парлър. Въведената от Венгер скаутска мрежа на клуба пък дълго време е една от най-добрите в света. Казват за французина, че в един момент не е имало футболист по света, за когото Венгер не е чувал. И той привлича таланти, които след това стават световни звезди – Виейра и Анри, са резерви в \"Милан\" и \"Ювентус\", а Франсеск Фабрегас тийнейджър в \"Барселона\", но всички стават големи играчи при него. Венгер е сред първите, забелязали Кристиано Роналдо, Златан Ибрахимович, Яя Туре и Луис Суарес, но по една или друга причина не успява да ги вземе. \"В един момент той наистина беше човекът, който знаеше всичко за трансферния пазар и талантите. Познанията му бяха изумителни, но след това другите започнаха да хвърлят много пари, да харчат огромни средства за скаути и ни изпревариха\", казва бившият вицепрезидент на \"Арсенал\" Дейвид Дийн, който е с основна заслуга за привличането на Венгер. Както често става във футбола и в живота, винаги се намира кой да борави по-добре с твоите собствени оръжия. Хармоничното управление Мотото на \"Арсенал\" гласи: \"Победата идва чрез хармония\" (Victoria Concordia crescit – на латински). Точно това успя да изгради Венгер за почти 22 години на поста – да работи хармонично. За французина казват, че не е типичният мениджър, различава се много от колегите си, но и това го прави уникален. Венгер е от изчезващата порода на тези, които искат да ръководят клуба си сами, подобно на сър Алекс Фъргюсън. Занимава се и с най-малките детайли – от сорта на тревата за тренировъчните терени, през водата, която пият футболистите му, до строежа на стадиона. \"Венгер се наслаждава на това да работи в голям клуб и да го ръководи ден след ден. Точно това го задържа на поста толкова много години и го прави уникален. Никога не съм го виждал да изглежда по-малко мотивиран от предния ден. След загуба е разочарован, изглежда сякаш парченце от душата му е отчупено, но на другата сутрин е на работа с още по-голяма мотиваци\", казва настоящият директор на клуба Айвън Газидис. В момента \"Арсенал\" носи много от характера на Арсен Венгер. Само човек, докоснал се до клуба – всички кътчета на тренировъчната база, стадиона, самия отбор - може да го оцени. \"Арсенал\" излъчва класа, каквато е присъща на човека Венгер и най-голямата победа на французина е, че успя да го предаде на останалите. Венгер е и човекът, който държи след постигането на първите големи успехи и спечелването на пари да бъде изградена новата тренировъчна база. В момента съоръжението в Колни (предградие на Лондон) си остава едно от най-модерните в Европа, независимо че беше изградено през 1999 г. за 10 милиона паунда. Мениджърът на клуба е водеща сила и при строежа на стадион \"Емиратс\". Венгер се занимава и с най-малките детайли, като оформянето на съблекалнята, за която иска да бъде кръгла, за да може всички всички футболисти да имат зрителен контакт и да са равни. Венгер превежда \"Арсенал\" през бурните води в два периода – първо при пристигането си през 1996 г., а след това и при преместването от \"Хайбъри\" на \"Емиратс\". Преместването беше съпътствано с ограничени финанси и години, в които \"Арсенал\" не можеше да си позволи да харчи много пари за трансфери. Въпреки това Венгер успя да задържи отбора си в топ 4 и неизменно да участва в Шампионската лига в продължение на 17 години. Въпреки това Венгер никога не е чут да се оплаква от ситуацията. Дори напротив - отказва невероятни предложения през годините, първо на \"Реал\" (Мадрид), а след това и на ПСЖ, само за да води своя \"Арсенал\". Последните години на Венгер в \"Арсенал\" се оказаха много различни от първите, в които отборът му беше един от най-добрите и редовно печелеше трофеи. Ситуацията обаче се обърна след 2004 г. и преместването на \"Емиратс\". В последните години спекулациите за напускането на Венгер бяха постоянни, но въпреки това той запазваше поста си, независимо че резултатите липсваха. Методите на французина не се промениха, но просто те спряха да дават очакваните резултатите. Напускането на Венгер обаче никога не е стояло като въпрос за Борда на директорите, беше ясно че Венгер ще си тръгне, когато той реши. На няколко пъти французинът пропусна да се оттегли на върха, както можеше да направи през миналото лято след спечелването на рекордната 13-а за клуба и седма за него ФА къп. Венгер не го направи, а избра 2018 да бъде последната му година в \"Арсенал\". Последният му шанс да го направи запомнящо се с трофей е Лига Европа, където тимът е на полуфинал. Всяка династия има своя край и всяко управление приключва, като това на Венгер. Периодът му в \"Арсенал\", белязан като период на пионер пък напълно оправдава думите на Харви Файърстоун: \"Пътят на пионера винаги е труден и неравен\".", "date": "2018.04.21", "title": "Арсен Венгер - пионерът, който изпревари времето си"}
{"url": "https://www.dnevnik.bg/bulgaria/2018/04/21/3166912_aleksandur_vaklin_izteglil_kredit_za_podkupa_za_koito/", "text": "Строителният предприемач  Александър Ваклин , който бе посочен като подател на сигнала срещу кмета на \"Младост\" Десислава Иванчева от адвокатите ѝ и нея самата, е теглил кредит от банка, за да осигури на разследващите 70 хил. евро за маркиране. Това се разбира от думите му в интервю пред Би Ти Ви. Ваклин е основен свидетел на прокуратурата по обвинението срещу Иванчева и двамата ѝ помагачи за вземане на подкуп в особено големи размери. По данни на прокуратурата районният кмет е поискала 500 хил. евро от Ваклин, като във вторник е била предадена сумата от 70 хил. евро. \"Никога не сме възнамерявали да ѝ дадем сумата\", каза още предприемачът. Така той потвърди ролята си при разследването на специализираната прокуратура и антикорупционната комисия, което досега не бе направено от официални лица. Вчера  съдът остави в ареста кмета на \"Младост\"  и помагачите й - зам.-кмета Биляна Петрова и посредника Петко Дюлгеров. Тримата бяха задържани при показна  акция във вторник . Според защитата на Иванчева  70-те хиляди евро са били върнати на Ваклин , с което предметът на делото е изчезнал, но от прокуратурата отрекоха. \"Ние работим с банков кредит и тук бе с банков кредит\", обясни Ваклин на въпрос откъде е намерил 70 хил. евро. Той заяви, че много уважа хората, които стоят зад \"Зелен Младост\", както се казва сдружението, подкрепящо Иванчева. \"Но зелен нека не бъде цветът на американските долари\", коментира строителният предприемач. Допълни, че общината му е бавела 10 месеца документ, издаването на който отнема седмици. Затова започнал да подава жалби до съда и Столичния общински съвет. След това разбрал, че Иванчева ги е приела лично и процедурата, от която се интересува, нямало да приключи. След като говорил с Петко Дюлгеров пък разбрал, че ставало въпрос за пари. Бил шокиран от наглоста и усещането за безнаказаност у Иванчева, на която трябвало да даде непосилната сума от 500 хиляди евро за четири обекта. Приел, че е редно \"такива симптоми да се лекуват, колкото може по-рано\". Ваклин има имоти в цяла София и твърди, че пари са му искани само в \"Младост\", и само от екипа на Иванчева. Пред \"Нова телевизия\" Ваклин разказа, че се опитвал четири пъти да си запише час за среща с Иванчева и да обсъди с нея в официалното й приемно врем ситуацията. На нито една от тези срещи тя не отишла, а пратила заместник. \"Никой не е искал да стане такъв цирк. Показността е по вина на г-жа Иванчева. Тя си избра времето и мястото, а то не беше подходящо. Това се случи пред министерство – какво очаквате\", коментира още Александър Ваклин. Той отрече да участва в заговор или с действията си да е станал част от нечий друг план.  Единият от адвокатите на зам.-кмета на столичния квартал Биляна Петрова - Ирен Савова, коментира думите на Ваклин като заяви, че не може да им вярва. Каза, че по този случай вече е нарушена процедурата и мълчанието по отношение на следствената тайна.  Разказа и за интересен момент от документите по делото - предаването на парите от Ваклин на следователите за маркиране се е случило на 2 април. В постановлението за привличане като обвиняеми на Петрова и Иванчева обаче е записано, че подкупът е поискан на 13 април. \"Как едни пари вървят изпреварващо по-бързо преди да са поискани. Как да повярвам на казаното от Ваклин, когато данните, които са събрани от прокуратурата до момента сочат друго\", коментира тя. Савова обясни, че процедурата за обектите на Ваклин се бавела, защото общинската администрация имала съмнение за реституционни права и трябвало повече време за проверка. ", "date": "2018.04.21", "title": "Александър Ваклин изтеглил кредит за подкупа, за който е обвинена кметът на \"Младост\""}
{"url": "https://www.dnevnik.bg/politika/2018/04/21/3166917_chez_predlojila_na_kabineta_oresharski_da_kupi_biznesa/", "text": "Чешката компания ЧЕЗ е предлагала на кабинета \"Орешарски\" държавата да купи българския й бизнес, с който иска да се раздели. Това обясни депутатът от БСП Жельо Бойчев в предаването \"Седмицата\" на Дарик радио. Той оглавява временната анкетна комисия за изясняване на случая. Досега бе известно, че е имало такова предложение към българското правителство като ГЕРБ отрече да е получавано такова предложение. Бойчев казва, че заради краткостта на мандата на кабинета \"Орешарски\" предложението е било отправено и към кабинета \"Борисов\", но пред комисията управляващите отличат да са водени такива разговори. Бойчев се оплака, че комисията не получава от всички по казуса поисканата информация и заключи, че явно при това положение България не може да се нарече парламентарна република. Той даде пример с изисканото от Българската банка за развитие писмо за подкрепа на кандидата за българския бизнес на ЧЕЗ - \"Инерком\", но банката отказала. Според депутата от ГЕРБ и председател на правната комисия в Народното събрание Данаил Кирилов, ако се гарантира спазване на тайната, това писмо би трябвало да се получи в парламента. Според него в Конституцията и в правилника за работата на Народното събрание има достатъчно текстове, гарантиращи правото на парламента да получава изисканата информация от различни институции.", "date": "2018.04.21", "title": "ЧЕЗ предложила на кабинета \"Орешарски\" да купи бизнеса в България"}
{"url": "https://www.dnevnik.bg/photos/2018/04/21/3164172_fotogaleriia_andi_makdauul_na_60_g/", "text": "Анди Макдауъл е американска актриса и модел. Започва кариерата си като модел в началото на 1980-те за списанието Vogue, като рекламира за Ив Сен Лоран, Армани и работи с едни от най-известните фотографи. Още снимки на Анди Макдауъл може да разгледате в галерията  Актрисата е родена на 21 април 1958 г. в Гафни, Южна Каролина.", "date": "2018.04.21", "title": "Фотогалерия: Анди Макдауъл на 60 г."}
{"url": "https://www.dnevnik.bg/bulgaria/2018/04/21/3166914_arestut_na_ivancheva_e_prevenciia_i_nazidanie_za/", "text": "Председателят на антикорупционната комисия Пламен Георгиев заяви, че арестът на кмета на \"Младост\" Десислава Иванчева е превенция - \"да видят другите и да знаят, че ако участват в корупция ще им се случи това\". \"Хората трябва да видят, че дотук каквото било - било, но оттук нататък ще се действа така\", заяви той в интервю за Би Ти Ви. По думите му е добре всички да видят какво рискува всеки с позиция в обществото и прилични доходи - затвор, да му се отнемат парите и да го заклейми обществото. Десислава Иванчева, заместникът ѝ Биляна Петрова и соченият от разследващите за посредник - бивш кмет на \"Младост\" Петко Дюлгеров, са обвинени за подкуп в особено големи размери (Иванчева като извършител, а двамата като нейни помагачи), след като бяха зрелищно арестувани във вторник. Вчера съдът  ги остави в ареста . Според Пламен Георгиев трябва да се промени българския манталитет. Даде за пример свои разговори с чужденци. \"Когато там се случи нещо такова, обществото заклеймява този човек. Ако тук някой демонстрира завиден материален възход, другите му се възхищават\". И попита - как може да има положителни и отрицателни становища, когато някой е поискал 500 хил. евро и го задържаш с 70 хил евро в ръцете. \"Как може да защитаваш такъв човек. Уверявам ви ако бяхме една държава по на запад от нас, никой нямаше да си помисли и дума да каже в защита на този човек, който е задържан с парите в ръце\". Георгиев не се определя нито като герой, нито като антигерой. Казва, че за него е необяснимо общественото чувство на горчивина от показността и твърде големия шум покрай ареста на Иванчева. И повтори тезата си, че това е било единственият възможен и законен начин.  Авдокатът на зам.-кмета Биляна Петрова също коментира ареста като попита реторично - не са ли могли разследващите да спрат колата, да кажат на кметицата да ги последва като някой полицай отиде в нейната кола като гаранция, че няма да хвърлят или изядат парите - с каквото притеснение шефът на спецпрокуратурата Иван Гешев оправда зрелищното задържане. И след това да бъдат отведени в най-близкия полицейски участък, прокуратура или следствие. Иначе  Пламен Георгиев отново коментира думите на вицепремиера , отговорен за съдебната реформа Екатерина Захариева, че при ареста са били преминати граници. \"Мисля, че малко се прехвърлиха границите вчера. Разбира се, от друга страна, всеки трябва да внимава какво прави и дали извършва престъпление. Оттук нататък ще се направи анализ. Това беше акция. Тя винаги се прави доста тайно и много малко хора знаят. Неслучайно са специализирани структури. Така се прави, че да се запазят всички доказателства по време на процеса\", заяви Захариева. Коментатър на вицепремиера бил учудващ за Георгиев. Той разказа, че Захариева му се е обадила по телефона, за да му каже, че не е цитирана правилно. По думите ѝ са прехвърлени границите от чисто човешка гледна точка, но е спазен закона, подчерта шефът на антикорупционната комисия. Вицепремиерът му казала, че е радетел за промяна в закона, защото бил направен така, че накърнява достойнството на задържания. \"По никакъв начин не е имала предвид, че са нарушени правата им, а че законът трябва да се промени\", коментира Георгиев.  Той подчерта, че липсата на политически гръб зад Иванчева не е причина за ареста ѝ и даде за пример акциите на комисията в Септември и Перник, където ставало дума за кметове, свързани с ГЕРБ. От създаването си досега в антикорупционния орган са постъпили 100 сигнала. Сред тя имало и срещу хора, които са на по-висока позиция от районен кмет, но Георгиев отказа да посочи длъжности и имена. Антикорупционният шеф допълни, че заплатата му е достатъчна, но не само парите за гаранция срещу искането на подкуп, а и мисленето на човек. ", "date": "2018.04.21", "title": "Арестът на Иванчева е превенция и назидание за другите, обяви шефът на антикорупционната комисия"}
{"url": "https://www.dnevnik.bg/sport/2018/04/21/3166925_trofeiat_ot_liga_evropa_e_bil_otkradnat_po_vreme_na/", "text": "Купата на Лига Европа е била открадната по време на рекламна обиколка в Мексико, съобщиха местните власти. Няколко часа по-късно трофеят е намерен от полицията в град Леон. Според информацията на местните власти трофеят от втория по значимост европейски клубен турнир е бил откраднат от кола. Снимка: Getty Images/Guliver Photos Трофеят в Лига Европа бе откраднат и впоследствие намерен в мексиканския град Леон, съобщиха местните власти. Купата на втория по значимост европейски клубен турнир била на рекламна обиколка в Мексико. Според информацията трофеят е откраднат от автомобил, но по-късно е открит от полицията. \"Благодарение на управлението за разследване на углавни престъпление в щата Гуанахуато, купата на Лига Европа, която беше открадната от превозно средство в град Леон, е намерена\", обявиха от генералната прокуратура в \"Туитър\". Купата на Лига Европа е произведена от италианските дизайнери от \"Бертони\" през 1972 г. и тежи 15 килограма. Трофеят не промени дизайна си след преименуването на Купата на УЕФА, както преди се казваше турнира. В момента турнирът е в своята полуфинална фаза, като предстоят да се изиграят мачовете  \"Арсенал\" - \"Атлетико\" (Мадрид)  и \"Олимпик\" (Марсилия) – \"Залцбург\", Финалът е на 16 май в Лион.", "date": "2018.04.21", "title": "Трофеят от Лига Европа е бил откраднат по време на рекламна обиколка в Мексико"}
{"url": "https://www.dnevnik.bg/politika/2018/04/21/3166923_hvaleshtite_rumunskiia_model_sega_govoriat_za/", "text": "Тези, които хвалеха румънския модел за борба с корупцията, сега говорят за прекомерни действия по случая с ареста на кмета на \"Младост\". Това коментира в предаването \"Седмицата\" на \"Дарик\" председателят на правната комисия в Народното събрание Данаил Кирилов. \"Ами трябва да се действа, трябва да се извършват тези действия, които би трябвало да имат превантивен ефект върху обществото\", обобщи Кирилов. Според него обществото трябва да избере дали иска ефект от борбата с корупцията или постоянно да мрънка за прекомерност или някакви несъответствия. Оценката му е, че сложността и размера на подкупа е затруднило извършването на процесуалните действия. Посочи, че борбата е силово действие. Въпреки внушенията на опозицията, се вижда, че новият антикорупционен орган действа ефективно. Това е правилната посока, посочи депутатът и обяви, че при ареста на Иванчева не може да се говори за прекомерност на процесуалните действия.", "date": "2018.04.21", "title": "Хвалещите румънския модел сега говорят за прекомерност при ареста на Иванчева, обяви Данаил Кирилов"}
{"url": "https://www.dnevnik.bg/sviat/2018/04/21/3166735_eksperiment_tursi_kolko_biha_plashtali_horata_za_da/", "text": "Фейсбук\", \"Уикипедия\", \"Гугъл\" и \"Ютуб\" са безплатни, но много хора вероятно биха плащали, за да се възползват от услугите. Въпросът е колко биха платили? Изследване на американското Национално бюро за икономически изследвания опитва да открие отговора, пише електронното издание Quartz. Учените от  Масачузетския технологичен институт  и  Университета в Грьонинген  са направили прост експеримент: попитали са около 1500 души дали предпочитат да имат достъп до \"Фейсбук\", или да получат определена сума пари. Тя е варирала между 1 долара и 1000 долара, а за да бъдат хората честни в отговорите си, са им казали, че един на всеки двеста действително ще получи парите. През 2016 г. 50 долара са били достатъчни на половината респоденти да се откажат от  \"Фейсбук\"  за месец. (Това число не е съвсем прецизно – 1500 души са прекалено малко на брой, за да се проведе такова проучване.) През 2017 г. необходимата сума е паднала по-близо до 40 долара, но не е известна причината за това. С подобни методи учените са изчислили, че средният американец би оценил година на безплатно използване на имейл с 8400 долара, дигитални карти на 3600 долара и сайтове за електронна търговия като Amazon с 840 долара. Заключенията им не са категорични, но показват, че е възможно сега безплатните онлайн услуги да бъдат получавани срещу приемлива сума.", "date": "2018.04.21", "title": "Експеримент търси колко биха плащали хората, за да ползват \"Фейсбук\""}
{"url": "https://www.dnevnik.bg/skorost/2018/04/21/3166719_avtochastite_vtora_ruka_shte_triabva_da_sa_s_iasen/", "text": "Търговците с авточасти втора ръка трябва да се регистрират в кметството по месторабота на обекта, а предлаганите от тях компоненти ще могат да бъдат само с ясен произход, като задължително трябва да имат и някаква гаранция, предвижда проект за Закон за пътните превозни средства. Той е един от трите, които заменят сегашния Закон за движение по пътищата и беше публикуван за обществено обсъждане вчера. В понеделник предстои общественото обсъждане на трите проекта. Законът задължава търговците за всяка предлагана част да имат данни от кого и кога е купена, както и на кого и кога е продадена. В допълнение трябва да присъства и информация за идентификационния номер на превозното средство, от което е демонтирана. В края на всеки работен ден законът ги задължава да изготвят опис на наличните части и на сключените сделки. Всички данни за частите ще трябва да се съхраняват три години. Регистрацията за извършване на търговска дейност с употребявани части за пътни превозни средства е безсрочна, но при нарушения може да бъде прекратена. Търговията с компоненти за автомобили без регистрация ще се наказва с 5 хил. лева, ако нарушителят е физическо лице, или 10 хил. лева, ако е фирма, се предлага с текстовете. Новите изисквания към търговците на авточасти втора ръка явно целят спиране на кражбите на коли, за да бъдат те продадени на части. От МВР на няколко пъти сигнализират, че те се увеличават непрекъснато, като засегнати са по-старите автомобили. При продажбата на една кола на възраст на части се получават суми, които неколкократно надвишават тези за превозно средство в цялост. \"Законово и нормативно МВР не е готово да противодейства на кражбите на коли за продажбата им на части\", каза предишният министърът на вътрешните работи Румяна Бъчварова преди почти три години. Според данните на полицията повече от 80% от кражбите на коли са свързани с повторна продажба на резервни части от тях. Сервизите влизат в регистър, ще декларират какви майстори имат Предложенията за обществено обсъждане Закон за пътните превозни средства предвижда и затягане на контрола върху сервизите. Всички обекти, предлагащи ремонти на пътни превозни средства, ще трябва да се регистрират. Освен това се въвеждат изисквания към материална база и технически специалисти, които трябва да имат. Какви ще трябва да са те, ще се запише допълнително в наредба, която ще се подготви от Министерството на транспорта, информационните технологии и съобщенията. На регистрация, според проектозакона, подлежат освен сервизите за механични ремонти и бояджийски услуги, така и центровете за смяна на гуми, местата за монтаж и ремонт на газови уредби, автоключарите и електричарите. Сред задължителните документите за регистрация е списък с имената на техническите специалисти, които ще работя в обекта, тяхното образование и квалификация. Създаването на регистър на автосервизите е искане на компаниите от сектора, които работят на светло, от години.  Последната среща по темата  с министъра на транспорта беше в началото на месеца. Като проблеми при сегашната организация се посочват некачествените ремонти, които често водят до катастрофи и укриване на доходи.", "date": "2018.04.21", "title": "Нов закон предлага авточастите втора ръка да са с ясен произход и гаранция"}
{"url": "https://www.dnevnik.bg/sviat/2018/04/20/3166466_moje_li_sauditska_arabiia_da_sbudne_mechtata_na_edin/", "text": "Дъхът ѝ замъглява стъклото, но това не я спира. Момичето, притиснало носа си към него, се е вторачило с невярващ поглед в ресторанта, в който могат да влизат само мъже, и по-конкретно в един мъж, който изглежда съвсем различно от всеки друг, когото някога е виждала. По улиците на Рияд хората му подвикват и го наричат \"син на дявола\". Имад Муджалид не носи традиционна роба, а черни ризи. Къдравата му коса се спуска до широките му рамене. Когато 37-годишният мъж застане на сцената, неговите крясъци разтърсват цялата зала. Той е представител на дет метъла в Саудитска Арабия и е наричан \"Звяра от Близкия изток\". Но звярът се е страхувал много години. Страхувал се е от религиозната полиция, от разтурване на нелегалните концерти, от това да не бъде арестуван и бичуван. Без значение, че Имад и милиони други млади саудитци толкова са копнеели за промяна и свобода. Държавата беше безпощадна. Досега. Вече проблясва надежда. Саудитското общество се отваря за модерния свят - по нареждане отгоре. На жените скоро ще им бъде позволено да шофират като във всяка друга страна. Кината отново ще показват филми. Има модни ревюта и панаири за комикси. Младите саудитци казват, че страната е в шок - положителен шок. А Имад има една мечта - той казва, че е време метъл музиката да навлезе в неговата страна: \"Толкова искам да бъда първият, организирал метъл фестивал в Саудитска Арабия.\" МбС, както го наричат в монархията, е истинският управник на Саудитска Арабия, а не кралят. Преди три години Мохамед бин Салман беше просто един от стотиците принцове, наследници на основателя на държавата Абдул Азиз ибн Сауд и неговите потомци. После бащата на Мохамед се премести в кралския дворец. Остаряващият монарх направи Мохамед свой наследник и му позволи да натрупа огромна власт. В същото време търпението на саудитците под 30-годишна възраст, които съставляват по-голямата част от населението, се изчерпва. Мнозина учат в чужбина. Те усилено ползват социалните медии. Искат страната им да има това, което виждат във външния свят. Когато миналия октомври престолонаследникът показа, че е съгласен с тях, това беше исторически ден. \"Ние искаме нормален живот\", каза той на конференция в Рияд и после даде обещание. Един \"умерен ислям\" вече ще господства над уахабизма - радикалното саудитско тълкуване на исляма, обяви той. В главния град Джеда на Червено море мюезин призовава хората за молитва. Имад удря неуморно барабаните си, за да го заглуши. Разказва как преди много години, докато шофирал, чул солово изпълнение на китара, което променило живота му. Искал да чуе още. Брат му, който е стюард в авиокомпания, му носел касетки със записи от чужбина. Брайън Адамс и \"Скорпиънс\". \"Айрън Мейдън\", \"Джудас Прийст\", \"Блек Сабат\". Към края на 90-те години на 20 век интернет се превърнал за Имад в прозорец към света. Когато за първи път написал името на групата \"Металика\" в търсачката, бил изумен от разнообразието, жанровете и поджанровете на музиката там. Музиката - до голяма степен забранена в саудитския обществен живот - за него изведнъж вече не била просто музика. Щастието, което намирал в метъл музиката, било обаче в рязък контраст с жестокостта на система, възнаграждаваща единствено нагаждачите. Той многократно бил спиран от религиозната полиция и разпитван. \"Често се чувствах все едно съм престъпник\", спомня си той. Имад също така изнасял нелегални концерти в Саудитска Арабия, докато една вечер не се случило нещастие. Те били открити в жилищен комплекс в Рияд през 2010 г. Провеждал се концерт, когато се появила религиозната полиция. Двамата организатори на концерта - приятели на Имад, прекарали месеци в ареста и за наказание получили по 300 удара с камшик. След това метъл сцената изчезнала. Досега. Саудитска Арабия преживява времена на промяна, характеризиращи се едновременно с приповдигнат оптимизъм и тревога. Много хора съзират предстояща възможност, други се страхуват за мястото си в обществото, а това е взривоопасна смес. Имад иска да се възползва от своя шанс да доведе метъл музиката в кралството. Той е съставил списък с групи, които желае да покани за концерт за рождения си ден през ноември. \"Аз не пия, но почитателите на метъла със сигурност ще бъдат ядосани, че тук няма алкохол\", казва той. Въпреки това те ще дойдат, обещава той. Определено. /БТА", "date": "2018.04.21", "title": "Може ли Саудитска Арабия да сбъдне мечтата на един мъж за хеви метъл"}
{"url": "https://www.dnevnik.bg/bulgaria/2018/04/21/3166931_drug_postrdal_ot_macha_cska-levski_policai_poiska/", "text": "Друг пострадал при мача между отборите на ЦСКА и \"Левски\" в сряда полицай обяви, че от разпръсналите се стъкла е пострадала роговицата на дясното му око и поиска е по­-строг контрол. По време на  срещата, завършила 2:2 , полицай беше ранен заради хвърлена бомбичка. В резултат 24-годишната жена претърпя спешна операция. Днес инспектор Петър Иванов от Жандармерийското управление­ в София, който също е пострдал по време на тази среща заяви, цитиран от \"Фокус\": \"За самия инцидент мога да кажа, че чух взрив. На мястото, което се намирах нямах възможност нито да видя, че идва нещо към нас, нито откъде. Бяхме в сектор А, вход 1, вътре в тунела\", посочи Иванов. Той уточни, че при взрива е пострадал от разпръснатите стъклата. \"Пораженията по мен са по лицето и роговицата на дясното му око\", добави той. \"В онзи момент започнахме да оказваме първа помощ на колежката, после установих раните по себе си. Здравословно се чувствам горе­долу добре\", заяви Иванов. \"С колегите, които бяха там, не сме коментирали случилото се. Не мога да кажа, че да бъдем замеряни с различни предмети е ежедневие, но се е случвало\", каза още той. Инспектор Иванов съобщи, че това е първият път, в който претърпява инцидент по време на футболна среща, но е претърпявал такива по време на протести. \"Тогава пак от счупено стъкло хвърлено към нас получих порезна рана на ръката\". За това кои мероприятия са по­-трудни са охраняване, коментарът му беше: \"И на протести е трудно, и на футболни срещи. И в двата случая има недобронамерени както протестиращи, така и фенове. Оценявам, че има риск\". Във връзка с предстоящия мач между Левски и ЦСКА в сряда и дали е готов да го охранява отново, Иванов отговори положително. На въпрос какво трябва да се направи, за да се избегнат такива инциденти, той отговори: \"Необходим е по­висок контрол, но най­вече хората, които посещават тези футболни срещи, а и протести, да мислят и да осъзнават, че в същото време от другата страна може да е техен далечен роднина, братовчед или приятел\". Инспектор Иванов заяви, че в професията се изисква много търпение, визирайки поведението и обидите на футболни фенове към органите на реда. След инцидента с пострадалите служители на МВР, най-големият полицейски синдикат Синдикална федерация на служителите в МВР (СФСМВР)  настоя за спешни мерки срещу \"терора по стадиони и улици\" . Отборът на \"Левски\"  бе наказан да бъдат без публика един мач  и да платят глоба от 4 хил. лв., въпреки че правилникът на БФС предвижда наказание от три срещу без публика. Затова и  \"ЦСКА- София\" поиска оставката на цялата дисциплинарна комисия към БФС . От клуба посочиха, че са силно възмутени и определиха като \"смешно\" наложеното на \"Левски\" наказание.", "date": "2018.04.21", "title": "Друг пострадал при мача \"ЦСКА-Левски\" полицай поиска по-строг контрол"}
{"url": "https://www.dnevnik.bg/photos/2018/04/21/3166905_fotogaleriia_jivot_v_chernobil/", "text": "На 26 април 1986 г. в 01.23 ч. реактор експлодира при тест за сигурност. Десет дни наред ядреното гориво постепенно изгаря, изхвърляйки в атмосферата радиоактивни вещества, които според някои оценки заразяват около три четвърти от Европа, а най-вече Русия, Украйна и Беларус. По официални данни аварията е причинила непосредствената смърт на 31 души, но много повече хора са станали жертва на свързани с радиацията заболявания като рак. Точният им брой и дългосрочните последици върху здравето на хората продължават да са обект на спор. 32 години по-късно човек може да се върне в района на авариралия ядрен реактор като турист.", "date": "2018.04.21", "title": "Фотогалерия: Живот в Чернобил"}
{"url": "https://www.dnevnik.bg/intervju/2018/03/21/3152071_senator_deivid_noris_politici_manipuliraha_debata_za/", "text": "Главният герой зад съдебните дела преди 25 г., зад референдума и изобщо зад това да се заговори за правата на хомосексуалните хора в Ирландия още през 70-те години, е Дейвид Норис. Сега той е на 73 г. и е посветил по-голямата част от живота си на свободата на еднополовата любов първо като университетски преподавател и активист, след това и като депутат. Основател е на движението за реформиране на ирландското законодателство срещу хомосексуалността, но заедно с това е и дългогодишен член на Ирландската църква. Преподавател е английска литература в един от най-престижните ирландски университети \"Тринити колидж\" в Дъблин от 1968 г. до 1996 г. и е независим сенатор в горната камара на Ирландия от 1987 г., което го прави народният представител с най-продължителен мандат, както и първият открит гей човек, който е избран на обществен пост в страната. През 2011 г. се кандидатира за президент на Ирландия. Заедно с това е един от водещите изследователи на творчеството на ирландския писател модернист Джеймс Джойс и е основател на Центъра \"Джеймс Джойс\" в Дълбин. Дейвид Норис беше в София за поредица дискусии по покана на Фондация \"ГЛАС\", която работи за правата на лесбийки, гей, бисексуални и транссексуалните хора в България от 2014 г.  - Да, определено смятам, но това важи конкретно за Ирландия, не за всички държави. Аз изобщо нямах политически амбиции преди гей движението. И същото важеше за много гей хора, защото се чувствахме маргинализирани - хетеросексуалността беше реалността, а ние бяхме една сянка, призраци. Започнах като поддръжник в предизборния екип на Мери Робинс – първата ни жена президент, с която бяхме заедно в университета. Тогава научих как можеш да използваш кампанията, за да разпространиш позицията си. Дадох си сметка, че достигам до 65 хил. студенти и възпитаници на \"Тринити колидж\" от раз. Това е да използваш безплатна платформа за популяризиране на идеите си и да достигнеш до тези, които формират обществените настроения. Ето така и затова влязох в политиката, но скоро след това подех и други битки срещу дискриминацията. Започнах егоистично с дискриминацията срещу мен и хората като мен, но незабавно видях, че механизмите са напълно еднакви за всички маргинализирани групи – гей мъже или жени, тъмнокожите, евреите – дискриминацията изглежда все по един и същи начин, така че щом бях започнал да се боря за едните, трябваше да продължа и с другите. След това започнах да се интересувам и от темите за икономиката, външната политика, околната среда. - О да. Чувството на освобождаването е страхотно - най-вече когато можеш да бъдеш честен пред самия себе си. Колкото до Европа – тя е много смесена. Западна Европа е доста добре, но в бившите комунистически републики е ужасно. В Полша и Унгария е кошмар. Опасявам се, че и България е в тази категория. Неприятно ми е, че го казвам, защото хората тук са много мили, но са и много изостанали. Е, преди 50 г. ние бяхме по абсолютно същия начин, но аз видях коренна промяна в рамките на живота си, така че и вие също може да я видите тук в рамките на едно поколение. - Колкото повече гей хора се заявяват, толкова по-добре. И не става въпрос за показност или някакво натрапване, а за това да се говори повече по темата, докато се възприеме. В дискусията ни един млад мъж изглеждаше много изплашен от гей хората, сякаш те са агресивни и искат да му сторят нещо. Аз пък не съм виждал никаква агресия от страна на тази общност никога и всъщност е точно обратното - агресията е насочена към тях, а насилниците в собствените си представи са жертвата. - Наистина е сериозен проблемът с фалшивите новини, но аз не съм много подходящ човек за мнение, защото никога не съм ползвал или дори включвал компютър. За мен телефонът продължава да е само устройство, което праща и получава телефонни обаждания и не искам да диагностицира състоянието на червата ми, да ми казва какво е времето на Антарктика или какво ще е бъдещето на полярната мечка. Така че не съм запознат отблизо с това, което се случва в интернет, но съм наясно, че голяма част са глупости. Знам например какви глупости се говореха за мен по време на президентската предизборна кампания и знам, че всички те сега са в \"облака\" и ще останат достъпни завинаги и аз не мога да направя нищо по въпроса. Мисля, че трябва да влезе в обучението на младите хора как да гледат скептично на информацията в интернет и да умеят да отсяват тази, която се доближава до истината. - Мисля, че хората се чувстват застрашени и основното нещо, което трябва да се направи, е да се намали страхът. Това може да се постигне като се покажат обикновените гей хора - например съседът, който си коси ливадата, може да се окаже гей и той не е никак страшен. Другото е да се вложи голяма доза хумор - хумор, вместо да се вкарваме в капана на горчивата враждебност между \"различните\" групи. - Очевидно е, че те бяха манипулирани от крайните консервативни партии - те просто не казваха истината за конвенцията, говореха глупости. Бях изумен, когато разбрах за това. Ние в Ирландия също скоро я гледахме и я приехме без никакво колебание, защото тя е просто здрав разум, вкаран в текст. Няма място за съмнение в това, макар и в един параграф авторите да са решили да обяснят, че насилие освен от мъж върху жена може да има също и от жена върху жена, или жена върху мъж, или от мъж върху мъж. Защо това да е толкова страшно? На противниците й казвам – а вие вярвате ли, че е правилно жена да упражнява насилие над друга жена, или пък един мъж над друг мъж? - Как, мислите, успя Хитлер? Трикът е да набележиш мишени и да ги посочиш с пръст - \"те са виновни за всичко, те дойдоха в страната ни, унищожиха икономиката ни...\" Това е познатата формула. Мисля, че гей хората, също като евреите в Германия, са добра мишена за политически цели. Истината е, че е все още, да все още, е много опасно да си гей на много места по света, затова ние сме привилегировани, включително и тук в България. В огромна част от държавите по света може да бъдеш вкаран в затвора, измъчван или убит заради това. Само в Европа и Северна Америка е безопасно, а в някои части на Африка например положението е шокиращо. - Това е добре, обаче в Русия и Сърбия например е опасно да отидеш на прайда. Много е тъжно, а църквата е отговорна за голяма част от това. Там пък са такива страшни лицемери! Познавам много представители – половината от тях са гейове! Веднъж участвах в радио дебат във Ватикана. Спорех с представител на Ватикана, който страстно подкрепяше папата и отричаше правата на гейовете. Половин година по-късно го срещнах да излиза от една сауна с бразилския си приятел. Такова е лицемерието в тези среди, нищо не можеш да направиш срещу него. Най-важното е да започнете публична дискусия по темата. Колкото повече хора се осмелят да се разкрият, толкова по-добре. Да кажат първо на семействата си, на съседите си, на работодателите си. Колкото повече хора дават такъв пример, толкова повече ще се стопява страхът у другите. А политиците следват това, което е популярно сред населението. И когато спре да бъде популярно да си \"антигей\", и те ще спрат. А съм напълно убеден, че имате поне няколко гейове в българския парламент и като всички останали, и те се страхуват да се разкрият. Бих посъветвал депутатите да слушат, да чуят гласа на ЛГБТИ общността, защото те също са избиратели - приблизително 10% от населението. ", "date": "2018.04.21", "title": "Сенатор Дейвид Норис: Политици манипулираха дебата за Истанбулската конвенция по позната формула"}
{"url": "https://www.dnevnik.bg/biznes/2018/04/21/3166935_zaplatite_na_jenite_v_bulgariia_sa_s_15_po-niski_ot/", "text": "Жените в България получават по-ниски заплати от мъжете. Това показва доклад на Комисията за защита от дискриминация, цитиран от \"Нова телевизия\". Разликата между заплатите на двата пола е около 15%. Например, ако заплатата на една жена е 700 лева, мъж на същата позиция би получавал почти 810 лева. Най-често дискриминираните възрастови групи жени били между 25 и 34 години и между 55 и 64 години. Първите са се върнали след майчинство, а другата група са близо до пенсионна възраст и работодателят не иска да инвестира в квалификацията им. По-големи разлики в заплащането между мъже и жени има в Германия, Австрия, Обединеното кралство, Чехия и Словакия, а по-малка е разликата в Испания, Унгария, Полша и Румъния. За сравнение жените в Европейския съюз печелят с 16.3% по-малко от мъжете,  показаха в края на миналата година данни на Евростат за 2015 г.  при сравнение на средното им брутно почасово възнаграждение. За Бългрия информацията е по-оскъдна - през 2009 г. средната заплата, която жените в България получаваха беше с 15.7% по-ниска от тази на мъжете, според данните на КНСБ. Предишната година - 2008 г. процентът беше по-висок. ", "date": "2018.04.21", "title": "Заплатите на жените в България са с 15 % по-ниски от тези на мъжете"}
{"url": "https://www.dnevnik.bg/sport/2018/04/21/3166947_amazon_pridobi_prava_da_izluchva_us_open_vuv/", "text": "Тенис асоциацията на Съединените американски щати (USTA) обяви, че е постигнала договорка с \"Амазон\" за излъчване на US Open на територията на Великобритания и Ирландия. Договорът е за срок от пет години и правата на компанията за стрийминг услуги са ексклузивни. Още от тази година \"Амазон\" ще предлага онлайн излъчване на четвъртия от турнирите от Големия шлем в тениса. То ще е достъпно за всички абонати на премиум услугите на компанията без да е нужно допълнително заплащане. Параметрите по сделката не бяха обявени, но според вестник \"Гардиън\" договорът е на стойност 40 милиона долара. Влизането на \"Амазон\" стана възможно, след като досегашният носител на телевизионните права \"Евроспорт\" няма да излъчва турнира за територията на Великобритания и Ирландия. Досега панамериканският спортен канал държеше правата и имаше сделки за сублиценз с британската телевизия  Sky . \"Евроспорт\" ще продължи да излъчва US Open за останалите си абонати с изключение на Обединеното кралство. Сделката с USTA е поредно разширяване на портфолиото на \"Амазон\" в областа на спорта. През ноември компанията обяви, че между 2019 и 2023 г. ще излъчва турнирите от световния тур на АТП. През май миналата година пък \"Амазон\" подписа договор с \"Евроспорт\" да предлага каналите на спортната телевизия на своите абонати на премиум услуги във Великобритания. \"Партньорството ни с \"Амазон\" ще позволи на още повече хора да наблюдават турнира и да станат част от него. Ние постоянно сме отворени към търсене на нови пазари и разширяване на аудиторията на тениса\", каза Лю Шър, финансов директор на USTA. Откритото първенство по тенис на САЩ ще бъде проведено за 50-и път тази година. Четвъртият турнир от Големия шлем е между 27 август и 9 септември.", "date": "2018.04.21", "title": "\"Амазон\" придоби права да излъчва US Open във Великобритания за следващите пет години"}
{"url": "https://www.dnevnik.bg/sviat/2018/04/21/3167017_natali_portman_otkaza_nagrada_zaradi_beniamin_netaniahu/", "text": "Актрисата Натали Портман се отказала да посети церемонията по връчването на присъдената ѝ израелска награда \"Генезис\" заради предвидена реч, която трябвало да произнесе израелският премиер Бенямин Нетаняху на награждаването ѝ, предаде Ройтерс. Участието ѝ при връчването на \"Еврейската Нобелова награда\" носителката на \"Оскар\" не искала да бъде изтълкувано като подкрепа на израелския държавник. В микроблог мрежата \"Туитър\" Портман написа: \"Отказах да участвам в церемонията на 28 юни, защото не искам хората да си мислят, че подкрепям политиката на Бенямин Нетаняху, който трябваше да произнесе реч. Като много израелци по света и аз мога да имам критично отношение към ръководството на Израел, без при това да желая да бойкотирам цялата нация. Преди 70 години тази страна беше основана като рай за оцелелите от Холокоста. Но жестокостите към страдащите в наши дни са в противоречие с моите еврейски ценности. Тъй като ме е грижа за Израел, аз трябва да се изправя срещу насилието, корупцията, неравенствата и злоупотребата с власт!\", изтъква Портман, добавя Би Ти Ви. Седемдесетата годишнина от основаването на държавата Израел беше белязана с масови протести на палестинци в ивицата Газа, където десетки души бяха убити и стотица бяха ранени от израелски войници. Наградата \"Генезис\" е с паричен еквивалент от 1 милион щатски долара. Тя се присъжда ежегодно на личност, призната за вдъхновител на следващото поколение евреи чрез професионални постижения и отдаденост на еврейските ценности. Наричат я \"Еврейската Нобелова награда\". Натали Портман е родена в Израел. Тя се преселва в САЩ като момиче. За играта си в \"Черният лебед\" от 2011 г. Натали Портман спечели награда \"Оскар\" за най-добра актриса, а през 2015 г. режисира филма \"История за любов и мрак\" по романа на Амоз Оз. Филмът е на иврит и беше заснет в Израел. Тя е първата жена, на която беше присъдена наградата \"Генезис\". Досега са я получили четирима лауреати - кметът на Ню Йорк Майкъл Блумбърг, актьорът Майкъл Дъглас, цигуларят Ицхак Пърлман и скулпторът Аниш Капур.", "date": "2018.04.21", "title": "Натали Портман отказа награда заради Бенямин Нетаняху"}
{"url": "https://www.dnevnik.bg/zelen/2018/04/21/3167018_jiteli_na_kavarna_sa_na_put_da_protestirat_zaradi/", "text": "Проблеми с Общите устройствени планове има и по други места в страната като не се изчерпват с този в община Царево. За това сигнализира с писмо до медиите Инициативен комитет \"За туризма на Калиакра\". За проблемите на Царево и мнението на кмета на общината четете  тук  и  тук . Комитетът \"За туризма на Калиакра\" разказва откъде идва проблемът в техния район, който започва от 2014 г. Тогава регионалното министерство чрез явен търг възлага на Националния център за териториално развитие (НЦТР) да изработи проект за Общ устройствен план на община Каварна за сумата от 80 хил. лв. без ДДС. За да бъде приет такъв план, той трябва да получи положителна екологична оценка. \"Националният център за териториално развитие незнайно защо отказва да се съобрази със законите и по-конкретно в случая с екологичната мрежа - НАТУРА 2000. От 2015 г. дружеството не е свършило абсолютно нищо по преработването на проекта в природосъобразен вид, съгласно еко законите и желанието на местните\", се казва в писмото на комитета. На 30 януари 2015 г. екоминистерството извършва преценка, че проектът оказва сериозно негативно въздействие върху природата и по-конкретно върху защитените зони - Крайморска Добруджа и Комплекс \"Калиакра\" по директива за местообитанията и Калиакра, Било и Белите скали по директива за птиците. Абсолютно нищо обаче не е преработено и в следващата една година, и на 21 януари 2016 г. е дадена отрицателна оценка за качеството на доклада. \"Най-вероятно тези бездействия на НЦТР ЕАД са свързани с нежеланието да бъдат изключени  защитените степи  предвидени незаконно и неприродосъобразно за строителство в Общия устройствен план. Напомняме, че на 30 септември 2011 г. стартира наказателна процедура на Европейската комисия срещу България, заради допускането на увреждането на тези свръх приоритетни степи - естествената красота на северното Черноморие\", се допълва в писмото. Всички тези имоти с подробни устройствени планове от инициативния комитет определят като незаконни, тъй като не са съгласувани с РИОСВ - Варна. \"Същите тези имоти, заради които сме осъдени за стотици милиони евро глоба, са включени в проекта за Общ устройствен план Каварна устройствена зона - урбанизирана територия за ваканционни нужди\", подчертават от инициативния комитет. И продължават: \"Това е абсурдно! Нашето желание като район е да се разграничим от всички еко нарушители, които увредиха природата ни и които желаят да я превърнат в копие на Южното Черноморие. Нашето желание е да развиваме туризъм, откривайки работни места за нас, само и единствено на територията на неплодородните земеделски земи, които не са в противоречие с НАТУРА 2000. В тази държава има закони и те трябва да се спазват\". Въпреки заповедта на министър Нено Димов от 12 Декември 2017 г., с която окончателно се забранява строителство в степите и въпреки крайния срок от 3 месеца - до 9-ти април 2018 г., изпълнителят отказва да се съобрази със законите, продължава писмото на комитета. \"Ако държавните институции не заемат страна и не решат проблема с НЦТР, за да приемем своя общ устройствен план на Каварна час по-скоро, ние сме готови в пика на сезона да затваряме всеки божи ден пътя към нос Калиакра\", предупреждават от комитета. \"Абсурдно е да се говори за ново картиране на цялата зона и променяне границите на НАТУРА 2000 заради една шепа хора, които имат по 300-400-500-1000 и повече декара. Нас не ни интересува на кого са тези степи като собственост, нас ни интересува да не се бавят местните граждани в района, които изявяват желание да опазят своята природа и да се развиват природосъобразно съобразявайки се с МОСВ и заповедите на г-н Нено Димов\", казват те и наблягат на факта, че вече са изпратили сигнали до всички институции. ", "date": "2018.04.21", "title": "Жители на Каварна са на път да протестират заради устройствения план на града"}
{"url": "https://www.dnevnik.bg/sport/2018/04/21/3167021_baiern_se_razvihri_sled_pochivkata_za_25-a_pobeda_ot/", "text": "Шампионът в Бундеслигата \"Байерн\" (Мюнхен) постигна 25-а победа в първенството, след като надигра с 3:0 \"Хановер\" като гост. Успехът обаче не дойде толкова лесно, след като и трите попадения на \"HDI арена\" паднаха след почивката. Точни за баварците Томас Мюлер, Роберт Левандовски и Себастиан Руди. След поражението от \"РБ Лайпциг\" през март, \"Байерн\" вече е в серия от четири поредни победи и се намира в отлична форма. Баварците играха и с голяма част от резервите си, заради предстоящия полуфинал в Шампионската лига срещу \"Реал\" (Мадрид). Дебют в Бундеслигата направи централният защитник Ларс Лукас Май, който игра 90 минути. Роденият през 2000 г. германец се представи на ниво, играейки до опитния Жером Боатенг. След първо полувреме без голове Юп Хайнкес пусна на почивката Томас Мюлер, който замени Робен. Капитанът на баварците се нуждаеше само от 12 минути, за да успее да се разпише. Хуан Бернат центрира хубаво отляво и Мюлер прокара топката под плонжа на вратаря Чаунер. В 67-ата минута на терена се появи и Левандовски и шест минути по-късно полякът също отбеляза. Руди центрира от корнер, нападателят с №9 се оказа непокрит около точката на дузпата и с глава прати топката в мрежата – 2:0. За Левандовски това беше гол №179 в Бундеслигата, с което той се изравин със Щефан Кунц на седмото място във вечната ранглиста листата на реализаторите. Третият гол в срещата падна в 89-ата минута и беше дело на Руди. Той получи хубаво подаването от Мюлер и отбеляза своето първо попадение с екипа на баварците.", "date": "2018.04.21", "title": "\"Байерн\" се развихри след почивката за 25-а победа от началото на сезона"}
{"url": "https://www.dnevnik.bg/bulgaria/2018/04/21/3167022_arestut_na_kmeta_na_mladost_-_nai-chetenoto_v_dnevnik/", "text": "По традиция представяме най-четените теми в \"Дневник\" през изминалата седмица. Данните са към 19 ч. на 21 април, събота. 1.  Кметът на \"Младост\" Десислава Иванчева беше арестувана показно в центъра на София   - 79 082 прочитания 2.  Кметът на \"Младост\": Ръцете ми не са \"светвали\"   - 25 919 прочитания 3.  Швейцарска лаборатория опроверга Лавров за \"Новичок\"  - 22 849 прочитания 4.  Почина Avicii, един от най-влиятелните диджеи   - 19 048 прочитания 5.  Кметът на \"Младост\" ще бъде обвинена за подкуп в особено големи размери  - 16 677 прочитания 6.  Кой е Александър Ваклин   - 15 837 прочитания 7.  Радев определи Цветанов като функционално неграмотен  - 15 801 прочитания 8.  Десислава Иванчева - да управляваш на инат  - 14 865 прочитания 9.  Задава ли се руска буря на Балканите  - 13 536 прочитания 10.  Русия блокира милиони IP адреси на \"Гугъл\" и \"Амазон\" заради забраната на \"Телеграм\"  - 13 311 прочитания", "date": "2018.04.21", "title": "Арестът на кмета на \"Младост\" - най-четеното в \"Дневник\""}
{"url": "https://www.dnevnik.bg/sport/2018/04/21/3167025_kei_nishikori_shte_igrae_sreshtu_nadal_vuv_finala_v/", "text": "Японецът Кей Нишикори ще бъде съперник на Рафаел Надал във финалния мач в турнира от сериите \"Мастърс\" в Монте Карло. Той се справи с Александър Зверев във втория полуфинал, надделявайки в трисетов дрматичен мач – 3:6, 6:3, 6:4. Нишикори пречупи Зверев в много интересен сблъсък, който приключи след 2.15 часа. Японецът трябваше да наваксва изоставане, но показа по-здрави нерви и се справи. Първите две част протекоха идентично и продължиха почти еднакво – 38 и 39 минути. В първия сет резултатът се движеше гейм за гейм, но с два пробива в самия край Зверев успя да го измъкне. Той спечели три поредни сета, за да затвори първата част. Вторият сет започна с пробив за Нишикори, който обаче беше върнат в четвъртия гейм, за да започне всичко отначало. Все пак с два пробива в края Нишикори обърна нещата в своя полза, за да изравни сетовете. Последната решителна част беше много оспорвана, но при 5:4 в своя полза Нишикори успя да реализира нов пробив, с който спечели мача. Японецът завърши само с един ас и четири двойни грешки, но играта на Зверев беше по-непостоянна. Германецът записа шест аса, но и седем двойни грешки. Той вкара само 49% от първия си сервис. За Нишикори това ще бъде четвърти финал в най-високата категория \"Мастърс\" 1000. До момента обаче той загуби всеки един от тях – в Мадрид през 2014 г., Маями и Монреал през 2016 г. Надал, който в първия полуфинал  победи Григор Димитров , е побеждавал Нишикори девет пъти. Общо двамата са се срещали в 11 мача.", "date": "2018.04.21", "title": "Кей Нишикори ще играе срещу Надал във финала в Монте Карло"}
{"url": "https://www.dnevnik.bg/sport/2018/04/21/3167029_ludogorec_prechupi_botev_v_mach_s_shest_gola/", "text": "Лудогорец\" записа 13-а поредна победа в Първа лига след голово шоу срещу \"Ботев\" (Пловдив). Шампионите надделяха с 4:2 и направиха поредна голяма крачка към спечелването на седма поредна титла. Преди ЦСКА да е изиграл мача си от кръга \"Лудогорец\" поведе с 11 точки пред червените и увеличи напрежението в техния лагер. Точни за тима от Разград при визитата в Пловдив бяха Вандерсон, Клаудиу Кешеру, Игор Пластун и Якуб Шверчок. За \"Ботев\" головете вкараха Диого Кампос и Милко Георгиев. Мачът беше много интересен и премина във вихрено темпо. Още до почивката паднаха четири гола, за което помогна откритата игра и на двата отбора. \"Ботев\" поведе в четвъртата миута след точно изпълнение на Диого. След центриране на Тодор Неделев от фаул, Георги Терзиев не изби добре и прати топката на пътя на бразилеца Диого, който не сгреши. Последваха положения и за двата отбора, но в 23-ата минута Вандерсон наказа грешка на защитата на жълто-черните. При изнасянето на топката пловдивчани сгрешиха и предостваиха топката лесно на гостите, Вандерсон изскочи сам срещу вратаря и без проблем изравни – 1:1. Попадението на Вандерсон доведе до голямо объркване в редиците на домакините и още шест минути по-късно \"Лудогорец\" вече беше напред в резултата. Клаудиу Кешеру отбеляза 24-ия си гол в първенството, разписвайки се с глава. Румънецът вкара в шести пореден мач, а освен това излезе начело в голмайсторската листа. Четири минути преди почивката \"Ботев\" успя да изравни чрез неочакван герой. Младият Милко Георгиев, който изненадващо получи шанс да бъде титуляр се разписа. Густаво Афонсо се справи последователно с Натанаел и Георги Терзиев и центрира успоредно на голлинията, а непокритият Георгиев изравни – 2:2. За младия футболист това беше дебютен гол в Първа лига, но в началото на атаката останаха съмнения за нарушение на Густаво срещу Натанаел. През втората част Димитър Димитров направи някои промени и те стабилизираха играта на \"Лудогорец\". Влизанео на капитана Светослав Дяков помогна на тима да овладее средата на терена и това се оказа ключово. В заключителните 20 минути шампионите вдигнаха оборотите и стигнаха до два гола. Първо в 73-ата минута Игор Пластун изведе тима напред след хубаво попадение с глава. Украинецът се оказа непокрит след центриране на Мисиджан от корнер и буквално разстреля от упор вратаря Кайзер. Пет минути по-късно \"Лудогорец\" отбеляза четвърти гол, чийто автор беше Шверчок. Полякът вкара шестия си гол в едва осем мача за шампионите, засичайки остро центриране.", "date": "2018.04.21", "title": "\"Лудогорец\" пречупи \"Ботев\" в мач с шест гола"}
{"url": "https://www.dnevnik.bg/skorost/2018/04/21/3167027_samo_za_denonoshtie_putna_policiia_ustanovi_7_000/", "text": "Над 7 000 пъти \"Пътна полиция\" е засякла превишена скорост само за денонощие. Това е равносметката от изминалата акция \"Скорост\", информира Би Ти Ви. Данните на МВР показват драстичен скок в броя на шофьорите, които карат по-бързо от разрешеното. Операцията, която се проведе в средата на седмицата, е под егидата на европейската мрежа на службите на пътна полиция и се проведе в целия ЕС. Само за година нарушителите са скочили повече от два пъти. За сравнение при същата операция през 2016 г. са глобени 2235 души. Въпреки непрекъснатите увеличения на глобите, постоянните проверки, тежките катастрофи и черната статистика, шофьорите продължават да карат с превишена скорост, показват данните на вътрешното министерство. Само административни санкции, няма да доведат до желания резултат, смятат експерти, с които телевизията разговаря. \"Младите момичета и момчета, които стават шофьори, трябва да им се отделя вътре в образователната система огромно внимание\", коментира Пламен Димитров - председател на дружеството на психолозите в България. Държавата е безсилна в борбата с нарушителите на пътя, убедени са от института за пътна безопасност. И дават пример с премахването на знака за следене на скоростта. \"Предполагаше се, че това ще дисциплинира шофьорите, но се оказа, че не е така, шофьорите продължават да превишават скоростта\", заявява пък Диана Стамова. \"Сравнението на резултатите от операция \"24 часа Скорост\" е тревожно. Единствено Германия и Белгия са пред нас в броя на хванати нарушители. Естония е по-малка от нас държава, но те имат за тези 24 часа, само 631 нарушения\", коментира Росен Рапчев от главна дирекция\"Национална полиция\". В акция \"Скорост\" тази година мобилните стационарни и т. нар. камери на триноги са били разположени на повече от 400 места в страната. Технически средства са работили и през нощта. На този фон предстои  поредното изменение  на  Закона за движение по пътищата . Сред предложенията са - за минаване на червено и неспиране на пешеходна пътека да се отнема временно книжката. Свидетелството за управление ще се отнема и за каране в насрещното по автомагистрала или скоростен път. Всички тези промени са на етап обществено обсъждане. След него проектът на новия закон ще влезе за гласуване в парламента.", "date": "2018.04.21", "title": "Само за денонощие \"Пътна полиция\" установи 7 000 нарушители с превишена скорост"}
{"url": "https://www.dnevnik.bg/biznes/2018/04/21/3167031_zapochna_remont_po_okolovrustnoto_shose_krai_kazichene/", "text": "Министърът на регионалното развитие и благоустройството Николай Нанков инспектира ремонта на участък от източната дъга на дясното платно на Софийския околовръстен път от Казичене до автомагистрала \"Тракия\", който започна вчера. Очаква се за Гергьовден да бъде пуснато движението в платното, което беше изцяло ограничено заради извършваните дейности, съобщава строителното министерство. Трафикът се пренасочва двупосочно в платното в посока автомагистрала \"Хемус\". Ремонтните дейности включват студено фрезоване на асфалтобенната настилка, полагане на геомрежа, на нова асфалтова настилка, пътната сигнализация и ограничителните системи. Скоро ще започне ремонтът на втория участък от пътното съоръжение над \"Цариградско шосе\" до разклона за село Лозен. До края на юни се очаква дейностите да приключат. През миналата година беше извършен ремонтът на лявото платно. По-късно през деня регионалният министър направи и оглед на рехабилитацията на второкласния път София - Петрохан – Лом в района на Петрохан. Пътят е изграден през 1970 г. и на участъка Бучин проход – Петрохан през годините е правен само превантивен ремонт. С над 22 млн. лв. от Оперативна програма \"Региони в растеж\" ще бъдат рехабилитирани 43 км от второкласния път Костинброд – Бучин проход – София – Берковица. Те са включени в лот 2 Костинброд - Бучин проход с дължина малко над 22 км и лот 3 Бучин проход – Берковица с дължина близо 20,8 км. Със завършването на двата лота и с изпълнената рехабилитация на участък с дължина 33 км от прохода \"Петрохан\" до Боровци в област Монтана по програма \"Транзитни пътища V\" целият проход ще бъде основно ремонтиран.", "date": "2018.04.21", "title": "Започна ремонт по Околовръстното шосе край Казичене"}
{"url": "https://www.dnevnik.bg/photos/2018/04/21/3166865_fotogaleriia_cvetnite_poleta_na_holandiia/", "text": "В края на април е периодът на цъфтежа на лалетата, смятани за един от символите на Холандия. Кадрите в галерията за заснети в близост до парка \"Кукенхоф\", известен също като \"Градината на Европа\", в Лисе, Холандия.", "date": "2018.04.21", "title": "Фотогалерия: Цветните полета на Холандия"}
{"url": "https://www.dnevnik.bg/sviat/2018/04/21/3166966_v_rumuniia_niama_nito_edin_arestuvan_notarius_obiavi/", "text": "В Pyмъния имa мнoгo apecтyвaни aдвoĸaти, мaгиcтpaти, пoлитици, пoлицaи cъщo, нo нe и нoтapиycи. Πpocтo cиcтeмaтa ни зaдължaвa дa paбoтим пo пpaвилaтa\". Това заяви Димитру Манеску, президент на Нотариалната камара на Румъния пред специализирания сайт  defakto.bg. Той беше в страната заради чeтиpиcтpaннa cpeщa мeждy нoтapиaтитe нa Бългapия, Pyмъния, Cъpбия и Унгapия, нa ĸoятo бяxa oбcъдeни пpeдизвиĸaтeлcтвaтa пpeд нoтapиaлнaтa пpoфecия пo пoвoд пpилaгaнeтo нa нoвия peглaмeнт зa зaщитa нa личнитe дaнни нa физичecĸитe лицa. Нa сpeщaта се разбра, чe дo 25 мaй 2018 г. вcичĸи aдминиcтpaтopи нa лични дaнни тpябвa дa ca пpивeли в cъoтвeтcтвиe c Peглaмeнтa пpoцeдypитe пo oбpaбoтвaнe им. Hoвитe пpaвa нa гражданите пpи oбpaбoтвaнe нa личните им дaнни вĸлючвaт – дocтъп дo coбcтвeнитe им лични дaнни, инфopмиpaнocт, ĸopигиpaнe пpи нeтoчнocт нa дaннитe, изтpивaнe нa лични дaнни или пpaвoтo \"дa бъдeш зaбpaвeн\", oгpaничaвaнe нa oбpaбoтвaнeтo oт cтpaнa нa aдминиcтpaтopa или oбpaбoтвaщия лични дaнни, пpeнocимocт нa личнитe дaнни мeждy oтдeлнитe aдминиcтpaтopи и пpaвo нa възpaжeниe cпpямo oбpaбoтвaнeтo им, нaпoмни пpeдceдaтeлят нa бългapcĸaтa Hoтapиaлнa ĸaмapa Димитъp Taнeв. Peглaмeнтът yвeличи знaчитeлнo мaĸcимaлния paзмep нa нaлaгaнитe глoби зa нapyшeния нa личнитe дaнни - дo 20 млн. eвpo или дo 4% oт oбщия гoдишeн oбopoт зa пpeдxoднaтa финaнcoвa гoдинa. Иначе Манеску посочи още, че Hoтapиaлнaтa ĸaмapa нa Pyмъния е нaпpaвила вече вaжни cтъпĸи зa въвeждaнeтo нa европейския peглaмeнт. Cpeд взeтитe мepĸи е нaзнaчaвaнe нa двaмa мeниджъpи пo cигypнocттa нa дaннитe, пpeминaли cпeциaлeн ĸypc нa oбyчeниe. Изгoтвeн е бил и пpoeĸт нa ĸoдeĸc зa пoвeдeниe. Cъздaдeн бeшe и peглaмeнт зa измeнeниe нa Зaĸoнa зa нoтapиycитe. Cъщo тaĸa ce пpиe фopмyляp зa cъглacиe, чpeз ĸoйтo нoтapиycът инфopмиpa зaявитeлитe зa нoтapиaлни ycлyги, чe дoĸyмeнтитe щe пpeминaвaт пpeз aдминиcтpaтop нa лични дaнни и чe oбpaбoтĸaтa нa тaĸивa дaнни щe e cъглacнo зaĸoнa. Шефът на румънската нотариална камара посочва, че спopeд peзyлтaтитe нa пpoyчвaнe нa oбщecтвeнoтo мнeниe зa пyбличнитe opгaни, нотариусите са cpeд пъpвитe 6 пpoфecии, пoлзвaщи ce c нaй-гoлямo дoвepиe. мecтa.", "date": "2018.04.21", "title": "В Румъния няма нито един арестуван нотариус, обяви шефът на Нотариалната им камара"}
{"url": "https://www.dnevnik.bg/sviat/2018/04/21/3167030_mejdunarodnite_eksperti_po_himicheskite_orujiia/", "text": "Международните експерти по химическите оръжия най-после пристигнаха на мястото на предполагаемата химическа атака в Сирия, обяви руското външно министерство. Екипът от Организацията за забрана на химическите оръжия (ОЗХО) тръгна от Дамаск към близкия град Дума днес, информира Би Ти Ви. Западните държави твърдят, че сирийското правителство е извършило въздушни химически атаки над града на 7 април, които се смята, че са причинили смъртта на повече от 40 души. Сирия и Русия, които сега контролират Дума след изтеглянето на бунтовниците, отричат. САЩ, Великобритания и Франция предприеха военни удари срещу сирийското правителство в отговор на подозираните химически атаки. 9-членният екип на ОЗХО чакаше една седмица в столицата за разрешение да посети града.  Очакваше се те да влязат в Дума в сряда , но посещението беше отложено, след като екип на ООН за оценка на риска попадна под обстрел, докато правеше проверки във вторник. Западни представители се опасяват, че доказателствата за предполагаемата химическа атака може да бъдат прикрити.", "date": "2018.04.21", "title": "Международните експерти по химическите оръжия пристигнаха в Дума"}
{"url": "https://www.dnevnik.bg/sport/2018/04/21/3167041_manchestur_junaited_e_purviiat_finalist_v_kupata_na/", "text": "Манчестър юнайтед\" достигна финала в турнира за Купата на футболната асоциация след впечатляващ обрат срещу \"Тотнъм\". \"Червените дяволи\" надделяха с 2:1 на \"Уембли\" и могат да спасят сезона след провала в първенството, както и ранното отпадане в Шампионската лига. \"Тотнъм\" поведе още след 11 минути игра, след като Деле Али се разписа, но 15 минути по-късно \"Юнайтед\" изравни чрез Алексис Санчес. Обратът стана факт в 62-ата минута, когато точен беше Андер Ерера. \"Червените дяволи\", които са 12-кратен носител на ФА къп ще участват за 20-и път в мача за титлата, изравнявайки по този показател \"Арсенал\". \"Артилеристите\" имат 13 трофея от надпреварата и са рекордьор. \"Юнайтед\" игра за 29-и път в полуфиналите и записа 20-а победа. За \"Тотнъм\" това беше осма поредна загуба в полуфинал. \"Шпорите\" не са се класирали на финал в надпреварата от 1991 година, когато триумфираха за последен път с най-старото отличие в света. \"Тотнъм\" започна по-добре срещата, като бързо овладя средата на терена. \"Шпорите\" играеха с Кристиан Ериксен много близо до вътрешните халфове, а Дели Али и Сон помагаха на Хари Кейн. В 11-ата минута Ериксен успя да се освободи, намери в наказателното поле Али и той не беше затруднен да открие резултата. Натискът на \"Тотнъм\" продължи още малко и след 15-ата минута \"Юнайтед\" успя да изнесе играта в по-предни позиции. С основна заслуга беше Пол Погба, който започна да се прибира по-дълбоко и да изнася топката. Французинът надделя над Муса Дембеле в персоналния двубой няколко пъти. В 24-ата минута именно Погба открадна от белгиеца до страничната линия, центрира остро и с красив удар с глава Алексис Санчес изравни резултата. Чилиецът се беше пласирал отлично между Ян Вертонген и Бен Дейвис и засече топката. За Санчес това беше осми гол в осем мача на \"Уембли\". Чилийският нападател е отбелязал половината от тях в три полуфинала във ФА къп. До края на първата част нови голове не паднаха, а след почивката \"Юнайтед\" започна да играе по-предпазливо. Футболистите на Жозе Моуриньо се групираха в средата на терена, за да не позволят на \"Тотнъм\" да преминава лесно. Това принуди \"шпорите\" да играят повече с дълги топки, което пък не им носеше успех. В 62-ата минута \"Юанйтед\" нанесе своя удар, вкарвайки втори гол. Лукаку получи подаване отдясно, отклони топката към Ерера и испанският халф с плътен изстрел я прати в мрежата. До края на двубоя инициативата беше изцяло в отбора на \"Тотнъм\", но футболистите в бяло успяха да отправят само един точен удар. Хари Кейн остана изолиран в предни позиции, а в последните минути зачестиха грешките при изнасянето на топката. Дори включването на Лукас Моура и Ерик Ламела не успя да промени играта на \"шпорите\". \"Щастливи сме разбира се заради това, че сме на финал. В този клуб се броят само титлите и купите, нищо друго, затова се радвам много\", каза след двубоя Андер Ерера. С класирането на финал Жозе Моуриньо има шанс да спечели пореден трофей с \"Юнайтед\" след \"Къмюнити шийлд\", Купата на лигата и Лига Европа, които завоюва през миналия сезон. Специалния може да стане и едва третия мениджър, триумфирал в надпреварата с два различни отбора. До момента единствените двама с подобно постижение са Хъбърт Чапмън с \"Хъдърсфийлд\" и \"Арсенал\" (1922 и 1930 г.), както и Били Уокър с \"Шефилд уензди\" и \"Нотингам\" (1935 и 1959 г.). Моуриньо изведе \"Челси\" до ФА къп през 2006 г. В другият полуфинал в неделя един срещу друг се изправят \"Челси\" и \"Саутхемптън\".", "date": "2018.04.21", "title": "\"Манчестър юнайтед\" е първият финалист в Купата на Англия след обрат срещу \"Тотнъм\""}
{"url": "https://www.dnevnik.bg/sport/2018/04/21/3167047_cska_stigna_samo_do_raven_sreshtu_beroe_i_veche/", "text": "Пет кръга преди края на сезона титлата в Първа лига се приближи още повече до \"Лудогорец\". Най-близкият преследвач на шампионите ЦСКА допусна втора поредна грешка, завършвайки 1:1 като гост на \"Берое\". След като в началото на месеца червените бяха само на три точки от \"Лудогорец\", те вече изостават с 10. ЦСКА не успява и да следва темпото на тима от Разград, който е в серия от 13 поредни победи. В Стара Загора Станислав Манолев изведе ЦСКА напред в 55-ата минута, но осем по-късно \"Берое\" изравни след точно изпълнена дузпа от Педро Еуженио. Няколко дни, след като загуби катастрофално с 0:7 от \"Лудогорец\", този път \"Берое\" направи по-добър мач и спря другият водещ отбор. До този момент тимът от Стара Загора имаше две загуби с 0:3 и 0:6 от ЦСКА. Равенството позволи на домакинитео от \"Берое\" да останат на трето място в класирането. Те имат 55 точки, с една повече от \"Левски\". \"Резултатът с оглед на показаното е реален. Не играхме добре, мислехме повече за полуфинала за купата след няколко дни, което за мен не е обясним. Беше важно да влезем в мача с \"Левски\" с победа. Не мисля, че това ще се отрази на самочувствието ни, все пак тези футболисти играят в ЦСКА\", каза след мача Стамен Белчев. Той направи няколко промени, като остави на резервната скамейка Николай Бодуров и Рубен Пинто, а Александър Барт и 17-годишният Валентин Антов бяха титуляри. \"Берое\" пък беше без Мартин Камбуров във втори пореден мач. След като пропусна гостуването в Разград, този път ветеранът получи контузия на загрявката. Първата част на стадиона под Аязмото премина без голове, но в началото на второто полувреме Станислав Манолев изведе червените напред. Той се оказа много добре пласиран след разбъркване в наказателното поле след изпълнение на свободен удар. След попадението червените като че ли се успокоиха прекалено и много бързо допуснаха изравняване. Защитата изпусна Борислав Цонев, а Александър Барт го задържа, заради което съдията Станислав Ставров посочи бялата точка. Педро Еуженио стреля хладнокръвно и отбеляза 16-ия си гол от началото на сезона. До края на мача ЦСКА опита всичко, за да стигне до втори гол, но дори не успя да застраши сериозно Георги Аргилашки. За да бъдат пазени за мача с \"Левски\" бяха извадени Фернандо Каранга и Манолев, а бразилецът се разсърди след смяната си. \"Мисля, че големият брой промени се отрази, за да не спечелим днес. Някои момчета, които не са играли много не влязоха със самочувствие в днешния мач, на почивката поговорихме и се стегнахме. За съжаление обаче в последните мачове ни преследва малшанс\", каза след срещата Станислав Манолев.", "date": "2018.04.21", "title": "ЦСКА стигна само до равен срещу \"Берое\" и вече изостава с 10 точки от \"Лудогорец"}
