{"url": "http://www.dnevnik.bg/sport/2017/07/20/3010617_napravihme_velikolepni_neshta_i_ne_mislim_da_se/", "text": "Треньорът на \"Ботев\" Николай Киров остана впечатлен от представянето на отбора си срещу \"Бейтар\". Пловдивчани  спечелиха с 4:0 и се класираха за третия предварителен кръг в Лига Европа , където ще срещнат \"Маритимо\". \"Имаше сигурност и красив футбол. Отбелязахме четири гола и създадохме още много положения. При нас колективът е много силен и момчетата са задружни. Никога не сме имали такъв колектив и това е най-силната черта на този отбор\", каза Киров пред \"Диема спорт\". \"Нашият стил е да владеем топката, а това те кара да атакуваш. Направихме великолепни неща и не мислим да се променяме. Винаги обаче има какво да се подобрява. Сега е важно да възстановим състезателите за неделя, защото започнахме по лош начин шампионата\", добави той. Киров заяви, че няма задълбочен поглед върху \"Маритимо\", тъй като португалското първенство не е започнало, а съперникът се включва директно от третия предварителен кръг в Лига Европа. Той коментира и темата за евентуалната раздяла с Омар Косоко, към когото има интерес. \"Ако продадем Косоко, би било голяма загуба, но това е преценка на ръководството.\" \"Нека феновете да вярват в нас, защото ще им се отблагодарим с такива двубои. Вече си осигурихме шест мача с Лига Европа и това ни дава самочувствие, а трупаме и опит.\"", "date": "2017.07.20", "title": "Направихме великолепни неща и не мислим да се променяме, каза треньорът на \"Ботев\""}
{"url": "http://www.dnevnik.bg/biznes/2017/07/20/3010521_ikonomikite_ot_evrozonata_se_nujdaiat_ot_oshte_stimuli/", "text": "Президентът на Европейската централна банка (ЕЦБ) Марио Драги каза днес в края на заседанието на банката по паричната й политика, че равнището на инфлацията остава ниско в еврозоната и че 19 страни, въвели единната валута, се нуждаят от още парични стимули, предаде Асошиейтед прес. Драги даде традационната си пресконференция след заседанието на 25-имата членове на управителния съвет, на което водещите лихви останаха без промяна. Не бе коригирана и политиката на стимули за бизнеса. Както и се очакваше франкфуртската финансова институция запази на равнище нула водещата си лихва, която е референтна за кредитирането в еврозоната. Лихвата по депозитите е минус 0.4 на сто, а овърнайт лихвата е 0.25 на сто, уточни ДПА. Въпреки това след обявяването на решението еврото достигна 14-месечен връх. Смята се, че това се дължи на изказването на Драги, който обяви, че банката ще обсъди бъдещето на програмата си за стимулиране на стойност 2 трлн. евро на някоя от следващите две срещи. Еврото се търгуваше за 1.1630 долара при 1.1492 преди изказването на Драги. ЕЦБ не промени и мащабната си програма за изкупуване на дългови книжа, която днес е на стойност 60 милиарда евро месечно. Банката си остави отворена вратичка за увеличаването й, както и за удължаване на срока й, ако е необходимо. Някои анализатори очакваха, че след днешното заседание на банката ще изчезнат намеците за евентуално увеличение на обема на изкупуваните активи, което пък би дало сигнал, че така наречената програма за количествено облекчаване, целящо да подкрепи растежа и инфлацията в еврозоната, е достигнала апогея си, посочи АФП. В Източна Европа, която е най-зависима от евентуалното затягане в паричната политика на ЕЦБ, валутите се обезцениха спрямо еврото, а търсенето на дългови книжа се повиши, коментира \"Ройтерс\". Агенцията отбелязва, че полската злота е сред най-добре представящите се валути през последната година в резултат на добрия икономически растеж, който отчита Полша. Въпреки това тя е под натиск през тази седмица заради вероятността Европейският съюз да санкционира Варшава заради посегателството над правосъдната система.", "date": "2017.07.20", "title": "Икономиките от еврозоната се нуждаят от още стимули, обяви Марио Драги"}
{"url": "http://www.dnevnik.bg/bulgaria/2017/07/20/3010438_prokuraturata_s_parite_ot_ktb_mojeshe_da_ima/", "text": "Без намеса на прокуратурата КТБ е щяла да рухне по естествен начин в края на 2016 г. или през 2017 г. Това заяви шефът на специализираната прокуратура Иван Гешев, който е наблюдаващият разследването за фалита на банката обвинител. На въпроса - т.е. изказването му означава, че е рухнала изкуствено, той отговори: не, естествено, но по-рано. Според него единствената институция, която си е свършила работата, била прокуратурата, а дали навреме е било \"друг въпрос\", на който той не отговори. Той определи разследването като уникално и ако трябвало да направи паралел с други дела било като но за сметка на това прокуратурата била вече кацнала. Размерът на делото бил като училищна или читалищна библиотека, продължи прокурорът с метафорите. За сметка на това държавното обвинение пък свършило работата много бързо - за година и седем месеца. Разликата от 3 години от 2014 г. Гешев оправда със стоенето на делото в съда. След като изреди всички неща по разследването, които са направени за пръв път като експертиза на цялостна система в банка, каквато е вътрешния ѝ одит и др., заяви, че щетата за първи път се измервала към брутния вътрешен продукт на страната. Острото усещане за несправедливост у хората пък идвало от неефективния процес и архаичния Наказателно-процесуален кодекс. Гешев определи КТБ като финансова измама с корупционен привкус, която ако не е станала, е можело да се превъоръжи армията или да се построят всички магистрали. Част от парите можело да стигнат и за надбавки за пенсионерите за една или две години. По думите на Гешев КТБ не била здрава или системна банка, а накрая не е била и банка. Била е пирамида, инвестиционна система или личен портфейл на бившия мажоритарен собственик Цветан Василев. Прокуратурата не е срутила здрава банка, не е извършила изземвания в офиси на КТБ, а в офиси на кухи дружества, които имали просто същия адрес като банката. Шефът на спецпрокуратурата благодари на главния прокурор и на премиера Бойко Борисов, чиито втори кабинет е осигурил пари за международната експертиза по разследването. За Пеевски и Бареков За депутата от ДПС Делян Пеевски, които тогава имаше близки бизнес отношения с Цветан Василев, Гешев заяви, че няма данни да е извършил престъпления и негови дружества да са вземали пари от КТБ. Ако има  престъпни или лоши практики свързани с Пеевски,  те можело да се установят в отделените от това разследване 24 наказателни производства. Те не били включени в това досъдебно производство, защото щяло да отнеме на разследващите 30 години. Гешев и говорителят на главния прокурор Румяна Арнаудова не можаха да отговорят на въпроса на какъв етап са тези производства, защото били в компетентността на градска прокуратура. Споменаха само, че обект на разследване по едно от тях е евродепутатът Николай Бареков, който обаче не е обвиняем. Неговото име бе и единственото споменато от Гешев сред свидетелите в процеса, където са давали показания над 400 публични личности като политици, журналисти, спортисти, социолози, аткьори, шефове на медии, но прокуратурата не делила свидетелите на професиите им, освен очевидно Бареков, който бе споменат. На тях били раздадени общо между 1 и 1.5 млрд. лв. \"в пликове, торбички и чувалчета\". Причината да се спомене името на Бареков е, че той бил най-яркият и драстичен пример. За Искров, Гунев и Лазаров За бившия управител на БНБ Иван Искров, Гешев заяви, че той по Закона за БНБ и Закона за кредитните институции не може да носи наказателна отговорност, защото тя е на подуправителите по надзора. От думите на прокурорския шеф се разбра, че той не може да отговаря за моралния въпрос на действията му. По думите му, ако БНБ си е вършела работата, е трябвало да вземе лиценза на КТБ още през 2011г., затова обаче обвинени били Цветан Гунев и Румен Симеонов, които не извършвали надзор, а \"закрила на банката\". Кои са другите обвиняеми и техните длъжности четете  тук . За главния счетоводител Бисер Лазов, който е свидетел на обвинението, прокуратурата установила, че той не е знаел, че е вършел престъпление, затова е само свидетел в процеса. Защото той не е отпускал кредити, това го е правила банката, той е движел извънбанковия бизнес на Цветан Василев, който според държавното обвинение е точел КТБ. На въпроса какво е станало със сигнала през 2010 г. и започната по него проверка на прокуратурата за съмнителни кредити на фирми, свързани с Пеевски, Гешев заяви, че за пръв път чува това и не знае. На питането защо прокуратурата не се е сезирала след журналистическото разследване на в. \"Капитал\" за състоянието на банката, говорителят на главния прокурор Румяна Арнаудова заяви, че през 2011 г. е имало друг градски и друг главен прокурор и те двамата с Гешев като редови обвинители тогава не могат да отговорят. Пропускайки въпроса, че и през 2013 г. имаше материали с данни за съмнителни практики. След политико-икономическия анализ покрай представянето на разследването за КТБ, прокурор Гешев заяви и, че Цветан Василев не се страхувал от българското законодателство, а от европейското, затова напуснал в Австрия, където се намирал по време на поставяне под особен надзор на банката, и заминал за Сърбия. Държавното обвинение се оплака отново, че Сърбия не отговаря на исканията им за екстрадиция на банкера, който не можел да бъде разпитан чрез видеовръзка, ако не е обвинен, но същевременно не може да бъде привлечен към наказателна отговорност, ако не е в България. Адвокатът на Цветан Василев: Живеем в държавата КТБ Не, поне не знам да има (в световен мащаб обвинени банкери за участие в организирана престъпна група - бел.ред.). Ние сме първооткриватели\", заяви адвокатът на Цветан Василев - Христо Ботев. Като огромно количество хартии определи документите по делото, където според него липсвало продължението на разследването. \"Липсва най-същественото - защо се е стигнало дотук. Говори се в стенограми за едни лица, които са искали да съборят третата и четвъртата банка, но никой не се занимава с това\". \"Прокуратурата помогна доста. Не е естествен пътят.\" Така Ботев коментира изказването на Гешев, че банката е щяла да рухне естествено и сама, а държавното обвинение е помогнало за по-ранното ѝ, но пак естествено рухване. \"По това дело, ако присъствате в съдебната зала, ще видите от Влади Въргала и Тити Папазов до настоящи министри, до г-н Прокопиев и г-н Бареков\". От настоящите министри, които са давали показания, е Красимир Каракачанов. Моника Станишева също е разпитвана. Те са давали показания, защото свидетели твърдели за тях някакви неща и прокуратурата е проверила думите им, обясни Ботев. По делото нито една публично известна личност не е признала, че вземала пари в торбички или чувалчета и затова адвокатът заяви, че не знае как прокуратурата ще докаже твърденията си. Следи в банката за това не са намерени. \"Ако беше личен портфейл банката на Цветан Василев, тази сграда (където бе централата на КТБ - бел.ред.) щеше да си я завел в Белград. \"Виваком\" щеше да е сръбски оператор, \"Дунарит\" да е сръбски производител на оръжия\", заяви той. По думите му хиляди хора се опитват да овладеят тези фирми в България и Цветан Василев и да иска не може да направи нищо. На въпроса как си обяснява, че според прокуратурата Пеевски няма общо, Ботев реторично попита: \"А кой е Делян Пеевски?\", след допълнение от журналисти, че е депутат, Ботев отговори: \"А, сещам се. Е, сигурно няма нищо общо.\" По документи няма, но в свидетелските показания е споменаван многократно, заради което защитата на Василев е искала Пеевски да бъде разпитан най-малкото, защото е толкова често споменаван от свидетелите. Адвокат Ботев е поискал разпитан да бъде и премиерът Бойко Борисов, който преди време посочил конкретни виновници за катастрофата КТБ, между които не бил Цветан Василев, но според прокуратурата нямало нужда. \"Аз лично много се радвам, че това дело най-накрая влезе в съда, защото дотук прокуратурата дирижираше нещата - така е записано в НПК. Оттук нататък в съдебната зала ние и прокуратурата сме равнопоставени, т.е. сега ние почваме да движим нещата\". Така Ботев отговори, запитан дали ще поиска пред съда да бъдат разпитани Пеевски и Борисов. Интересно и остроумно нарече Ботев определението на прокуратурата, че разследването е като да кацнеш с дизелов двигател на луната. \"Като хартия, това наистина е най-голямото дело в българската история. Един ден съдът ще каже какво му е било съдържанието.\" По думите му много време ще трябва за решение на първа инстанция. \"Ние в момента живеем в държавата КТБ. Законодателството се променя в съответствие с делото\". По думите му защитата на Василев иска обвинителния акт да бъде прочетен в залата, но управляващите \"пробутват\" поправка да не се чете вече. Опитват се да махнат фигурата на \"вечния обвиняем\", т.е. ако съдът прецени да върне делото за допуснати процесуални нарушения, не може да се ползва 2-годишния срок. \"Законодателството се развива спрямо това дело, т.е. ние да живеем в държавата КТБ\".", "date": "2017.07.20", "title": "Прокуратурата: С парите от КТБ можеше да има магистрали. Защитата на Василев ще иска разпит на Борисов"}
{"url": "http://www.dnevnik.bg/sport/2017/07/20/3010512_obertan_podpisa_s_levski_za_dve_godini/", "text": "Бившият играч на \"Манчестър юнайтед\"  Габриел Обертан  официално е 11-ото ново попълнение на \"Левски\". Френският футболист подписа този следобед със сините за две години. В сряда вечерта футболистът е бил на среща със собственика на клуба Спас Русев и спортния директор Даниел Боримиров. На нея са били уточнени личните условия на футболиста. В четвъртък по обед Обертан е преминал медицински прегледи в клиника в София, след което е бил за заключителни преговори с Русев. Около 17 ч. бившият играч на \"Манчестър юнайтед\" подписа. Според информация на \"Дневник\" основната заплата на футболиста ще бъде около 20 хиляди евро месечно. Към нея са предвидени различни бонуси, свързани с представянето му на терена и това на \"Левски\" в различните турнири. Обертан подписва с \"Левски\" като свободен агент, след като в началото на месеца неговият договор с \"Уигън\" беше прекратен. Английският тим изпадна от Чемпиъншип и французинът активира клауза, според която може да разтрогне. По информация на \"Дневник\", крилото е имал предложение от испанския втородивизионен \"Алмерия\", което обаче е отхвърлил. В контакт с футболиста са били още отбори от Турция и Германия. Желанието на Обертан било да живее в по-голям град и по възможност да играе в европейските турнири. Това е вторият голям трансфер за \"Левски\" през лятото. Наскоро  сините взеха и друг играч с опит във Висшата лига - Жорди Гомес .", "date": "2017.07.20", "title": "Обертан подписа с \"Левски\" за две години"}
{"url": "http://www.dnevnik.bg/politika/2017/07/20/3010501_bulgariia_shte_suzdade_nova_agenciia_i_shte_se_otkaje/", "text": "България ще трябва да създаде нова изпълнителна агенция към просветното министерство и да се откаже сама от част от безвъзмездното финансиране по оперативна програма \"Наука и образование за интелигентен растеж\", за да убеди Европейската комисия (ЕК), че междинните плащания по нея трябва да бъдат размразени. Тези действия трябва да бъдат факт най-късно през септември. Това се разбра от изслушване на министъра на образованието и науката Красимир Вълчев на заседание на две ресорни комисии в парламента днес. Междинните плащания по оперативна програма \"Наука и образование за интелигентен растеж\" бяха замразени през февруари т.г. заради констатирани нарушения, сред които и  свръхконцентрация на власт в ръцете на образователния министър, по времето когато на поста е Меглена Кунева . От тогава България не може да иска осребряване на вече фактурирани разходи по започнати проекти по оперативната програма и всичко се плаща от националния бюджет, а към момента разплатените средства са около 4.5% или 65.4 млн. лв. Преди замразяването обаче страната ни също не е искала възстановяване на платени средства от европейските фондове. Едно от най-големите нарушения, констатирани от одит на Брюксел, бе, че Министерството на образованието и науката е едновременно и управляващ, и бенефициент по оперативната програма - т.е. от една страна разпределя средства, а от друга - ги усвоява. Днес министър Вълчев обяви, че след като подчиненото му ведомство не е успяло да убеди Брюксел, че в него може да бъде издигната \"своеобразна китайска стена\", т.е. да има разделение между дирекцията, която е управляващ орган, и дирекциите, които усвояват средства, управлението на оперативна програма \"Наука и образование за интелигентен растеж\" ще бъде извадено в нова изпълнителна агенция към МОН, в която на принципа на непрекъснатост ще работят част от сегашните служители. Очакванията са новата агенция да бъде създадена през септември без да се налага нова акредитация. Освен да създаде извади управляващия орган от министерството министър Вълчев обяви, че трябва да бъде подобрен капацитетът на служителите в него, което било най-голямото предизвикателство. Трето условие е страната ни да се \"самонакаже\", като направи финансови корекции по част от проектите - т.е. да се откаже от част от безвъзмездното финансиране и доплати с пари от бюджета. От просветното министерство уточниха пред \"Дневник\", че към 20 юли на близо 140 проекта по грантовите схеми на оперативната програма ще се наложи да бъдат направени финансови корекции . По думите на министър Вълчев размерът на корекциите може да бъде 5, по-малко или повече проценти от сумата. Това значи, че страната ни губи тези безвъзмездни пари, но те ще бъдат платени от националния бюджет и отрицателни последствия за бенефициентите няма да има. Освен парите от финансовите корекции министър Вълчев потвърди, че заради забавяния и прекратявания на процедури по избор на оценители  има голям риск страната ни да загуби около 70 млн. лв. по друга ос на програмата  - за изграждането на четири центъра за върхови постижения и осем центъра по компетентности, за  които \"Дневник\" вече писа . От думите на учени днес се разбра, че има притеснения около компетентността на експертите, които ще оценят кои проекти да бъдат финансирани.", "date": "2017.07.20", "title": "България ще създаде нова агенция и ще се откаже от пари, за да бъдат размразени еврофондовете за наука"}
{"url": "http://www.dnevnik.bg/sport/2017/07/20/3010561_bargil_s_vtora_etapna_pobeda_v_tura_frum_ostana/", "text": "Уорън Баргил  (\"Сънуеб\") спечели 18-ия етап в Обиколката на Франция, след като се качи първи на легендарното изкачване Кол д'Изоар. Той взе втория си етап в тазгодишното издание на състезанието, с което си гарантира и крайната победа в класирането за катерачи. Баргил измина разстоянието от Бриансон до Изоар за 4.40:33 часа, като атаката му на последното изкачване остана без отговор за останалите. Крис Фрум финишира заедно с основните си съперници Ромен Барде и Ригоберто Уран, като на практика остана непоклатим в планините. Лидерът в генералното класиране не беше атакуван яростно нито за момент в последния етап, където можеше да губи време и само чудо може да го лиши от четвъртата му победа в Тура. В началото на етапа огромна група от 52 състезатели се откъсна далеч напред, но 30 км преди финала стана ясно, че те няма как да стигнат преди лидерите. В основната група здраво каране направи тима на AG2R, който обаче направи услуга на \"Скай\" и съхрани съотборниците на Фрум. В един момент Барде остана без съотборници, а атаката му дойде прекалено късно, за да може да направи разлика на британеца. Големият губещ се оказа  Фабио Ару , който се свлече на петото място и вече изостава на почти 2 минути от Крис Фрум. Съотборникът на британеца Микел Ланда пък се изкачи на четвърта позиция.", "date": "2017.07.20", "title": "Баргил с втора етапна победа в Тура, Фрум остана непоклатим в планините"}
{"url": "http://www.dnevnik.bg/bulgaria/2017/07/20/3010558_pravitelstvoto_potvurdi_che_e_poiskalo_mejdunaroden/", "text": "Правителството потвърди, че е поискало международен анализ на работата на съдилищата у нас от Службата за подкрепа на структурната реформа и на практика потвърди \"неофициалната\" информация на главния прокурор  Сотир Цацаров, който днес съобщи, че е имало такова искане. Съобщението, че вицепремиерът по правосъдна реформа и министър на външните работи Екатерина Захариева е отправила писмо на 21 юни с такова искане, беше разпространено от пресцентъра на правосъдното министерство. \"Предложението е тя да се проведе по модела на експертната мисия, която през 2016 г. изготви независим анализ на структурния и функционален модел на Прокуратурата на Република България. Предложението е да се сформира работна група от съдии от държави-членки на ЕС, които да направят работни посещения в България и представяне на окончателен доклад с констатации и препоръки\", уточняват още от министерството. Повод за репликата на Цацаров днес на заседание на Висшия съдебен съвет беше именно, че на него се обсъждаха мерките, предприети от прокуратурата, свързани с анализа, извършен върху нейната работа. Той беше публикуван в края на декември миналата година и съдържаше различни препоръки към държавното обвинение - от механизъм за разследване на главния прокурор, до препоръка за разследване на случаи като \"Яневагейт\". , след като стана известно, че има идея да се обсъжда доклада за работата на прокуратурата. Впоследствие той оттегли това предложение. От съобщението на министерството на правосъдието се разбира, че Захариева е поискала подобна помощ и за Инспектората на Висшия съдебен съвет. Тя обаче ще е \"свързана с обмяната на опит и добри практики с органи в държави от Европейския съюз (ЕС), които имат сходни правомощия\". Писмото е изпратено до Валдис Домбровски, заместник-председател на Европейската комисия (ЕК), наблюдаващ работата на Службата за подкрепа на структурната реформа, до Франс Тимерманс, първи зам.-председател на ЕК, и до Александър Италианер, генерален секретар на ЕК. В писмото се казва, че \"Помощта, предоставена от Службата, във връзка с техническата помощ за реформата в Прокуратурата на Република България, е от огромно значение при изпълнение на препоръките от последния Доклад за напредъка на България по Механизма за сътрудничество и проверка отянуари 2017 г. \"Основните наши усилия са концентрирани в областта на съдебната реформа и посочените препоръки по Механизма за сътрудничество и проверка. Ние считаме за необходимо провеждането на мисии и по отношение на други институции в съдебната система на Република България и за независимостта и интегритета на магистратите\", се казва още в писмото и се уточнява, че тепърва ще бъде уточнено техническото задание и програмата на проверките. Лозан Панов: Странно е че правителството иска проверка, а пита нас за какво да е Председателят на Върховния касационен съд Лозан Панов коментира, че в понеделник е била проведена среща между него и председателят на Върховния административен съд и заместник-министъра на правосъдието, на която е било обсъдено каква точно да бъде проверката. Панов е бил уведомен за това искане миналата седмица, като изрази учудване, че правителството иска да има такава проверка, но кабинетът се допитва до върховните съдилища какъв да бъде обхватът й. Панов, който говори след заседанието на ВСС днес, определи искането като политически ход, който цели да се осигури буферен период на спокойствие по време на европредседателството. По думите му службата за подкрепа може да откаже да направи такъв анализ, а ако все пак такъв има, то той ще продължи поне година.", "date": "2017.07.20", "title": "Правителството потвърди, че е поискало международен анализ и на съдилищата"}
{"url": "http://www.dnevnik.bg/sviat/2017/07/20/3010507_bulgariia_e_iztochnik_na_11_ot_mente_alkohola_zaloven/", "text": "България е източник на почти 11% от фалшифицираните алкохолни продукти, заловени през 2016г. по външната граница на Европейския съюз при опит да бъдат внесени или изнесени от единния пазар. От България са потеглили и над 80% от спрените имитации на други напитки. Това показва г одишният доклад на Европейската комисия  за борбата с производството и вноса на ментета, разпространен в четвъртък в Брюксел. Той е изработен на базата на информация, предоставена от митническите служби на 28-те страни членки. От текста се вижда, че себестойността на заловеният менте алкохол е малко над 9.7 млн. евро (или около 8.5 млн. бутилки), а на \"други напитки\" е още по-ниска - близо 51 500 евро (89 000 единици). Делът на всяка от двете категории е около 1% от всички открити подправени продукти. Специално България отчита 436 случая на спрени ментета по границите, което е намаление с 12% спрямо 2015г. и с 50% като численост на спрените единици. В него се посочва, че спрямо предходната 2015г. е отчетено увеличение с около 50% на спрените фалшифицирани храни, алкохолни напитки, компютърно оборудване, играчки и чанти/портфейли. Като цяло са отчетени около 63 000 случая на разкрит опит за внос на общо 41.3 милиона ментета със стойност на вътрешния пазар от повече от 672 милиона евро. Китай остава безспорно най-големият източник на подправени продукти - около 80% от всички заловени стоки. Ако се добави и управляваният от китайците Хонконг, делът наближава 89% както по обем, така и по стойност. В отделните категории Сингапур доминира (почти 89%) при алкохола, Иран - при дрехите, Хонконг/Китай - при мобилни телефони и аксесоари, CD/DVD и части за автомобили, Индия - при лекарствата, а значителни количества фалшиви цигари идват от Виетнам и Пакистан. Цигарите са основната категория (24%) заловени ментета, следвани от играчки (17%) и храни (13%). Общо 73% от всички случаи на заловени фалшификати са били в куриерските и пощенски пратки на онлайн търговия. Но когато става дума за обем на спрените стоки, основен е морският трафик, като се отчита увеличаване на залавянията по жп и автомобилни канали за пренос. Значително увеличение - от 25.8% на 34.2% - има при продуктите, които представляват заплаха за здравето и живота, каквито са храни и напитки, козметика за тяло, лекарства, домакински електроуреди и детски играчки.", "date": "2017.07.20", "title": "България е източник на 11% от менте алкохола, заловен по границите на ЕС"}
{"url": "http://www.dnevnik.bg/bulgaria/2017/07/20/3010567_liliana_pavlova_e_razpitana_kato_svidetel_po_deloto_za/", "text": "Министърът за българското председателство на Съвета на ЕС Лиляна Павлова даде показания пред следствието като свидетел по разследването за разходваните за НДК средства, предаде БНР. Павлова даде показания по  две обвинения срещу бившия директор Мирослав Боршош  - за безстопанственост по договора за автомобила, който е ползвал, и за нецелевото изразходване на 1.7 млн. лева, отпуснати на НДК за подготовката за председателството. Причината тя да бъде призована е, че  доскоро бе принципал на НДК , преди тази функция да се поеме от министъра на културата Боил Банев. По-късно, в предаването \"Още от деня\" по БНТ, тя отрече твърденията на бившия директор на НДК, че му е оказвала натиск за обществени поръчки. \"Имах много ясно черно на бяло становище на Агенцията за обществени поръчки, която му казва: \"Това, което предлагате не е ОК, то включва недопустими стройности\", заяви министърът. Тя добави, че всъщност се е опитала да предотврати сключване на незаконосъобразни договори и \"да не продължава тази агония нито сключва договори, нито се върви с ремонта напред, напротив закъснява се\". Преди два дни пред следствието се яви и вицепремиерът Томислав Дончев, който бе принципал на Двореца във втория кабинет на Бойко Борисов. Тогава  Дончев заяви, че не е знаел за нередности  в разходваните от Мирослав Боршош средства.", "date": "2017.07.20", "title": "Лиляна Павлова е разпитана като свидетел по делото за НДК"}
{"url": "http://www.dnevnik.bg/biznes/2017/07/20/3010515_prodajbi_na_molove_dominirat_investicionnite_sdelki_do/", "text": "Инвестиционни сделки за над 800 млн. евро се очаква да бъдат приключени през 2017 г., показва прогнозата на консултантската компания за бизнес имоти Forton, партньор на Cushman & Wakefield Forton. Очакванията са базирани на силното първо полугодие и нарастващия интерес от чужди инвеститори към пазара на бизнес имоти в България. През първите шест месеца на 2017 г. в страната са сключени сделки с доходоносни активи на обща стойност над 360 млн. евро., сочат данните на компанията. Това е над три пъти повече от обема на този пазар за същия период на 2016 г.  В основната си част този ръст се дължи на сделките с търговски центрове, които формират близо 80% от инвестиционния пазар през полугодието. Сред по-големите продажби бяха  тази на  Serdika Center на NEPI , както и сделките за Galleria Burgas и Galleria Stara Zagora с MAS Real Estate. В останалите сегменти по-значими сделки бяха  продажбата на Телефонната палата  с посредничеството на Cushman & Wakefield Forton, на историческа офис сграда в центъра на София, както и тази на \"Интерхотел България\" в Бургас.  \"Макар че през последните месеци пазарът бе движен основно от търговските площи, очакванията ни са да регистрираме големи придобивания и в други сегменти, като офис площи и хотели. Добър знак е и високият дял на чуждите инвеститори при тези придобивания, което говори за увеличаващо се доверие към пазара и България като цяло\", коментира Явор Костов, мениджър \"Капиталови пазари\" в Cushman & Wakefield Forton, цитиран от компанията. Според него в момента не само расте интересът за придобивания, но се променя и профилът на инвеститорите. От сделки за подценени активи в предходните години, сега е настъпил етап, когато се търсят първокласни имоти в условията на умерен риск и намаляваща доходност.  Висока наемна активност на пазара на офис площи характеризира първата половина на 2017 г., като общо за периода са сключени и подновени договори за общо 85 600 кв. м. В сравнение със същия период на 2016 ръстът е 55% в резултат на няколко еднократни големи сделки и предоговаряния. Нетно усвоените площи нарастват с 18% в сравнение с първото полугодие на 2016 г. Пазарът остава движен от IT и BPO (компании за бизнес услуги) компании, които генерират около 70% от търсенето на първокласни площи. Като най-голяма сделка за периода, а и за цялата година, се очертава тази на Progress (ex-Telerik), които подписаха договор за 10 800 кв. м в Grafix Business Center с посредничеството на Cushman & Wakefield Forton. С този договор почти цялата сграда е отдадена под наем още преди очакваното си завършване през 2018 г.  \"Пазарът е много динамичен и за поредна година сме в ситуация сгради в строеж да са почти изцяло отдадени под наем преди разрешение за ползване. Това подкрепя лек ръст на наемните нива и задържа дела на свободните площи под 9.5%, но в близките години очакваме плавен ръст на незаетите площи\", обобщи Станимира Пашова, мениджър \"Офис площи\" в Cushman & Wakefield Forton. Най-значимият проект, получил разрешение за ползване през второто тримесечие на 2017 г., е Millennium Center. Сградата с отдаваема офис площ от 23 200 кв. м бе въведена в експлоатация с над 50% заетост. По данни на Cushman & Wakefield Forton тази година се очаква да бъдат въведени в експлоатация 134 хил. кв. м офиси, а тези в строеж към полугодието са 360 хил. кв. м.  През последните месеци е регистриран лек ръст на офертните наеми в първокласния сегмент, като те нарастват с 4% до 13.5 евро/кв. м. Строителната активност на пазара на индустриални имоти нараства в отговор на ръста в редица свързани с него сектори, като различни производства, логистиката, търговията на дребно. Към средата на 2017 г. в строеж около София са над 180 хил. кв. м складови и производствени площи, по-голямата част от тях - за собствени нужди или строителство по поръчка (built-to-suit). ", "date": "2017.07.20", "title": "Продажби на молове доминират инвестиционните сделки до юни"}
{"url": "http://www.dnevnik.bg/sviat/2017/07/20/3010528_edna_osma_ot_izbiratelite_na_trump_ne_biha_glasuvali/", "text": "Една осма от хората, гласували за американския президент Доналд Тръмп, казват, че не биха направили това отново, след като са видели смутните първи шест месеца от неговото управление, сочи проучване, цитирано от агенция \"Ройтерс\". Проучването на \"\"Ройтерс\"\"/\"Ипсос\" е проведено първо през май, а после отново през юли. То изследва нагласите на избиратели, които са казали пред \"Ройтерс\"/\"Ипсос\" в изборния ден как са гласували. Повечето  хора, гласували за Тръмп  на изборите през ноември миналата година, казват, че биха го подкрепили отново, но намаляването на подкрепата сред неговата печеливша коалиция от по-възрастни, недоволни, предимно бели избиратели може да бъде заплаха за президента. Той победи на изборите с малка разлика и се нуждае от всеки един поддръжник, за да прокара своята програма в Конгреса и евентуално да спечели втори мандат през 2020 г. Според допитването през юли 12% от анкетираните са заявили, че няма да гласуват за Тръмп, ако миналогодишните избори бяха сега; 7% не знаят какво биха направили; а 5% биха подкрепили някой от другите кандидати или не биха гласували. 88% биха гласували отново за Тръмп - през май този дял е бил 82 на сто. Данните предполагат, че позициите на Тръмп сред базата му малко са се засилили през последните месеци въпреки неуспеха на Републиканската партия да извърши  реформа в здравеопазването  и разследванията за връзки между неговата  предизборна кампания и Русия. Избирателите, които казват, че не биха гласували отново за Тръмп, посочват различни причини за промяната на мнението си. На някои им е омръзнало от ежедневните му нападки в интернет срещу демократите, медиите и съдебната система. Други са разочаровани, че неговото правителство още не е прочистило общностите им от незаконни имигранти. Трети заявяват, че той не е сложил край на недоверието и партизанщината във Вашингтон, както са се надявали те./ БТА", "date": "2017.07.20", "title": "Една осма от избирателите на Тръмп не биха гласували за него сега"}
{"url": "http://www.dnevnik.bg/bulgaria/2017/07/20/3010573_pravnata_komisiia_dade_put_delata_za_korupciia_da_se/", "text": "Депутатите от правната комисия приеха на второ четене промените в Наказателно-процесуалния кодекс (НПК), които предвиждат процесите за корупция да се гледат в Специализирания съд, както и нови правила, свързани с по-бързо им разглеждане. Това се случи при завиден консенсус в комисията, от която отсъстваха представители на адвокатурата и на съда, които имат критично отношение към предложените промени. До заседанието днес се стигна, след като на вчерашното стана известно, че между първо и второ четене са  внесени промени от трима депутати от ГЕРБ . Те не са разглеждани от работна група и представителите на съда и прокуратурата не са ги обсъждали съвместно. Затова бе решено днес сутринта зам.-главният прокурор Мария Шишкова и зам.-председателят на Върховния касационен съд (ВКС) Павлина Панова да се съберат и да ги обсъдят, за да постигнат консенсус. На вчерашното заседание пък бяха приети само \"безспорните\" (по думите на председателя на правната комисия Данаил Кирилов) текстове от проекта за НПК. В комисията днес се разбра и че въпреки обсъждането между Шишкова и Панова, съгласие не е било постигнато по по-голямата част от извънредните предложения. На заседанието присъства само Мария Шишкова, като след втория час от дискусията на практика нямаше дебати. На моменти изглеждаше сякаш представителят на държавното обвинение разяснява на депутатите какви са текстовете. Така промените бяха гласувани, както са предложени, или с леки редакции. Единствено депутатите от БСП гласуваха или \"против\", или \"въздържал се\" по някои от текстовете. Предложенията на тримата депутати от ГЕРБ бяха внесени в последния възможен момент в понеделник вечерта. Те предвиждат, освен изместването на делата за корупция в спецсъда, и по-дълги срокове, по които ще се водят тези разследвания. Предвидено е и удължаване на времето за мерките за неотклонение на задържаните по тези дела. Новите текстове предвиждат още да има разпоредително заседание, на което да се решава дали процесът трябва да бъде върнат на прокуратурата или да се премине към разглеждането му в съдебна фаза. Междувременно Съюзът на съдиите реагира остро на промените в НПК и обяви някои от тях за противоконституционни. Най-вероятно промените ще бъдат внесени за окончателно гласуване в пленарна зала още следващата седмица.", "date": "2017.07.20", "title": "Правната комисия даде път делата за корупция да се гледат в специализирания съд при нови правила"}
{"url": "http://www.dnevnik.bg/sviat/2017/07/20/3010579_senatska_komisiia_odobri_edinodushno_noviia_direktor/", "text": "Сенатската комисия по правосъдието единодушно одобри Кристофър Рей за директор на Федералното бюро по разследванията (ФБР), очаква се кандидатурата му да бъде приета и от пълния състав на Сената. Ако бъде одобрен от Сената, Рей ще започне служба с 10-годишен мандат като шеф на ФБР - приемник на  Джеймс Коми , грубо уволнен през май от американския президент.", "date": "2017.07.20", "title": "Сенатска комисия одобри единодушно новия директор на ФБР"}
{"url": "http://www.dnevnik.bg/bulgaria/2017/07/20/3010583_ministerstvata_imat_srok_do_30_avgust_da_izgotviat/", "text": "Министерствата имат срок до 30 август да представят антикорупционните си планове. След това Центърът за превенция и противодействие на корупцията ще извърши анализ и ще предложи конкретни мерки за борба с корупцията, включително и изготвяне на стандарти за проверка на интегритет на служителите в държавната администрация. Това бе решено на заседанието на Националния съвет по антикорупционни политики към Министерския съвет, което днес за пръв път бе ръководено от вицепремиера Екатерина Захариева. \"Очаквам всяка институция да подходи не формално, като преписва нормативни разпоредби, а да опише конкретните антикорупционни мерки, които ще предприеме\", заяви Захариева, цитирана от правителствената информационна служба. На заседанието днес в приета и пътна карта, която следва препоръките от доклада за Механизма за сътрудничество и проверка от 2017 г. Пътната карта съдържа мерки за отстраняване на слабостите при разследването на случаи на корупция и наказателното им преследване, както и механизъм за отчитане на постигнатия напредък пред обществеността. Документът предвижда в края на октомври работна група да изготви предложения за промени в Наказателния кодекс, свързани с корупционните престъпления, като се обхване и частния сектор. Екатерина Захариева днес изрази мнението, че е необходима изцяло нова наказателна концепция, а неотложните законодателни промени следва да бъдат изготвени максимално бързо. Националният съвет по антикорупционни политики е създаден през 2015 г. със задача координира и контролира създаването и изпълнението на антикорупционни политики.", "date": "2017.07.20", "title": "Министерствата имат срок до 30 август да изготвят антикорупционни планове"}
{"url": "http://www.dnevnik.bg/sport/2017/07/20/3010585_monako_razmaha_prust_na_vodeshti_klubove_zaradi/", "text": "Френският шампион \"Монако\" обвини някои от най-големите клубове в Европа в неправомерни действия в опитите им да вземат Килиан Мбапе. Монегаските предупредиха, че могат да се обърнат към ФИФА и френската лига. В становището си от \"Монако\" заявяват, че \"водещи европейски клубове\" са се свързали с нападателя без позволение. Според първенеца в Лига 1 тези отбори са нарушили правилниците на ФИФА и френското първенство. Разпоредбите на международната федерация гласят, че ако даден клуб иска да се свърже с футболист, трябва преди това да информира писмено отбора му. Мбапе е желан от някои от големите клубове, сред които \"Реал\" (Мадрид), ПСЖ и \"Арсенал\". 18-годишният нападателят вкара 26 гола в 44 мача за \"Монако\" миналия сезон и помогна на монегаските да стъпят на върха в първенството след близо две десетилетия. Съставът стигна и полуфиналите в Шампионската лига.", "date": "2017.07.20", "title": "\"Монако\" размаха пръст на \"водещи клубове\" заради разговори с Мбапе"}
{"url": "http://www.dnevnik.bg/bulgaria/2017/07/20/3009928_obvinitelniiat_akt_po_ktb_shte_bude_vnesen_v_suda_dnes/", "text": "След безброй обещания, промяна в страниците (ту 15, ту 12 хиляди) и три години след кризата в Корпоративна търговска банка и нейният фалит, има вероятност днес прокуратурата да е готова с внасянето на обвинителния акт по случая. По - конкретно по обвинението за организирана престъпна група, начело с бившия мажоритарен собственик на банката Цветан Василев и още 17 души, които длъжностно са присвоили от банката. Срокът беше даден от главния прокурор Сотир Цацаров преди няколко дни, след като преди време той беше обещал, че случаят ще влезе в съда през февруари- март тази година. Тогава заради засиления обществен интерес и думите на Цацаров, държавното обвинение разпространи до медиите постановленията за привличане на 18-те обвиняеми в процеса. В сряда стана известно, че специална печатарска машина работи почти денонощно (с четири часа почивка) в Съдебната палата, за да отпечата между 12 и 15-те хиляди страници (по последните предвиждания) обвинителен акт. Когато всички копия за 18-те обвиняеми (приблизително над 240 хиляди страници) бъдат готови, от държавното обвинение ще внесат обвинителния акт в специализирания съд. Делото ще се разглежда там, след като миналата година, след двугодишно разследване, прокуратурата осъзна, че има организирана престъпна група. Ръководител й - бившият мажоритарен собственик на банката Цветан Василев, е в Белград. И вероятно срещу него процесът ще започне и ще се води задочно.", "date": "2017.07.20", "title": "Обвинителният акт по КТБ ще бъде внесен в съда днес, ако специалната машина го отпечата"}
{"url": "http://www.dnevnik.bg/intervju/2017/07/20/3008855_prof_anastas_gerdjikov_rektor_mestata_v_universitetite/", "text": "- Ситуацията преди три години бе такава - поради демографската криза и възможностите за следване навън кандидатите намаляваха. В продължение на 20 г. местата вместо да се намаляват, се увеличаваха, тъй като Министерството на образованието и науката (МОН) утвърждаваше предложенията на университетите. Така стигнахме до парадоксалната ситуация - места за над 100 хил. кандидати да се запазят, когато кандидатите паднат под 50 хил. Така конкуренцията между кандидатите, както и тяхното качество, намаляваха, но ректорите се съпротивляваха да се направи промяна. С новите стратегия и закон, които вече се прилагат, приемът в направленията с най-ниско качество се намали. Това се прави вече трета година и дава плодове - първо, качеството на студентите се повишава и второ, макар и демографски нещата да не са се променили, тази година в Софийския университет кандидатите са със 730 повече, което е с над 10%. За първи път от 15 години кандидатите ни се увеличават, което е в резултат на тази политика, както и на това, че разкриваме две нови атрактивни специалности и че улеснихме кандидатите с онлайн платформа. - Докато бе главен секретар на министерството, сегашният министър на образованието Красимир Вълчев има голяма заслуга за това реформата да се създаде и отстоява. Той и сега я движи напред много сериозно и ние сме му много благодарни за това. За първи път в последните три години парите между университетите се разпределят не само според броя студенти, но и според качеството, което се измерва по критерии, определени в постановление на Министерския съвет. Моето лично мнение е, че това можеше да стане по-решително и с по-бързи стъпки, но се видя, че министър Вълчев е прав. В момента около 25% от средствата зависят от качеството, а останалите - от броя на студентите. Дори и тази бавна промяна донесе затруднения на някои от по-малките университети, сред които тези в Северна България. В такива университети се бе случило нещо, което не е трябвало - за да получат държавно финансиране, те са увеличавали броя на местата в специалности, в преподаването на които не са много добри. Но в същото време вината не е тяхна, тъй като държавата е стимулирала това в продължение на 20 години, като е давала парите само според броя на студентите. Тези университети нямат вина, че са се нагодили спрямо държавната политика и сега не можем да им кажем: \"Затваряйте цели факултети\". Министър Вълчев се оказа прав, че е нужен плавен подход. Сега ми се струва, че реформата дава плодове; университетите се адаптират; тези, които имат най-големи затруднения, ще бъдат улеснени със средства, отделени за това, че те са регионално значими. Струва ми се, че реформата ще донесе резултат - това донякъде се случи в средното образование и почти не се е случвало в други системи. Мисля, че не можем да не сме доволни. Ректорите, макар и да им е трудно, си дават сметка за това, че на техните наследници ще е по-лесно, защото системата се оздравява. Да, трябва да се намали броят на местата, тъй като кандидат-студентите са по-малко, но не трябва да се намалява финансирането, защото то е на много ниско ниво. Трябва да запазим финансирането, но да намалим приема. Тогава ще можем да разпределяме повече средства според качеството, а не според броя на студентите. - Субсидията се определя по сложен механизъм - има базов норматив, който е 693 лв. и е два пъти по-нисък от издръжката на един ученик; той се умножава по три различни коефициента - първо, според направлението коефициентът може да е едно или девет; вторият коефициент е свързан с качеството и реализация на пазара на труда; има и допълнителни коефициенти. В направленията, свързани с подготовката на учители, коефициентите ще бъдат малко увеличени, тъй като са приоритетни. При приоритетните специалности трябва да има стимули и за университетите, и за студентите - за университетите трябва да има повече пари, а за студентите - по-високи стипендии. - Най-напред не е вярно, че новият формат на изпита понижава нивото. Промяната на кандидатстудентските изпити беше, за да се доближат до формата на държавните зрелостни изпити. Държавните зрелостни изпити винаги са били много добри с това, че могат да станат общия вход за висшите училища. Отстоявах това не заради средното образование, а заради висшето - когато има общи критерии за кандидат-студентите е добре, тъй като няма опасност в университет А да приемаме с общ бал 30, а в университет Б - с 12. Малки разлики може да има, но не може да има грандиозни разлики. В момента приемаме с оценките от държавните зрелостни изпити не защото децата са намалели, а защото видяхме, че държавните зрелостни изпити започват да отговарят на нашите изисквания. Там, където провеждаме конкурси, се опиваме да направим формата подобен на държавните зрелостни изпити - това не намалява трудността на изпита; на първо класиране сега се видя, че резултатите са добри, а качествата на кандидатите се увеличават. Има университети, които приемат много хора на входа и всички те завършват. В Софийския университет това никога не се е случвало. Ще ви дам за пример моята специалност, макар че там случаят е малко краен - приемаме 16-17 човека, след първи курс остават 5, а накрая завършва един. Другите отпадат, защото не са издържали трудното следване, свързано с изучаването на много и трудни езици. Това е така и в други специалности. Защо трябва изкуствено да се поддържа броят на студентите до четвърти курс? При нас това никога не се е случвало. - Към момента не мога да прогнозирам. Децата не кандидатстват само в един университет. Мога да кажа, че след като сме имали 730 кандидати повече е много вероятно след трите класирания да имаме по-малко незаети места. Една от причините кандидатите да са повече е една от новите специалности - \"Графичен дизайн\", която привлече толкова сериозни кандидати, че минималният бал на момичетата е равен на максималния. - Освен новите специалности получихме акредитация на средата за дистанционно обучение   това е нещо като институционална акредитация за дистанционно обучение. В състояние сме да предложим нещо на световно ниво в тази форма на обучение, при което и преподавателите са подобрили капацитета си, и сме купили необходимото оборудване. Не става дума да качиш едни лекции в интернет. Става дума за това да предлагаш модерни методи, които понякога надхвърлят като качество редовното обучение - има и контакт с преподавателя, и интерактивни възможности. Надявам се в следващите години това да привлече много чужди студенти. Имаме договори по \"Еразъм\" с 500 университета, което позволява на нашите студенти да видят какво е обучението в други страни. Благодарение на министерството имаме и проект \"Студентски практики\", при който студентите могат да натрупат опит при бъдещите си работодатели. - Таксите не бяха променяни осем години и затова последните две години бяха увеличени с малко. Първият път имаше известна реакция, тъй като дълго време бяха едни и същи и кандидат-студентите смятаха, че това може да продължи завинаги. В други университети обаче вече ги бяха увеличавали и нашите такси изоставаха, макар че сме на първо място в рейтинговата система. Така че предпочитам с малки стъпки да ги увеличаваме. - Професорите и доцентите не са прекалено много. Но това, че в последните години те са се увеличили по-рязко, показва, че нещо в новия закон е позволило това - да се снижат критериите и така по-лесно да се получава съответната длъжност. Бях от тези, които най-много подкрепяха структурите на Висшата атестационна комисия (ВАК) да бъдат заменени със самостоятелност на университетите в това отношение. Във ВАК имаше три нива и колкото по-нагоре продължаваше една процедура, толкова по-голяма власт имаше съответното ниво и толкова по-малко компетентни хора в него. Проблемът е, че още тогава трябваше да се каже на университетите, че хабилираните лица трябва да покриват поне един минимум от критерии. Това не бе направено и през последните години явно нивото в някои университети е било по-ниско. Затова трябва да се въведат единни национални критерии, които да са минимални. Оттам нататък в университети като нашия ще има допълнителни критерии. Сигурен съм, че и в момента критериите във Физическия факултет например са далеч по-високи от бъдещите минимални критерии. - Трудно. В някои професионални направления защитават 100% от докторантите, в други - около 70%, което не ни удовлетворява много, защото в тези хора са инвестирани пари и усилията на преподавателите. Притеснява ме това, че имаме малко кандидати за докторантури и малко кандидати за асистентски места. Причината е заплащането. При докторантурите стипендията е 450 лв., каквато бе и преди девет години, а в този период минималната работна заплата се е увеличила от 220 на 460 лв. Следователно в момента всеки човек без никакво образование, когато започне да работи, получава 10 лв. повече от докторантите. Заплати от 650 лв. няма как да привлекат тук най-добрите експерти за асистенти - в направления като \"Информационни технологии\" се конкурираме с фирми, които предлагат 4-5 хил. лв. заплата. Това е противоестествен подбор - ако продължаваме така вместо да подбираме най-добрите, ще подбираме тези, които не са си намерили работа другаде. Това трябва незабавно да се преустанови - нужни са целеви мерки младите хора да получават повече средства. Доколкото разбирам, и министърът на образованието и науката, и министърът на финансите подкрепят това. - Надявам се. Както разбирам, това ще бъде инициатива на министър Вълчев, която среща широка подкрепа от страна на ректорите. Дори да няма други увеличения за парите във висшето образование, поне за младите трябва да има целеви средства. Иначе наистина не можем да заменим предишното поколение с талантливи млади колеги. - В момента текат две проверки по сигнал на двама студенти - едната е на Главна дирекция \"Национална полиция\", другата - на Агенцията за държавна финансова инспекция. Двамата студенти изразяват съмнение в това доколко са законосъобразни допълнителните възнаграждения на служителите. Ще докажем и пред двете институции, които ни проверяват - заплатите се формират от две части – основна заплата и допълнителни възнаграждения, регламентирани в Кодекса на труда. Допълнителните възнаграждения включват такива за трудов стаж, за докторска степен, за участия в проекти, за извънреден труд, за часове над норматива. Има десетки нормативни основания, които ни задължават да изплатим допълнителния труд на хората. Няма как да наречем тези задължителни за нас плащания нито бонуси, нито 13-а заплата. През последните пет години одитите на Сметната палата показаха редица слабости на счетоводната политика и счетоводната отчетност на Софийския университет \"Св. Климент Охридски\". По тази причина одиторите на Сметната палата не са заверявали финансовите отчети на Софийския университет или са го заверявали с резерви. В Софийския университет има близо петдесет вътрешни разпоредители с бюджет в общо 16 факултета и три департамента. Установихме пропуски в работата на множество звена, които събират и предоставят счетоводни данни. От началото на 2016 г. бяха предприети редица мерки за подобряване на работата на счетоводния отдел, за въвеждане на адекватни контролни процедури за предотвратяване и разкриване на извършването на финансови нарушения, както и за преодоляване на констатацията на Сметната палата от последните години за разминаване между счетоводния отчет на Софийския университет, оборотните ведомости на отделните звена и резултатите от инвентаризацията. От няколко седмици вече функционира новата електронна система, свързваща звената на Университета с централното счетоводство, така че да се получава незабавна и достоверна информация. Направихме преглед на всички звена, дейности и системи, в които има изоставане и недостатъци. Ще продължим с решителни мерки за подобряване на финансовата дисциплина и за изпълнение на препоръките на Сметната палата.", "date": "2017.07.20", "title": "Проф. Анастас Герджиков, ректор: Местата в университетите трябва да бъдат намалени, но държавното финансиране - не"}
{"url": "http://www.dnevnik.bg/bulgaria/2017/07/20/3009925_sudebniiat_suvet_shte_napravi_chetvurti_opit_da_obsudi/", "text": "Висшият съдебен съвет (ВСС) ще направи четвърти опит да се събере в пълен състав и да обсъди няколко важни точки за съдебната система. Сред тях е и докладът на европейските прокурори за работата на държавното обвинение, изготвен преди повече от половин година. Предишните три заседания, включително и извънредното миналия петък, се провалиха поради липса на кворум, като отсъствието на определени членове от т.нар. мнозинство, сред които и самият главен прокурор Сотир Цацаров прилича на акция с цел бойкотиране на определени теми. Освен докладът, сред изостаналите точки са и становище по промените в закона за съдебната власт, с които се предвижда ограничаване на финансирането на съсловни организации и предоставяне на възможност на тези членове на съдебния съвет да се върнат в системата на по-добри позиции. Освен това изостанали са и отчетът за първото полугодие тази година по изпълнението на целите на Актуализираната стратегия за продължаване на реформата в съдебната система и на мерките във връзка с препоръките на Европейската комисия по доклада за напредък. В дневния ред за заседанието утре е включено и предложение от главния прокурор Сотир Цацаров за отправяне на искане за извършване на одит, подобен на този, изготвен за държавното обвинение от четирима европейски прокурори, и за съдилищата в България и на действащия модел на разследване у нас. Какво казваше одитът на европейските прокурори В т.нар одит намери място темата за безотчетността на главния прокурор и невъзможността той да бъде проверяван от независим разследващ. В анализа си четирима обвинители (от Великобритания, Германия, Холандия и Испания) препоръчаха да има независим разследващ, извън обвинението, който да проверява съмненията, че главният прокурор е извършил престъпление; Сред останалите препоръки бяха: Разследване на всички твърдения от \"Яневагейт\", след приключване на наказателните производства по случая;", "date": "2017.07.20", "title": "Съдебният съвет ще направи четвърти опит да обсъди докладa на европейските прокурори"}
{"url": "http://www.dnevnik.bg/bulgaria/2017/07/20/3001735_hristiianite_dnes_pochitat_sveti_prorok_iliia/", "text": "Българската православна църква днес почита паметта на свети пророк Илия. Църковният празник е наречен Илинден. Свети Илия е смятан за най-големия библейски пророк. Той е живял по времето на израилския цар Ахав. Името му означава \"Крепост Господня\". Житието на пророка представя как при смъртта му огнена колесница с огнени коне го отнесла с вихър на небето. Същия образ рисува и иконографията - Свети Илия е в позлатена небесна колесница, теглена от четири бели коня. Според народните вярвания при подялбата на света на Свети Илия се паднали \"летните гръмотевици, летните трескавици\". Затова той е господар на летните небесни стихии и градушката. Наричат го Гръмовник, Гръмоломник, Гръмодел. Свети Илия е силен, властен и сръдлив, затова сестра му никога не му казва кога е неговият празник - ако знае, би сторил чудеса на този ден. Народното поверие гласи, че на Илинден морето взима най-много жертви. На този ден се спазва строго забраната за работа. В чест на светеца се коли курбан от най-стария петел и се изпича погача. Илинден е празник на кожарите, кожухарите, самарджиите и керемидарите.", "date": "2017.07.20", "title": "Християните днес почитат Свети пророк Илия"}
{"url": "http://www.dnevnik.bg/analizi/2017/07/20/3008398_trump_i_konstituciiata_kato_zastrahovatelna_polica/", "text": "Първата си външнополитическа  обиколка  Тръмп направи в края на май. Тя ще се запомни с малък брой символични неща: избора на Саудитска Арабия за първа страна, която новият президент посещава, премълчаването на член 5 от Вашингтонския договор, отнасящ се до колективната отбрана, настояването членовете на НАТО да си плащат сметката и да не разчитат на САЩ, заканата за оттегляне от Парижкото споразумение за климата. Най-сериозното следствие от срещата в Брюксел бе споделеното разбиране сред западноевропейските лидери, че на този американски президент не може да се има доверие. Последва изказването на Меркел, че \"ние, европейците\" трябва да вземем съдбата си в свои ръце и да не разчитаме на друг, преди всичко на САЩ. Намерението е разумно и дори закъсняло. Но може ли да се направи това обобщение, от поведението на президента Тръмп към политиките на САЩ, най-вече спрямо европейския континент? Отговори отчасти дава следващата обиколна на Тръмп в Европа. Месец и половина по-късно, по повод срещата на Г-20, Тръмп прави второ посещение. Този път президентът и екипът му искат да внушат двоен профил. От една страна да отстояват \"Америка над всичко\", но от друга, да разиграят ролята на лидери на свободния свят, от която самият Тръмп досега страни. Тръмп е изолационист с фирмен възглед за държавата. Сега за пръв път той се опита да съобщи, че САЩ са същата онази държава, която светът е свикнал да приема за световен лидер. Тази промяна за един месец и половина е значителна. Тя засяга разбира се генералното политическо послание и не се отнася до личното поведение на Тръмп. Никой вече не очаква той да се държи прилично и цивилизовано. Но главно по пример, даден от Ангела Меркел, а отскоро и от Еманюел Макрон, Това е опит, не се знае дали ще успее. Но друга възможност няма, той трябва да се направи. На какво могат да разчитат традиционните съюзници на САЩ? Основният съюзник на западните партньори на Америка е не друго, а конституцията на САЩ. Това става по един особен начин, който предстои да става по-видим и да се изяснява. В случая Конституцията действа като застрахователна полица срещу бедствия, които демокрацията, по силата на своята природа, може сама да произведе. Разбира се, конституцията не трябва да се свежда до позитивно-правен текст, а да се разбира като държавен ред, изграден в духа на конституционализма. Този ред в САЩ еволюира над два века. Той допълва и дава нови значения на оригиналната конституция. Неговата смисленост и стабилност може да се мери и по начина, по който реагира на ситуации на висок риск, които сам поражда. В съвременните демократични общества Демократичната процедура е съвместима с диктаторски мандат, тя може да овласти лице като Хитлер, Мусолини, Чавес, Орбан и всякакви латиноамерикански автократи. Tака става, когато демократичният принцип, според който мнозинството решава въпроса за публичната власт, се откачи от конституционната рамка. Една от причините големи конституционни юристи на 20 век като Карл Шмит да критикуват Ваймарската република е убеждението им, че тя не може да защити конституционния ред, който самата е проектирала. САЩ днес са пример за това как конституционният модел от само себе си управлява подобен риск. Дали, доколко успешно и в какви граници това може да стане е отделна тема, върху която ще се изпишат много книги в бъдеще. Но накратко ситуацията днес се развива в тази посока. Първата вътрешна опозиция срещу Тръмп бяха и ще останат, докато той е на власт, медиите, различни канали на обществен дебат и комуникации, масови движения, граждански инициативи за разследване или повдигане на обвинения срещу президента. Но те не са овластени по конституционен ред, и макар да имат широко влияние, не решават кой да е на власт. На второ място се нарежда традиционната опозиция на демократите, която няма същото широко влияние, но разполага с по-ефективни институционални механизми, включително двупартийни инициативи и формиране на специализирани конгресни комисии. На трето място обаче, това е самото мнозинство в Конгреса, което, макар републиканско, има своя идея за генералните политически посоки на САЩ. На четвърто е пасивната съдебна власт, която досега е най-сериозно препятствие срещу новата имигрантска политика на Тръмп. На пето са и отделните щати, чиито управления не се съобразяват с ред искания на Тръмп, например предаване на данни за изборите. Отделните щати имат и тази сила да заплашват, че, няма да търпят такъв президент и ще се отделят от федерацията. Това преди сто години не е било възможно, но днес съвсем не е немислимо. Дори да безумства по произволни въпроси, Тръмп е заключен вътре в тези поне пет координати. Между тях и него с намества филтърът на собствената му администрация. В нея склонните към фанатизиране са малцинство, сред тях стратегическият съветник Банън например. Най-голяма видимост имат медиите. Но най-пряка ефективност има Конгресът, особено Сенатът. В центъра на този най-съществен фактор е републиканското мнозинство и Повечето републикански сенатори и конгресмени не одобряват президента си, особено сенаторите. Немалко от тях се ужасяват, че партията им е била превзета от такъв кандидат и не е имала сериозна алтернатива. Сега, шест месеца след началото на мандата си като президент, Тръмп продължава да чупи рекордите по  непопулярност,  откакто, вече 70 години, има съответни измервания на обществено мнение. Последните изследвания на \"Вашингтон пост\" и Ей Би Си показват ново понижение на одобрението към него, сега вече 36% и неодобрение от 58%. Колебаещият се избирател вече съжалява за избора си. Запазва се обаче подкрепата на твърдите му избиратели. И проблемът не е самият Тръмп, а сериозната му избирателна основа. Докато тя не се разколебае, а това не става бързо, ако изобщо стане, вниманието ще се раздвоява. Международната общност от съюзници на САЩ започва да проявява разбиране към проблема на собствената му партия и всеки по своему дискретно да се коалира с нея. Партньорите на САЩ ще гледат несъмнено към Тръмп и неговия клан. Но все повече ще наблюдават Конгреса, особено Сената, който има водеща роля във външните отношения. Доверието към Тръмп е необратимо свалено, след като става ясно, че е способен на всякакви произволи. Вместо доверие към президента за сериозни общи политически планове партньорите му разиграват куртоазни сцени, каквато устрои френският президент по време на празненствата за 14 юли в Париж. Двете президентски двойки си общуват ритуално, сближават се семейно, шегуват се, правят си комплименти. И нищо сериозно не излиза от този престой на Тръмп във Франция. Подобно отношение развива и германският канцлер. Те ще бъдат последвани от други държавници по целия свят. След последната визита на Тръмп това става доста ясно: ще бъде не само търпян, но и ухажван и хвален и какво ли не. Но за сериозни политически проекти ще се наблюдават съотношенията в Сената. Има сериозни шансове поради характера и силата на политическите институции. В моменти на криза, каквато е самият феномен Тръмп, институциите навлизат много повече навътре в текущите политически дела и играят възпираща роля. Това не се усеща по драматичен начин, не е непременно въпрос на брутална намеса, а става по характерния за институциите по-тих и безличен начин. Груба намеса в работите на президента ще влоши и радикализира отношенията в партията му. Може да произведе и открит разрив между партията и нейния президент. При това развитие не е изключено разломът да се разпростре върху избирателното тяло. В граничния случай самата партия може да се самоунищожи или разцепи. Това го разбират вътре, започват да го разбират и извън САЩ. Затова бедствието става въпрос на управление и ограничаване на щетите, докато по естествен начин не се открои продуктивна, а не разрушителна алтернатива. Американската политическа система се е развила така, че президентът има водеща роля във външните отношения, макар в оригиналната конституция тя да не е изрично описана. С президент като Тръмп обаче, тази постановка търпи съответна адаптация и корекции. И това стана ясно около срещата на Г-20. Позициите на Тръмп са различни или директно противоположни на цели групи от други държави от Г-20 по редица въпрос: НАТО (всички останали членове), Сирия (главно Русия и Турция), Северна Корея (Китай), Иран (множество държави), търговските споразумения (повечето други страни в Г-20), имиграцията (водещите европейски страни) и климатичните промени (останалите 19 участника в Г-20). Ако няма какво да възпира президента на САЩ, промените по този пакет са достатъчни да променят не само САЩ, но и да ни поставят в един друг свят след две-три години. Зад Тръмп стоят избирателите, негови и на републиканците. Срещу него застават основните демократични институции, главно Конгресът, но и съдебната власт, а отвъд тях обществени институции като медиите.  Тези различия или противоречия са принципни и отдавна декларирани. Тръмп обаче направи  серия нови изявления , вече доста различни от тези в кампанията и първите няколко месеца, включително и по време на първата обиколка в края на май. Различията засягат някои от основните позиции. НАТО пак стана важна организация, както е била от 1949 година насам. На Русия й бе дадено да разбере, че авантюрите в Крим и Украйна няма да бъдат простени. Крим няма шанс да бъде признат за руска територия. Страните от Източна Европа във формата на т. нар. Три морета станаха приоритет на външната политика на САЩ; а дори и да не се доверяваме напълно, самите изявления за приоритет Източна и Югоизточна Европа са показателни. Омекнаха и някои позиции по отношение на търговските споразумения. В тази връзка се появиха и публикации от членове на кабинета на Тръмп като съветника по националната сигурност Хърбърт Макмастър и директора на Националния икономически съвет Гари Кон. В много показателна за цялото развитие статия в \"Ню Йорк Таймс\" \"Визията на Тръмп за външнополитическата роля на Америка\" е изложена цяла платформа за бъдеща политика, твърде различна от собствената известна програма на Тръмп. В този глобалистки манифест е направен знаков трик. Те на свой ред възстановяват един традиционен възглед. \"Америка над всичко\", според който САЩ са ангажирани с \"прогреса в света\", достойнството на човека, правата на жените, свобода словото и религията, свободни пази и пр. Тези промени засега са в думи и декларации. Но те трябва да се следят внимателно, защото отразяват тъкмо тази особена роля на защитно-застрахователните инструменти, заложени в Конституцията на САЩ.", "date": "2017.07.20", "title": "Тръмп и конституцията като застрахователна полица"}
{"url": "http://www.dnevnik.bg/sviat/2017/07/20/3009650_helikopterut_-_spasenie_ot_zadrustvaniiata_v_sao_paulo/", "text": "Густаво Бойде прекарва по четири дни в Сао Пауло при всяка своя командировка. Бразилецът, отишъл да живее в Ню Йорк, е намерил средство за преодоляване на чудовищните задръствания: \"Избрах хеликоптера\", казва той, сочейки града под краката си, който се простира до безкрая. Много хора от 12-те милиона жители на мегаполиса - най-големият град в Латинска Америка - редовно попадат в колосални транспортни тапи. В този гигантски град има 5.9 милиона автомобила - по един на всеки двама жители. В час пик задръстванията достигат обща дължина от 330 до 576 км. Едно ново приложение - \"Воом\" (Voom) - обаче дава възможност да си поръчаш хеликоптер в рамките на по-малко от час, по модела на \" Юбър \". Това е вариантът, избран от Бойде - маркетингов директор за Латинска Америка на голяма комуникационна компания. Той ползва вертолет, който го откарва бързо от квартал \"Итаим Биби\" до летището, отдалечено на тридесетина километра. Сао Пауло е първият град в света, ползващ се от услугите на \"Воом\" - дъщерна фирма на европейската самолетостроителна компания \"Еърбъс\", която стартира тази дейност през април. \"Целта ни е хеликоптерният транспорт да стане достъпен за повече хора\", обяснява изпълнителният директор на \"Воом\" Ума Субраманиан. \"В латиноамериканските страни хората губят до 10 часа седмично в пътуване\", допълва тя. Сао Пауло бил избран за лансирането на услугата от списък с общо 500 града по света заради всички предимства, които съчетава. Със своите 44.8 милиона жители (12 милиона са само в едноименния град) щатът Сао Пауло притежава най-голямата сбирка от хеликоптери в света. Според Националната асоциация за гражданска авиация (АНАК) той разполага със 700 вертолета (32.8% от националния хеликоптерен флот) и 528 площадки за кацане - почти половината от всички в Бразилия (1086). В тези времена на краен икономически песимизъм \"Воом\" се явява коз за представителите на сектора. Бизнес клиентела \"В настоящата обстановка на свиване на пазара, появата на тази услуга е нещо положително\", казва Артур Фиорати, председател на Бразилската асоциация на пилотите на хеликоптери, в която членуват около 2000 представители на професията. Секторът отчете значителен растеж между 2010 и 2013 г., в момент, когато икономиката беше в разцвет. По данни на асоцията на пилотите в щата Сао Пауло в този период са се осъществявали по 2000 полета дневно. Днес те са не повече от 1300. \"Воом\" работи с трима оператори, които използват пет хеликоптера в района на града. Чрез приложение в смартфона си клиентът се регистрира и посочва своето тегло и теглото на багажа си. Той получава незабавно потвърждение заедно с информация за сумата, която трябва да плати, освен ако метеорологичните условия не са лоши. Изминаването с хеликоптер на 30-те километра от югоизточния край на мегаполиса до международното летище Гуарульос отнема средно девет минути и струва 480 реала (135 евро). Същият курс с редовната услуга въздушно такси изисква повече планиране и е по-скъп. При нея пътуването е 10 пъти по-скъпо (5000 реала или приблизително 1400 евро) и трябва да се резервира поне два дни предварително. От варианта с хеликоптера се интересуват хора като Бойде, чиято алтернатива е да плати 150 реала (40 евро) и да пътува час и половина с такси. \"Избрах \"Воом\", тъй като това на практика се вписва в бюджета ми за пътуване и е икономично и практично\", казва тридесетинагодишният мъж. \"Спестявам два часа, които мога да използвам за работа, а това е ценно при моята сгъстена програма\", отбелязва той, докато показва отвисоко напълно задръстените пътни артерии на Сао Пауло. \"Воом\" е ориентирана преди всичко към бизнес клиентелата и редовните потребители, но иска да се популяризира, за да стане достъпна, колкото е и едно такси, обяснява Ума Субраманиан. Пестене на време Това транспортно средство обаче остава запазено за елита. Нерядко може да се видят пътници, чакащи хеликоптера си на покрива на четиризвезден хотел в югоизападната част на града. От тази площадка за излитане ежедневно се качват шест до десет души - повечето от тях бизнесмени, за които времето е ценно. \"Когато приятелите ми разбраха,че вземам хеликоптер до летището, ме попитаха милионер ли съм станал. А когато им казах каква е цената, се изненадаха\", разказва Лукас Амадеу, който е маркетингов директор. \"Смятам, че след както разберат колко струва това, услугата много ще се развие\", отбелязва той. Амадеу ползва такси до аерогарата само при лошо време. Ниското качество на обществения транспорт и повишаването на цената на билетите станаха причина през 2013 г. за най-големите народни протести в съвременната история на Бразилия. Следващият етап за \"Воом\" ще е Мексико - друг мегаполис с огромни задръствания. Бойде, за когото това е вторият най-често използван маршрут, потрива доволно ръце: \"Ако направят същото и там, ще ползвам тази услуга\". /БТА", "date": "2017.07.20", "title": "Хеликоптерът - спасение от задръстванията в Сао Пауло"}
{"url": "http://www.dnevnik.bg/zdrave/2017/07/20/3009625_kak_vlastta_bezvuzvratno_uvrejda_mozuka/", "text": "Доказано е, че много от най-ярките лидери в световната история са имали психични заболявания. Признаци на депресивни и маниакални състояния, на тежки форми на биполярност, дисоциативни и тревожни разстройства е имало и при безмилостния Адолф Хитлер, и при дипломатичния Ейбрахам Линкълн, и при пиперливия Уинстън Чърчил и дори при хрисимия Махатма Ганди. Този факт от години подхранва спор в научните среди по въпроса кое от кое следва - дали неспокойствието на ума е отличителна черта на лидерите като цяло, или обратното - особеностите на лидерската позиция предизвикват отклонения в психиката. В последните няколко десетилетия спорът прераства в поредица от експерименти и научни трудове, които излизат все с едно и също заключение -  . Властта не само променя мисленето и поведението на човек и тежестта й не само може да отключи депресии и личностни разстройства, но влиянието й може да нанесе дори  , които завинаги променят отношението към другите хора. Ум царува...  \"Властта действа като тумор в мозъка, който убива способността на жертвата си за състрадание\", казва историкът Хенри Адамс, цитиран в The Atlantic. Казва го метафорично, но не е далеч от това, което установяват чрез 20-годишни експерименти, анализи и сравнения в лабораториите по психология на Университета \"Бъркли\". Хората, на които била дадена власт в началото на експеримента им, накрая отчетливо демонстрирали поведение   - били по-импулсивни, по-склонни да поемат рискове, и най-вече - почти лишени от способността да видят чуждата гледна точка или да проявят емпатия. Парадоксът на властта  Поведението на властимащите е съвсем сходно с това на хората, които при травма са получили увреждане на челния дял на главния мозък - този, който отговаря за емпатията или способността за съпреживяване. Това ги прави егоистични, груби и несъобразителни с другите, намалява умението им да се поставят на чуждо място и да си обясняват чуждите проблеми и постъпки, установили в \"Бъркли\". \"Когато получим власт, губим точно тези способности, които са ни били необходими, за да привлечем и задържим властта изначално\" обобщава авторът на експеримента - психологът Дашър Келтнър. Той нарича този феномен \"парадокса на властта\" и трудът му е издаден в книга през 2016 г. Отчетлив пример за парадокса според него е това, че . Невролози от Университета \"Макмастър\" в Онтарио напълно потвърждават поведенческите наблюдения на \"Бъркли\", но черно на бяло - с помощта на скенер. Канадските учени подложили на стимулация умовете на хора на ръководни постове и на редови служители, откривайки значителни разлики в реакциите точно в предната част на мозъка. Оказало се, че при властимащите е нарушен  , който е в основата на емпатията. Загубата на тази способност се потвърждава и от много други различни креативни експерименти и спонтанни случаи през годините. Например американско проучване през 2006 г. показва как хората, които чувстват надмощие над другите, просто не успяват да се погледнат през чуждите очи, буквално. Учените поставили за задача на група доброволци да напишат на челото си буквата \"Е\" така, че отсреща да я виждат правилно. Малцина били тези, които не успели - въпросните с надмощието. В същия дух е и примерът, който Дашър Келтнър дава в книгата си - как Джордж Буш вдига американското знаме   по време на Олимпиадата в Пекин през 2008 г. Ум робува  Заради вглъбяването си или откъсването от другите, хората с власт добиват някои  . Както в съзнанието си, така и външно с езика на тялото си, те спират да подражават на другите, дори когато обстоятелствата и социалните неписани норми го изискват. Те забравят да се усмихват поне от любезност, когато някой ги поздравява или им разказва шега; не усещат или не се съобразяват, ако хората около тях са напрегнати; не слушат или не следват инструкциите, които им се дават, когато попаднат на чужда територия. И отново заради откъсването си и загубата на способността да разпознават емоциите и състоянието на другите хора, лидерите  . Начинът, по който работи мозъкът на хората с власт, им позволява да игнорират много ненужна информация, което може да се приеме и като положителен и продуктивен ефект. Обаче по същата причина прави непотребна за тях всякаква информация например за личния живот и проблемите на подчинените им, или още по-малко - на непознатите. Оттам идва и нуждата от общовалидни положения и вкарване на хората в рамки, за по-лесно ориентиране в социална среда. Това обаче допълнително създава предпоставки за дисоциативни разстройства, тревожност и депресия. Най-неприятната част от изследванията е категоричността им. И поведенческите и неврологичните анализи показват, че колкото повече време хората на власт държат тази власт, толкова повече  , а това не се поправя дори с осъзнаване на проблема и целенасочено усилие на мисълта. При тези, за които силата е нещо ново и временно (само в рамките на експериментите), ефектът се износва заедно с чувството за надмощие над другите. Обаче за \"опиянените\" от години, единственият начин да се върнат към нормалния начин на разсъждаване и общуване е, ако от време на време дават почивка на чувството си за всесилие. Иначе пораженията върху мозъка стават трайни.", "date": "2017.07.20", "title": "Как властта безвъзвратно уврежда мозъка"}
{"url": "http://www.dnevnik.bg/sport/2017/07/20/3009954_levski_i_botev_se_nujdaiat_ot_pobedi_za_da_produljat/", "text": "Ден след класирането на  \"Лудогорец\" за третия предварителен кръг  на Шампионската лига, \"Левски\" и \"Ботев\" (Пловдив) ще се опитат също да продължат напред. Двата тима имат сложна задача в срещите реванш от Лига Европа. \"Левски\" приема \"Хайдук\" (Сплит) с пасив от 0:1 след първия двубой и пред празен стадион \"Георги Аспарухов\". Само победа ще класира \"сините\" напред. Те не са достигали до този етап от турнира от 7 години, когато за последно влязоха и в групите. \"Ботев\" направи 1:1 с \"Бейтар\" (Йерусалим), но обяви, че иска победа на реванша. На \"Герена\" си пожелаха минимум два гола Отбелязване на два гола, това е минималната задача пред \"Левски\", поне според треньора  Николай Митов . \"Не е важно кога ще вкараме, просто трябва да вкараме два гола. Ще се радвам да го направим и в първата секунда, но това няма такова значение\", завърши Митов. Той все още не знае дали ще може да разчита на двама от основните си играчи – Антонио Вутов и Давид Яблонски. \"Левски\" не е аутсайдер, а как влиза \"Хайдук\" в този мач мен не ме интересува, това си е тяхна работа. Взехме си поука от първия двубой и мога да кажа, че сега сме по-добър отбор. С всеки мач \"Левски\" ще става по-силен\", каза треньорът. Почти сигурно от първата минута ще започне Жорди Гомес, който дебютира за \"Левски\" преди седмица, влизайки като резерва в Хърватия. За сметка на това треньорът на  \"Хайдук\"  Жоан Карийо демонстрира самочувствие и обяви, че тимът му няма да има проблем да продължи напред. \"Наблюдавал съм \"Левски\" у дома срещу \"Сутиеска\" и играха добре, но въпреки това се надявам да нямаме затруднения. Надявам се и да не се стига до дузпи, а да решим мача в редовното време\", каза Карийо. Дотук в историята си сините са срещали само един хърватски съперник и това е именно \"Хайдук\". През сезон 1999/2000 първият мач отново беше в Хърватия и завърши 0:0, а в реванша \"Левски\" победи с 3:0. Двубоят на \"Герена\" е свързан и с допълнително напрежение след инцидентите между феновете на двата тима преди седмица. Запалянковците на \"Левски\" ще гледат двубоя на  видеостена пред стадиона , заради наказанието на тима, а полицията ще предприеме специални мерки, за да опази реда около \"Герена\". В \"Ботев\" разчитат на подкрепата на феновете \"Ботев\" (Пловдив) постигна отличен турнирен резултат при гостуването на  \"Бейтар\" в Йерусалим  преди седмица и завърши 1:1. Хората на Николай Киров обаче обявиха, че трябва да бият на реванша и не си правят тънки сметки. Треньрът на пловдивчани вече може да разчита на капитана си Лъчезар Балтанов, който беше аут заради счупен пръст, както и на централния защитник Радослав Терзиев. \"Ще търсим победата – от първата до последната минута. Резултатът от първата среща е добър, но не трябва да ни успокоява, дори напротив. Сега ще е още по-тежко\", каза Киров. Според него най-големият коз на \"Ботев\" са феновете. Стадион \"Лазур\" обаче също няма да е пълен, заради  наказание от УЕФА . \"Клиширано звучи, но това е 12-ият играч. Разчитаме на подкрепата от трибуните, защото тя със сигурност ще ни бъде от полза\", добави треньорът. Пловдивчани искат да победят и заради колебанията си в защита, които допускат до този момент, след като получиха гол във всеки един мач от началото на сезона. Двубоят с \"Бейтар\" е съпътстван от сериозни мерки за сигурност. Срещата от втория предварителен кръг на Лига Еворпа съвпада и с петата годишнина от атентата на Летище Сарафово в Бургас. Поради тази причина полицията ще провери \"Лазур\" за взривни вещества часове преди началото на двубоя, а всички присъстващи ще бъдат щателно проверявани.", "date": "2017.07.20", "title": "\"Левски\" и \"Ботев\" се нуждаят от победи, за да продължат напред в Лига Европа"}
{"url": "http://www.dnevnik.bg/gradska_sreda/2017/07/20/3009888_obshtinskite_suvetnici_shte_glasuvat_razshiriavaneto/", "text": "На днешното си заседание Столичният общински съвет ще гласува дали да разшири зелената зона за паркиране в районите \"Средец\" и \"Лозенец\", а  работното време на синята зона в събота да бъде удължено с 4 часа . Предлага се и началото и краят на зелената зона да бъдат изместени с 30 минути, като ще започва в 8.30 и ще приключва в 19.30 часа. Преди заседанието граждани ще протестират срещу разширяването на зоната в район \"Средец\", като ще внесат и 300 подписа срещу предложението. В началото на юни кметовете на районите \"Средец\" - Мария Ачкова, и на \"Лозенец\" - Любомир Дреков,  внесоха в комисията по транспорт доклади за разширяването на зелените зони . Искането на Мария Ачкова е \"зелена зона\" да бъде въведена в квартал \"Яворов\" - между булевардите \"Цариградско шосе\", \"Евлоги и Христо Георгиеви\", \"Михай Еминеску\" и улиците \"Мизия\" и \" Хан Омуртаг\". Тя каза и че се разглежда възможност за допълнителни 30 места за паркиране по улица \"Иван Асен II\", която също е зелена зона. Кметът на \"Лозенец\" предложи зелената зона да бъде разширена в района на т.нар. \"Долен Лозенец\" - между булевардите \"Евлоги и Христо Георгиеви\", \"Драган Цанков\", \"Джеймс Баучер\" и \"Черни връх\".  Тогава Мария Ачкова каза, че на предложението си с жителите на района, но били раздавани информационни листовки, както и че на страницата на районната община било проведено допитване. \"До нас не е достигнало нито едно негативно становище\", каза тогава Ачкова. Граждани изпратиха писмо до \"Дневник\", в което твърдят, че са събрали на Мария Ачкова за разширяването на зелената зона в квартал \"Яворов\". Те ще бъдат внесени в Столичната община тази сутрин, като дават заявка за протест. В писмото се казва, че предложението е направено \"без обществено обсъждане и сериозно допитване до живущите и работещите\" в района, като изискват Столичната община да им \"позволи нашия глас да се чуе и да предложим нашите варианти за по-добра организация на паркирането в нашата зона\". В писмото се казва, че твърдението на Ачкова, че е нямало несъгласни с разширяването на зелената зона, е \"лъжливо\", като се иска и провеждането на \"обществено обсъждане, на което да се изложат двете страни по въпроса\". Недоволните от предложението искат и да се изготви финансова обосновка за разширяването на зелената зона за паркиране като се посочат приходите и разходите.  При представянето на предложенията в началото на юни директорът на Центъра за градска мобилност Христиан Петров каза, че ще бъде изготвен финансов отчет за необходимите разходи за обособяването на новите зони за паркиране. По време на вчерашното заседание на комисията по транспорт той каза, че този разчет все още не е направен. Вносители на доклада са Зафир Зарков, Ваня Тагарева (и двамата от ГЕРБ) и Стефан Марков ( Реформаторски блок). Тагарева беше вносител на доклада за продължаването на  договорите на компанията \"Карат-С\" за 15 автобусни линии от градския транспорт в София , а Стефан Марков  даде решаващ глас \"За\" при третото гледане в комисия по градоустрйство  на проекта за 77-метровата сграда на бул. \"България\".", "date": "2017.07.20", "title": "Общинските съветници ще гласуват разширяването на зоните за паркиране в София, а граждани ще протестират"}
{"url": "http://www.dnevnik.bg/sviat/2017/07/20/3009784_kakvo_postigna_trump_za_shest_meseca_v_beliia_dom/", "text": "Докато президентът на САЩ Доналд Тръмп заемаше шофьорското място на чисто нова пожарна кола тази седмица пред Белия дом, планът му за реформа на националната здравеопазване се изпаряваше яко дим на Капитолийския хълм. Лидерът на републиканското мнозинство в Сената Мич Макконъл положи напразни усилия в понеделник да убеди съпартийците си да подкрепят най-новия законопроект за отмяна на здравната реформа, известна като  \"Обамакеър\" . По същото време Тръмп се наместваше зад волана на огромната пожарна кола, за да рекламира факта, че тя е \"Произведена в Америка\". Както често се случва, откакто новакът в политиката положи клетва като президент на 20 януари, фотосесията мина леко. Но изпълнението на предизборни обещания в раздирания от противоречия Вашингтон се оказва по-трудно въпреки самоизтъкването му като човек, който може да сключва сделки. Републиканците се зарекоха да отменят здравноосигурителната система, която бе въведена при управлението на предишния президент, демократа Барак Обама, още когато реформите бяха приети в Конгреса през 2010 г. Тръмп охотно вкара  борбата срещу \"Обамакеър\"  в кампанията си за номиниране от републиканците за техен кандидат за президент миналата година. Той обеща на поддръжниците си, че планът му ще облекчи хората, които се измъчват от високите разходи и ограничените възможности за избор на здравната система на Обама. Откакто е на власт, Тръмп стана свидетел на това как републиканската реформа на здравеопазването трудно мина в Камарата на представителите. В Сената републиканските лидери се препираха по текста седмици наред, но не успяха да напишат законопроект, който да задоволи мнозинството - а те имат мнозинство в Сената. Във вторник, само два дни преди да се навършат шест месеца откакто е президент, Тръмп призна, че резултатът го е разочаровал. \"Удържахме много победи, но нямаме победа в здравеопазването\", каза Тръмп. Унинието обаче не е в природата му. Той бързо се върна към предизборната си стратегия на обещания за бъдещето - \"ще победим\" в здравеопазването, зарече се, а след това смени темата и мина към твърдения за други свои постигнати победи в първите шест месеца от мандата му. \"Ще победим за данъците. Ще победим за инфраструктурата и за много други неща, които правим. Победили сме и побеждаваме по границата\", каза той. Вчера Тръмп обяви победа и над  екстремистите от \"Ислямска държава\" , които неотдавна бяха прогонени от свои бастиони в Сирия и Ирак. Той положи усилия по обещанието си за по-добри отношения с Русия, когато се срещна с  руския президент Владимир Путин  този месец, но връзките на предизборния му екип с руснаци породиха подозрения за истинските му мотиви и доведоха до разследвания от Конгреса и министерството на правосъдието. Сигурността на границите бе друго негово предизборно обещание. Макар че издаде указ за \"незабавно изграждане на физическа  стена по южната граница \" в първата седмица от мандата си, до момента не е положен и един камък. Той повтори настояването си за стената да плати Мексико, но до момента началните инженерни разходи се поемат от данъкоплатците в САЩ, които продължават да чакат той да изпълни обещанието си да реформира данъчния кодекс. Той обеща подобрена национална сигурност като се опита да наложи  временна забрана за влизане в САЩ  на хора от шест страни с преобладаващо мюсюлманско население, но усилието му бе до голяма степен осуетено от съдилищата. Други важни решения обаче попадат в графа \"спазени обещания\", поне според Тръмп. Откакто встъпи в длъжност, в търговската област той оттегли САЩ от Транстихоокеанското споразумение за свободна търговия и започна процедура по предоговарянето на  Северноамериканското споразумение за свободна търговия . Той оттегли САЩ от  Парижкото споразумение за климата  и разреши да се изгради петролопровод от Канада, предизвиквайки критиките на природозащитниците. Кандитатът му за член на Върховния съд  Нийл Горсъч  бе утвърден от Сената, с което се изпълни една от големите надежди на републиканците консерватор да запълни останалото празно от една година място в деветчленния съд. Говорителят на Белия дом Шон Спайсър тази седмица направи преглед на постигнатото и посочи указите на Тръмп да се купуват американски стоки и да се наемат американци в проекти на федералното правителство като част от усилията \"да се отприщи американската индустрия\". Спайсър каза, че президентът \"още от първия ден\" се бори за усърдно трудещите се американци, които са заели тези работни места. Белият дом съобщи, че общият брой създадени работни места в производството откакто Тръмп е встъпил в длъжност е достигнал 50 000. \"С премахване на вредни за заетостта регулации, защита на границите ни и отприщване на американската енергия президентът работи по спазването на обещанията си и за удовлетворяването на трудещите се в Америка\", каза Спайсър. /БТА", "date": "2017.07.20", "title": "Какво постигна Тръмп за шест месеца в Белия дом"}
{"url": "http://www.dnevnik.bg/sviat/2017/07/20/3009640_fondaciia_na_kadirov_pomaga_na_kremul_da_zatvurdi/", "text": "Населената предимно с мюсюлмани руска република Чечения се превръща във важен играч във възстановяването на опустошената от война Сирия. А сметката вероятно ще бъде платена от обикновените чеченци, много от които са принуждавани да правят дарения или в противен случай са заплашени от изгнание или смърт, казват правозащитници. Съмнителна благотворителна фондация, ръководена от семейството на чеченския лидер Рамзан Кадиров, възстановява емблематичната джамия на Алепо. Този жест има за цел да помогне на Кремъл да затвърди влиянието си в Сирия и да укрепи позициите на Кадиров в мюсюлманския свят. Фондация \"Кадиров\", една от най-богатите благотворителни организации в Русия, харчи милиони, за да води западни знаменитости в Чечения, да купува спортни коли за спортисти и да строи джамии в Израел, на украинския Кримски полуостров и други места. Наскоро фондацията обърна поглед към Сирия. Никой не се съмнява, че Сирия има нужда от цялата възможна помощ след седем години гражданска война, но правозащитници съзират заплашителни и егоистични цели в начинанието на фондация \"Кадиров\". Те твърдят, че организацията се използва като частна касичка на Кадиров, която се пълни от задължителни дарения на чеченците. \"Основният източник на финансиране на фондацията са обикновените хора и фирми в Чечения, защото цялата република плаща този неофициален данък\", каза директорът на проектите за Русия и Северен Кавказ в \"Интернешънъл крайсис груп\" Екатерина Сокирянская. Принудителни дарения Фондацията предлага да нахрани сирийските бежанци в Германия и Йордания, изпраща овце в Сирия за честването на Рамазан и обявява, че възстановява пострадалата от войната Голяма джамия в Алепо, включена в списъка на световното наследство на ЮНЕСКО, както и още една важна джамия в сирийския град Хомс. Правозащитници в Северен Кавказ са документирали, че чеченските власти принуждават жителите да правят дарения от своите заплати за фондацията и за неуточнени нужди на Кадиров и неговото близко обкръжение. Сумите, които дават чеченските работници, са различни, казват активисти. От някои фирми и работници се очаква да дават определен процент от своите доходи всеки месец. От други, главно най-ниско платените държавни служители, се искат дарения за отделни случаи. Средната месечна заплата в Чечения, чието население е близо 1,4 милиона, е около 360 долара. През 2016 г. известната правозащитна организация \"Мемориал\" получи официално оплакване от хора, работещи в провинциален отдел за обществено осигуряване в Чечения. Те съобщиха, че около 70 процента от тяхното заплащане се задържат за дарения за фондацията. \"Мемориал\" подаде жалба до прокуратурата, но разследването не установи нарушение. Отказът да плащаш не е вариант. Противниците на Кадиров са убивани или пращани в изгнание; изчезванията стават обичайно явление; семействата на хора, заподозрени във въоръжена дейност, са принуждавани да напуснат Чечения, а домовете им се изгарят. Кадиров е набрал над 1000 души за частната си охрана, която технически е част от войските на руското вътрешно министерство. \"Невъзможно е да кажеш \"не\", защото насилието е широко разпространено\", казва Сокирянская. \"Чечения е малка. Всеки познава по няколко човека, сериозно засегнати от този режим по насилствен начин, а те нямат нужда от доказателства.\" Нито един публичен доклад Единствените финансови данни, оповестени от фондацията, показват, че тя е притежавала нетни активи на стойност 1,5 милиарда рубли (25 милиона долара) през 2015 г. За разлика от други руски неправителствени организации, които по закон са длъжни да подават финансови доклади пред властите или в противен случай са заплашени от тежки глоби, фондация \"Кадиров\" внимателно пази своите финанси.  В официалната база данни на правосъдното министерство за неправителствените организации няма нито един доклад от фондация \"Кадиров\". Министерството заяви пред \"Асошиейтед прес\", че фондацията подава финансовите си доклади навреме и е внесла последния през март, но не каза защо те не са направени обществено достояние.  Руският президент Владимир Путин започна през 2015 г. военна операция в Сирия, за да осигури въздушно прикритие за настъплението на правителството срещу групировката \"Ислямска държава\". Москва също така има желание да си изгради по-мек образ в Сирия, като предлага медицинска помощ и храна на местните жители. Въпрос на престиж Кадиров управлява населената предимно с мюсюлмани Чечения от 2004 г., когато беше убит баща му - сепаратистки лидер, който премина на страната на руското правителство след две кръвопролитни войни през 90-те години на 20 век. През последните години Кадиров се възползва от руската военна подкрепа за сирийския президент Башар Асад, за да укрепи властта си у дома и да си изгради позиции като най-влиятелния мюсюлманин на Русия в чужбина. Той развива връзки с други мюсюлмански лидери - беше домакин на йорданския крал в регионалната столица Грозни и имаше разговори с Мохамед бин Салман, години преди саудитският министър на отбраната да бъде определен за новия престолонаследник на Саудитска Арабия. През 2015 г. саудитският крал отвори най-свещеното място в исляма, Кааба, за Кадиров и неговата делегация - един от редките случаи, когато на посетителите е позволено да видят Кааба извън свещения месец Рамазан. И Москва печели Москва разчита на руските мюсюлмани да строят джамии и да охраняват улиците в сирийски градове, опитвайки се да подобри своите позиции в мюсюлманския свят, пострадали от бомбардировките, при които се съобщава, че са убити стотици мирни жители. Възлагането на възстановяването на двете джамии на чеченския лидер, вместо работата да се представи като проект на руското правителство, е съзнателен избор, казват наблюдатели по въпросите на Кавказ. \"Джамия, възстановена от християнска държава, която бомбардира страната, няма да има същата легитимност\", каза Сокирянская. \"Стремежът да се покаже, че дарението е мюсюлманско, има за цел да компенсира това.\" Когато Русия реши да изпрати военна полиция в Сирия през декември миналата година, първият изпратен там батальон беше от Чечения. През последните седем месеца е направено само едно разполагане на нечеченци в Сирия - контингент от Ингушетия, друг регион с предимно мюсюлманско население. Кремъл е доволен от участието на чеченците в Сирия, тъй като дейностите на Кадиров там са \"точно в съответствие с външната политика на Русия, нито стъпка встрани от пътя\", каза главният изследовател в института \"Диалог на цивилизациите\" в Москва Алексей Малашенко. \"Неофициален лидер на руската мюсюлманска общност\" Това развитие е от полза и за Кадиров. \"Благодарение на това Кадиров си изгражда репутацията в очите на Путин и показва своята свръхпреданост\", каза Малашенко. \"А то също така укрепва образа на Кадиров като неофициален лидер в руската мюсюлманска общност.\" Като част от обширното медийно отразяване на благотворителната дейност на Кадиров в Чечения, местната държавна телевизионна мрежа излъчи през януари половинчасов материал за пътуването на чеченската делегация в Сирия. Репортажът на телевизия \"Грозни\" показа как близкият съюзник на Кадиров - Адам Делимханов - и други хора участват в петъчните молитви в двора на джамията в Алепо, все още осеян с отломки от месеците на обстрел. Делимханов и главният мюфтия на Чечения по-късно посетиха чеченския полицейски батальон, който патрулира по улиците на Алепо, и изнесоха пламенни речи на чеченски. Телевизия \"Грозни\" показа как жителите на Алепо приветстват чеченците. \"Хората са наистина благодарни на войските за тяхната усърдна работа\", се казваше в телевизионния репортаж. /БТА", "date": "2017.07.20", "title": "Фондация на Кадиров помага на Кремъл да затвърди влиянието си в Сирия"}
{"url": "http://www.dnevnik.bg/razvlechenie/2017/07/20/3009884_stefan_vuldobrev_i_obichainite_zapodozreni_trugvat_ot/", "text": "С концерт в столичния клуб \"Маймунарника\" тази вечер Стефан Вълдобрев и неговите \"Обичайни заподозрени\" начеват днес лятно турне. Групата в състав Стоян Янкулов, Веселин Веселинов-Еко, Иван Лечев и Мирослав Иванов Въдобрев ще обиколи 8 морски дестинации и ще направи финален концерт на 31 август в летния театър в Пловдив. На турнето групата ще свири песни от последния си албум \"10 ½\". В края на юни те представиха втория видеоклип от него, който е към песента \"Самонедейменервиратака (Пикник)\". На морето групата ще мине през Варна, къмпингите \"Арапя\" и \"Китен\", Созопол, Царево, къмпинг \"Градина\" и Ахтопол. Началото на концерта довечера е в 20 ч. За него Вълдобрев и \"Обичайните заподозрени\" ще имат и подгряваща група - The Gentlemen, чийто фронтмен е Никола Стоянов-Тино, познат от сериала \"Революция Z\". По сметките на Стефан Вълдобрев до момента за събитието са продадени 1500 билета. 20 юли - Маймунарника, София 21 юли - Ментол, Варна 22 юли - Pampero, Къмпинг Арапя 28 юли - Весел бар, Къмпинг Китен 29 юли - Малката Текила, Созопол 2 август - Django, Царево 3 август – Bash Bar, Къмпинг Градина 5 август – La Vita Club, Ахтопол 29 август - Аполония, Созопол 31 август - Летен театър, Пловдив", "date": "2017.07.20", "title": "Стефан Вълдобрев и \"Обичайните заподозрени\" тръгват от днес на лятно турне"}
{"url": "http://www.dnevnik.bg/sviat/2017/07/20/3009992_djon_makkein_strada_ot_agresiven_rak_na_mozuka/", "text": "Джон Маккейн, кандидат за президент на САЩ срещу Барак Обама през 2008г., 6 пъти избиран последователно за сенатор и един от критиците на президента Доналд Тръмп сред републиканците, страда от агресивна форма на рак на мозъка. Според официалното съобщение на кабинета на 80-годишния бивш пилот от военноморските сили на САЩ в момента той се възстановява в дома си в Аризона след операция. В петък бе отстранен съсирек над лявото му око и анализ на тъканта е показал, че става дума за мозъчен тумор, известен като глиобластома. Лекарите казват, че политикът с 30-годишна кариера в Сената, се възстановява \"забележително добре\" и като цяло здравословното му състояние е чудесно. Но новината за глиобластомата е много тежка за него и близките му, тъй като това е най-опасният тумор от групата на глиомите. Медицински специалисти, цитирани от \"Ройтерс\", казват, че този рак може да бъде много агресивен и бързо да се разпространи в други части от мозъка. \n     \"Почти винаги този рак убива хората. Раковите клетки са изключително резистентни на конвенционална терапия като хемо- и радиотерапия. Прогнозата е много лоша\", казва д-р Ричард Елънбоген, ръководител на факултета за неврохирургия в  University of Washington. Дъщерята Меган Маккейн заяви, че семейството е шокирано от диагнозата и че баща ѝ е \"най-спокоен и уверен\" от всички наоколо, докато се подготвя за битка с рака. Сенаторът поне три пъти е минавал през процедури за отстраняване на доброкачествена меланома. Той има травми и от изтезания и непрекъснат побой, докато е бил пленен от комунистическите сили във Виетнам по време на войната. Много от колегите му в Сената, както и президентите Тръмп и Барак Обама, го подкрепиха и му пожелаха успешно излекуване.", "date": "2017.07.20", "title": "Джон Маккейн страда от агресивен рак на мозъка"}
{"url": "http://www.dnevnik.bg/sport/2017/07/20/3009958_otbornata_rabota_e_kljuchut_kum_uspeha_nad_jalgiris/", "text": "Всички в \"Лудогорец\" се обединиха около мнението, че са отстранили \"Жалгирис\" с колективна работа и отборно представяне на терена. Разградчани  разгромиха литовците с 4:1  и въпреки загубата в първия двубой продължават в третия кръг на Шампионската лига. Лидерът Марселиньо разкри, че е лошо когато един футболист иска сам да решава мачовете. \"Въпреки, че сбъркахме и допуснахме да ни вкарат, ние направихме много силен мач. Лошо е когато един футболист си помисли сам да решава мачовете. Сега ние играхме като отбор и приятели, и спечелихме\", каза Марселиньо. Той увери, че футболистите в тима вярват на треньора Георги Дерменджиев, който беше критикуван след първата среща в Литва. Победа за Владо Стоянов Капитанът Светослав Дяков, който игра с болки в глезена пък посвети успеха на Владислав Стоянов. Вратарят продължава да се възстановява от много тежка контузия и още не се знае кога ще се върне на терена. \"Играхме за един от капитаните Владо Стоянов. Разстройвам се когато говоря за него, но той е мъжкар, перничанин и ще се справи. Чакаме го\", каза халфът. Дяков пое вината и за гола на \"Жалгирис\", като според него до всичко се е стигнало след негова грешка пред наказателното поле. Самочувствие след успеха над литовците демонстрира и  Георги Дерменджиев . Той похвали играчите си за демонстрирания характер. \"Още в първия мач се видя, че сме по-добрият отбор. Аз не съм се съмнявал нито за миг в момчетата, важно беше, че не се поддадохме на емоцията. Грешки ще има винаги – едни фатални, други не\", каза Дерменджиев. Той разкри и, че не е казал нищо на почивката между двете полувремена. \"На тези, които все искат да ме сменят им желая много здраве. Аз не съм се съмнявал в продължаването ни напред\", коментира специалистът. Треньорът на \"Лудогорец\" пожела успех на другите два български участника в турнирите  \"Левски\" и \"Ботев\" .", "date": "2017.07.20", "title": "Отборната работа е ключът към успеха над \"Жалгирис\", смятат в \"Лудогорец\""}
{"url": "http://www.dnevnik.bg/bulgaria/2017/07/20/3009996_pisanchev_se_spravia_dobre_kato_konsul_v_solun_spored/", "text": "Министърът на външните работи Екатерина Захариева няма сериозни възражения срещу работата на консула на България в Солун Владимир Писанчев и няма намерение да го отзове, както искат в писмо до министерството представители на българската общност. Това съобщи самата Захариева в интервю за Би Ти Ви тази сутрин. Преди това телевизията съобщи за сигнал от българи, живеещи в Гърция, срещу Писанчев и срещу временно управляващия посолството в Атина Веселин Иванов. Захариева каза, че посланик в Атина ще бъде назначен възможно най-скоро, както се настоява в сигнала, след като от октомври то работи без титуляр. В същото време посочи, че жалбите срещу качеството на консулските услуги от Гърция са най-малко спрямо другите държави. \"Очевидно имат проблем с човека\", каза тя, но допълни, че консулството се е справило много добре при наводненията в Халкидики и оказването на помощ на пострадали български туристи. Министърът припомни, че българските консулски служби по света са изграждани преди 1989 г., когато не се е очаквало да имат много посетители и са на площ не повече от 15 кв. м, докато в Лондон, например, вече обслужват толкова клиенти, колкото са жителите на Пловдив. В министерството има много сигнали за опашки, за грубо отношение, каза Захариева и посочи, че решението на проблемите е във въвеждането на електронни услуги. Подчерта обаче, че се ядосва, когато дипломатите си позволяват непремерени изказвания, защото \"никой никого не е изпратил насила и има дълга листа от чакащи\". Няма новина в проверката \"Цумгейт\" Помолена да коментира резултата от  проверката на инспектората на Висшия съдебен съвет , която не откри нищо нередно в срещата на главния прокурор Сотир Цацаров с бизнесмените Сашо Дончев и Георги Гергов в кабинета на последния в ЦУМ, Захариева отговори, че не е очаквала новина от тази проверка. Всички трябва да внимават с кого се виждат, каза Захариева, която в качеството си на вицепремиер отговаря за съдебната реформа. Тя смята, че срещата не е била тайна, а в центъра на София, а участниците в нея не са се крили. \"Има две гледни точки - че не е оказван натиск от единия участник, а другият участник казва, че е. Въпросът е какво са си говорили\", каза Захариева и призова \"да сме внимателни\". В отговор на въпрос за информацията в турската преса, че 77 българска граждани са със забрана да влизат в Турция заради връзки с терористични организации, Захариева каза, че е изпратено официално запитване, но Анкара все още не е отговорила.", "date": "2017.07.20", "title": "Писанчев се справя добре като консул в Солун според министъра"}
{"url": "http://www.dnevnik.bg/na_put/2017/07/20/3009630_zashto_stjuardesa_vrushta_shampanskoto_ot_polupraznite/", "text": "Пътник случайно засне стюардеса, която прелива останалото в чашите шампанско обратно в бутилката. Полетът е на авиокомпанията \"Емирейтс\", а случката е заснета в бизнес класата от руснака Евгений Каюмов. Каюмов установява какво е попаднало в обектива му едва след края на полета и качва видеото в профила си в Инстаграм. То бързо получава широка популярност в социалните мрежи и събира хиляди иронични коментари и предположения как шампанското се използва повторно, разказват британските медии. Включват се обаче и потребители, които твърдят, че са добре осведомени за правилата на работа на стюардесите и уверяват, че преливането на остатъците от напитки е обичайна практика. Преди излитането пасажерите в бизнес класата били посрещани с чаша шампанско, а остатъците от течността се събирали в празни контейнери (каквато е бутилката) и запечатвани, за да не се разлеят по време на полета. Според стюардеса никой не би рискувал да краде от напитките, за да не загуби работата си. Говорител на \"Емирейтс\" обаче казал пред британския \"Телеграф\", че записаните във видеото действия не отговарят на стандартите за качество в компанията и е уверил, че тя ще проучи случая.", "date": "2017.07.20", "title": "Защо стюардеса връща шампанското от полупразните чаши в шишето (видео)"}
{"url": "http://www.dnevnik.bg/bulgaria/2017/07/20/3010008_ot_dnes_razshireniiat_puten_vuzel_plodovitovo_e/", "text": "Днес в 10 ч. ще бъде пуснато движението по двете новоизградени допълнителни пътни връзки на пътен възел \"Плодовитово\" на автомагистрала \"Тракия\" при пресичането с третокласния път III-666 Плодовитово - Оризово, съобщи агенция \"Пътна инфраструктура\". Строителството на двете връзки на съществуващия пътен възел \"Плодовитово\" в посоките Бургас – Оризово /Плодовитово/ и Плодовитово /Оризово/ - София започна в края на май . С изграждането им се осигурява връзката на транспортните потоци, движещи се по автомагистралите \"Тракия\" и \"Марица\" от Бургас, Свиленград и София и общините Първомай, Чирпан и Братя Даскалови, както и връзката с път II-66 Плодовитово - Чирпан - Стара Загора. Пътната връзка между двете магистрали  беше забравена при проектирането на пътен възел \"Оризово\"  преди повече от 15 г., а това се установи през 2015 г., точно преди пускането на магистрала \"Марица\" за движение по цялата й дължина.", "date": "2017.07.20", "title": "От днес разширеният пътен възел \"Плодовитово\" е отворен за движение"}
{"url": "http://www.dnevnik.bg/sviat/2017/07/20/3009998_gazprom_tihomulkom_zapochna_da_stroi_vtora_truba_za/", "text": "\"Газпром\" форсира строителството на подводната част на газопровода \"Турски поток\", като тихомълком е започнало полагането на втора тръба от проекта за транзит на газ към Европа, съобщи руският в.\"Ведомости\".", "date": "2017.07.20", "title": "\"Газпром\" тихомълком започна да строи втора тръба за \"Турски поток\""}
{"url": "http://www.dnevnik.bg/citat_na_deniia/2017/07/20/3010019_citat_na_denia_ne_moje_ediniia_mach_da_sme_gore_pri/", "text": "\" Това заяви старши треньорът на \"Лудогорец\" Георги Дерменджиев пред \"Диема спорт\" след убедителната победа с 4:1 над \"Жалгирис\", която прати разградчани в третия квалификационен кръг на Шампионската лига. Той демонстрира самочувствие след мача и каза, че е бил сигурен в продължаването напред. Треньорът на българския шампион призова и за по-позитивно отношение. \"Ние имаме последователност. Аз знам отборът как е подготвен, знам срещу какви съперници сме играли, разговарял съм там с техните треньори, така че съм убеден в качеството и на футболистите, и на играта, която те мога да я направят. Така че нека да бъдем позитивни и пак казвам, колкото повече български отбори играят в евротурнирите, толкова по-добре за българските фенове и за българския футбол\", каза още той. ", "date": "2017.07.20", "title": "Цитат на деня: Не може единия мач да сме горе при слънцето, а другия - под земята"}
{"url": "http://www.dnevnik.bg/bulgaria/2017/07/20/3010023_za_remonta_na_ndk_triabvat_oshte_3_mln_lv/", "text": "Нужни са още 3 млн. лв., за да се изпълни проектът за реконструкцията на Националния дворец на културата, съобщи пред Би Ти Ви министърът на културата Боил Банов. Той е принципал на двореца от 28 юни, след като тогавашният директор на НДК Мирослав Боршош влезе в конфликт с предишния си началник - министъра по европредседателството Лиляна Павлова. Има забавяне с ремонта, но ще се справим за европредседателството, каза Банов. Той потвърди, че пари, преведени за ремонта на НДК, са харчени за друго. Въпреки това той е готов да върне на поста му Боршош, който  от вчера е обвиняем за неправилно разходване  на част от 17-те милиона лева за председателството, ако проверката за работата му оправдае действията му.", "date": "2017.07.20", "title": "За ремонта на НДК трябват още 3 млн. лв."}
{"url": "http://www.dnevnik.bg/bulgaria/2017/07/20/3010026_prokuraturata_vnese_v_suda_obvinitelniia_akt_po/", "text": "Прокуратурата е внесла в специализирания съд обвинителния акт във връзка с източване на Корпоративна търговска банка (КТБ) и предава на съд организирана престъпна група от 18 души, чийто ръководител е бившият мажоритарен собственик на банката Цветан Василев. и за длъжностно присвояване на 205 млн. лв. изнесени в брой от трезора на КТБ, както и престъпления по служба от служители на \"Банков надзор\" на БНБ . В съобщението на държавното обвинение самият документ отсъства, както и не става известно дали е качен на сайта на прокуратурата. По последни предвиждания обвинителният акт трябваше да е между 12 и 15 хиляди страници. Затова пък от обвинението са предоставили \"общ поглед върху модела КТБ\", дълъг над 150 страници, което явно би трябвало да играе ролята на резюме, въпреки че не е съвсем изяснено. То започва така: \"Тук представяме общ поглед върху \"Моделът КТБ\". Поради огромния мащаб както на присвоените средства, така и на въздействието, което това оказва върху икономиката и обществото, \"Моделът КТБ\" представлява в житейски смисъл най-голямата стопанска и обществена \"финансова измама\", случвала се в новата ни българска история /измерима с проценти от БВП/. , чрез които група лица, под ръководството на обв. Цветан Василев, успяват да присвоят обществените средства, привлечени и поверени им за стопанисване в \"Корпоративна търговска банка\" АД\". От там уточняват, че поради \"уникалността\" на казуса не само за страната се налагат \"нестандартни средства за изясняването му\". Какви са обвиненията  е обвинен за: ръководител на организирана престъпна група, създадена с користна цел и в която участва длъжностно лице. Предвиденото в закона наказание за това престъпление е от 5 до 15 години затвор. Присвояваване от касата на банката в качеството му на длъжностно лице. Присовояването е квалифицирано като такова в особено големи размери, което представлява особено тежък случай. Извършено като продължавано престъпление, т.е. е вършено на два или повече пъти в непродължителни периоди от време. Престъплението е било реализирано в съучастие с други хора, а Василев ще отговаря пред магистратите за товва, че е бил техен подбудител и помагач, се разбира още от обвинителния акт. Бившият мажоритарен собственик е обвинен и за 25 еднократни престъпления, които са длъжностно присвояване в особено големи размери и които представляват особено тежък случай. Отново те са били извършени в съучастие, а Василев е бил подбудител и помагач. Той е обвинен и в 49 престъпления, които са извършени като продължавано престъпление, т.е. на два или повече пъти в непродължителни периоди от време е бил осъщестяван един или различни състави на едно и също престъпление. Те отново са длъжностни присвоявания в особено големи размери, които са особено тежък случай. Те са извършени в съучастие, а ролята на Василев е била като подбудител и помагач. За разлика от предишното сходно обвинение, където е посочено, че е извършено от касата на банката, тук не е опоменато откъде точно са присвоявани парите.  - Стефанова е привлечена към наказателна отговорност за: Участие в организирана престъпна група, създадена с користна цел и в която участва длъжностно лице. Предвиденото в закона наказание в от 3 до 10 години Тя е обвинена и за 20 длъжностни присвоявания в особено големи размери, представляващи особено тежък случай. Те са били извършени в съучастие като Стефанова е била помагач. Както и за 47 длъжностни престъпления в особено големи размери, представляващи особено тежък случай. Те са извършени като продължавано престъпление, т.е. на два или повече пъти е вършено едно и също. А Стефанова е била помагач.", "date": "2017.07.20", "title": "Прокуратурата внесе в съда обвинителния акт по \"най-голямата стопанска и обществена \"финансова измама\" КТБ"}
{"url": "http://www.dnevnik.bg/gradska_sreda/2017/07/20/3009903_stolichnata_obshtina_planira_da_poharchi_pone_198_mln/", "text": "На днешното си заседание Столичният общински съвет ще гласува дали общината и общинското дружество \"Топлофикация София\" да кандидатстват за кредит от Европейската инвестиционна банка и средства по оперативната програма \"Околна среда\" в общ размер на поне 198 млн. евро. Целта е с парите да бъде изградена инсталация за изгаряне на отпадъци - инсинератор, в ТЕЦ - София. Подобни инсталации са изградени , сред които Норвегия, Дания, Швеция и Германия. В последните години обаче редица организации като \"Глобално обединение срещу инсинераторите\" предупреждават, че горенето на отпадъци намалява нивата на рециклиране и отделя твърде много вредни емисии във въздуха. Вносители на предложението са зам.-кметът по екологията Йоана Христова и общинските съветници Николай Стойнев (ГЕРБ) и Радослав Абрашев (Реформаторски блок). В доклада си те посочват, че сумата от 198 млн. евро е само \"индикативна\", аокончателната стойност на проекта все още не е напълно определена. Тепърва ще бъдат правени окончателните анализи за \"разходите и ползите\". По проект инсинераторът ще гори произведеното в завода за механично-биологично третиране отпадъци в Хан Богров РДФ гориво. В момента Столичната община го продава на три циментови завода в страната. Посоченият капацитет е 180 хиляди тона отпадъци. Според доклада инсинераторът ще произвежда електричество за 30 хил. домакинства и топлинна енергия за още 40 хил. домакинства. В предложението се казва, че инсталацията ще може да се ползва 26 години, а срокът за изграждане е 3 месеца, като след това са предвидени още 2 години за \"отстраняване на дефекти\". Общинският съветник Марта Георгиева от \"Реформаторски блок\" е един от противниците на проекта. Според нея технологията е остаряла и е проблемна от екологична гледна точка. Пред \"Дневник\" тя каза, че при  . \"По тази причина този , като съответно това скъпо транспортиране ще бъде заплащано от Столичната община\", каза тя. Според нея това е грандиозна инвестиция и сериозен кредит, с неуточнен към момента размер, за изграждане на изключително спорно съоръжение, което е остаряло като технология и е проблемно от екологична гледна точка. От неправителствената организация \"За Земята\" също смятат, че \"София не трябва да гори боклук\". В позицията си, изпратена до \"Дневник\" те заявяват, че инсинераторът ще бъде още един замърсител на въздуха в столицата. От горенето , азотни оксиди, тежки метали, диоксини и други вредни вещества. От организацията твърдят, че при горенето остават около 25% (36 000 тона годишно) пепел и шлака , които трябва да бъдат депонирани. Фините прахови частици  , като през зимата нивата им  достигаха до 8 пъти над нормата . Според доклад на Европейската комисия от февруари  България е с най-високите концентрации на фини прахови частици  в градска среда измежду всичките 28 държави на Европейския съюз. По тази причина  Столичната община прие  програма за контрол на качеството на въздуха до 2020 г. . Марта Георгиева казва, че в нея не се предвижда изграждането на този инсинератор, Инсинераторът не може да работи с по-нисък капацитет от 180 хиляди тона отпадъци годишно, което според \"За Земята\" е 50% от отпадъка на София. \"Ако няма достатъчно отпадъци в София, може да се стигне  , а най-вероятно ще се горят и утайките от пречиствателната станция за отпадъчните води на столицата\", предупреждават от организацията.", "date": "2017.07.20", "title": "Столичната община планира да похарчи поне 198 млн. евро, за да гори боклук"}
{"url": "http://www.dnevnik.bg/sviat/2017/07/20/3009997_godishnata_turgovska_sreshta_sasht-kitai_zavurshi_s/", "text": "САЩ и Китай не успяха в сряда да се споразумеят по ключови нови стъпки, с които да се намали търговският дефицит за американците. Това поставя под въпрос целите, които си бе поставил президентът Доналд Тръмп за нови отношения с Пекин в икономиката и сигурността. Годишната икономическа среща във Вашингтон завърши с отменени пресконференции на двете делегации, без съвместно изявление и без нови съобщения за американския достъп до китайския пазар. Американски представител, пожелал анонимност, коментира за \"Ротерс\", че е имало \"откровена обмяна\" на мнения, но не и съгласие по повечето важни проблеми в търговията и бизнеса, важни за САЩ. Китайското посолство във Вашингтон заяви в четвъртък, че е бил постигнат \"значителен напредък\" по 100-дневен план за действия в търговията и е обсъждан едногодишен план за икономическо сътрудничество. Но това се възприема по-скоро като реакция на негативните новинарски съобщения и коментари след форума. САЩ настояват за достъп до китайския пазар за финансови услуги, намаляване на износа на китайска стомана, понижаване на митата за внос на американски автомобили, съкращаване на субсидиите за държавни компании, прекратяване на изискването ИТ данни да се съхраняват на китайска територия и отмяна на ограничението за чуждестранна собственост на фирми, базирани в Китай. Министърът на финансите Стивън Мнучин и министърът на търговията Уилбър Рос заявиха, че едно от малкото неща, по които е постигнат консенсус, е съвместното разбиране, че трябва да се намали търговският дефицит на САЩ в отношенията с Китай. 100-дневният план за действия бе обявен през април след срещата на Тръмп с китайския президент Си Цзинпин във Флорида. Но опитът се сблъска с проблемите, които създава Северна Корея и разочарованието на Вашингтон, че Пекин не прави повече, за да усмири ядрените и ракетни аммбиции на Пхенян. Администрацията на Тръмп заплаши със санкции някои малки китайски банки, които имат бизнес със Северна Корея. Инвеститорите разчетоха сигналите от срещата като растяща вероятност за американски антидъмпингови мерки за вноса на стомана в следващите няколко седмици. Според Рос огромното производство на стомана в Китай поддържа ниски световни цени, а това вреди на американските производители и износители. Група от 20 бизнес лидери, сред които ръководителите на инвестиционната Blackstone Group и на търговския гигант Alibaba Group, заявиха, че остават ангажирани с увеличаване на двустранната търговия, включително с износа от САЩ на втечнен газ, земеделски и потребителски продукти.", "date": "2017.07.20", "title": "Годишната търговска среща САЩ-Китай завърши с провал за Тръмп"}
{"url": "http://www.dnevnik.bg/sport/2017/07/20/3010073_grigor_dimitrov_promeni_programata_si_i_shte_igrae_vuv/", "text": "Григор Димитров ще вземе участие в турнира от категория \"АТП 500\" във Вашингтон, който ще се проведе от 31 юли до 6 август. Българският тенисист ще се включи в надпреварата с \"уайлд кард\", тъй като първоначално не беше подал заявка. Димитров планираше първият му турнир след \"Уимбълдън\" да бъде мастърсът в Монреал от 7 до 13 август, но е променил програмата си. Това направиха още двама тенисисти от топ 10 - Кей Нишикори и Милош Раонич, които също получиха \"уайлд кард\". 26-годишният българин е поставен под №4 във Вашингтон и ще започне директно от втория кръг. Австриецът Доминик Тийм е водач в основната схема, а Нишикори и Раонич са съответно №2 и №3. Това са четиримата представители на топ 10, които ще участват в турнира. Останалите поставени са №5 Александър Зверев, №6 Гаел Монфис, №7 Джак Сок, №8 Лука Пуи, №9 Ник Кириос, №10 Джон Иснър, №11 Жил Мюлер, №12 Миша Зверев, №13 Стив Джонсън, №14 Хуан Мартин дел Потро, №15 Кевин Андерсън и №16 Раян Харисън. Димитров ще запише четвърто участие във Вашингтон. Миналата година българинът отпадна още след първия си мач, в който  загуби с 4:6, 4:6 на британеца Дан Евънс . През 2015 г. той стигна до третия кръг, където беше спрян от Стив Джонсън. Най-доброто му представяне е при дебюта му в турнира през 2013 г. - четвъртфинал, в който не допусна нито един пробив, но загуби от Томи Хаас в два тайбрека. През 2014 г. Димитров беше заявил участие, но се оттегли заради симптоми на грип. След надпреварата във Вашингтон световният №10 ще играе в турнирите от сериите \"Мастърс\" в Монреал и Синсинати (12-20 август), а на 28 август стартира последният за годината турнир от Големия шлем - US Open. В момента българинът е девети в годишната ранглиста, която определя участниците във финалите на АТП. Той има 1925 точки - с 20 повече от десетия Томаш Беридх и с 365 по-малко от Анди Мъри, който затваря осмицата.", "date": "2017.07.20", "title": "Григор Димитров промени програмата си и ще играе във Вашингтон"}
{"url": "http://www.dnevnik.bg/sviat/2017/07/20/3009865_evrokomisiiata_zaplashi_polsha_sus_zamraziavane_na/", "text": "Европейската комисия предупреди Полша, че е \"много близо\" до задействане на клауза, която би замразила членството ѝ в евросъюза и би я лишила от право на глас в институциите му. Брюксел ще открие и нова наказателна процедура заради спорната съдебна реформа и ще даде на Варшава нови препоръки как да подходи, за да избегне последващи санкции, каза в сряда заместник-председателят на ЕК Франс Тимерманс, цитиран от \"Ройтерс\". Подобна заплаха  вече е отправяна  заради въведени миналата година  ограничения върху медиите  и промени в Конституционния съд. \"Тези закони значително повишават системната заплаха за върховенството на правото,\" каза Тимерманс. \"Те биха премахнали всякакъв останал признак на независимост в съдебната система и биха я поставили под пълния контрол на правителството.\" \"Никой не трябва да е изненадан, че предвид последните развития сме много близо до това да задействаме цлен 7,\" предупреди Тимерманс, но даде и сигнал, че това е малко вероятно да се случи идната седмица. Според него, тъй като законите още не са в сила, Брюксел няма как и да приеме никакво формално решение по въпроса. \"Ръката ни е протегната за диалог с полските власти, но диалогът трябва да цели да реши въпроса. Диалогът, независимо дали ще се случи или не, няма да попречи на комисията да вземе мерки, които смята за важни. Тимерманс добави, че още на 13 юли е поканил полските министри на външните работи и правосъдието в Брюксел с молба да не приемат новите законодателни инициативи, но два дни по-късно парламентът ги подкрепил. \"Това не е проблем само за поляците. Това, което се случва в Полша, засяга съюза като цяло. Всеки от нас, всяка страна членка, всеки гражданин на съюза.\" Притесненията на комисията \"се споделят в еднаква степен и от Европейския парламент и (Европейския) съвет, както и от Съвета на Европа, Венецианската комисия и други независими наблюдатели\". \"Несъмнено е, че правителството на ПиС се опитва да премахне върховенството на закона. (Този процес) трябва да бъде спрян,\" каза Манфред Вебер, който оглавява групата на Европейската народна партия в европарламента. Притеснения от съдебните закони изрази и френското външно министерство и подкрепи усилията на Брюксел да работи с Варшава. Опозицията в Полша също се обявява срещу съдебната реформа и подкрепя  , които започнаха отново миналата седмица.  предвижда механизъм за законово налагане на ценностите на съюза. Процедурата може да бъде задействана от една трета от държавите членки, парламента или комисията, но крайното решение в нея изисква единодушие. Тя може да завърши със санкции като спиране на някои права, включително правото на глас на представителя на правителството на тази държава членка в съвета - което на практика означава, че държавата остават без глас в Брюксел. (Повече за стъпките, предвидени в член 7,  .) Брюксел от миналата година предупреждава, че правителството на партия \"Право и справедливост\" (ПиС) поставя под системна заплаха върховенството на закона в Полша. Ако член 7, чието задействане изисква подкрепа от част от страните членки, бъде използван от комисията, това ще означава, че тя иска от останалите държави в съюза да потвърдят позицията ѝ. Срещу Варшава вече има безпрецедентна процедура за заплахи на върховенството на закона. До отнемане на права според член 7 обаче е по-малко вероятно да се стигне, тъй като Унгария вече обяви, че би блокирала подобен ход. Управляващата партия \"Право и справедливост\", която е на власт от края на 2015 г. казва, че всички промени, които прави, са необходими, за да се подобри работата на съдебната система и да се води борба срещу корупцията. Опозицията обаче обвинява управляващите в опит да поставят съдилищата под свой пълен контрол и заявява, че реформите им са посегателство срещу принципа за разделение на властите. Въпреки широката подкрепа, на която   се радва партията според проучванията, дни наред хиляди поляци протестират срещу плановете на кабинета. Спорна реформа в Конституционния съд, която доведе до назначаване на подкрепящи правителството съдии, миналата година   между Варшава и Брюксел. Миналата седмица депутатите одобриха закон, който прекрати мандатите в Националния съвет на съдебната власт - един от главните органи, регулиращи дейността ѝ - и си дадоха правомощия да изберат 15 от 25 нови членове. В момента членовете на съвета се избират от магистратите, а не от Сейма. Полският парламент междувременно продължи с дебата по законопроекта, който ще засили контрола на кабинета върху назначенията на съдии във Върховния съд,   от подкрепящия правителството президент Анджей Дуда, според когото в текста са необходими промени. В речта си в Брюксел Тимерманс припомни, че за комисията притесненията са свързани с изземането на власт от Конституционния съд, чиято легитимност е застрашена от начина, по който Варшава назначава и избира магистрати. Той каза и че Брюксел не може да приеме закона за Националния съвет на съдебната власт, както и този за организацията на съдилищата в страната и проекта за върховния съд. Недопустимо за него е и преждевременното прекратяване на мандата на съдебния съвет, както и възможността министърът на правосъдието да назначава и уволнява председатели на съдилища, без задължение да се съобразява с критерии, да посочва причини и без да дава възможност на съдебната власт да блокира решението му. \"Тези реформи будят притеснение относно съвместимостта им с полската конституция. Независим анализ обаче вече не е възможен заради сегашната ситуация в Конституционния съд. Има притеснения и за съвместимостта им с европейското право, тъй като полските съдилища като всички съдилища да държави членки се призовават да се намесват в случаи на нарушения на европейското право, в които те действат като \"съдиите на Европейския съюз\",\" каза още Тимерманс. Според него съдебната реформа може да има преки последици и за всеки, който иска да прави бизнес или да посети страната. \"Мисля, че всеки гражданин иска да може, ако му се наложи да прекара ден в съда, да не трябва да си мисли: \"Хмм, дали този съдия ще получи обаждане от министъра, който да му каже какво да направи?\" Не така работи независимата съдебна система. Предупреждението на Европейската комисия към Варшава да спре съдебните си реформи е политическо и ЕС не бива да се меси в този въпрос, заяви председателят на ПиС Ярослав Качински след изявлението на Тимерманс. \"Въпросите, с които се занимаваме в момента, са изключително от юрисдикцията на нашата страна, така че тук имаме злоупотреба (с власт)\", заяви пред Полската телевизия Качински, цитиран от \"Ройтерс\" и БТА. \"Това е просто действие с политически характер\", добави той. Варшава по-късно обяви и че е възможно да заведе дело в Европейския съд, ако се стигне до нова наказателна процедура или до задействане на член 7.", "date": "2017.07.20", "title": "Еврокомисията заплаши Полша със замразяване на членството заради посегателство срещу съда"}
{"url": "http://www.dnevnik.bg/biznes/2017/07/20/3010094_bivsh_puten_shef_shte_stroi_uchastuk_ot_hemus/", "text": "Отсечката между Ябланица и Боаза от автомагистрала \"Хемус\" ще се строи от обединението победител \"ХПВ Ябланица\" с участници \"Хидрострой\" на Велико Желев (бивш шеф на пътната агенция - бел. ред.) и двете й дъщерни фирми - \"Пътстрой Бургас\" и \"Водстрой 98\". В сряда бе подписан договорът за проектиране и строителство на отсечката от 9.3 км. Консорциумът спечели с втората най-ниска цена - 54.9 млн. лв. без ДДС. Срокът за изпълнение е общо 910 дни. От тях 180 са за проектиране, а останалите - за строителство на участъка. \"Най-важното нещо за изпълнението на проекта е да скъсим срока за проектиране, подготовка на трасето и допълнителните отчуждения\", каза председателят на управителния съвет на пътната агенция Дончо Атанасов, цитиран от  \"Капитал\".  В проекта е предвидено изграждането на пет селскостопански надлеза както и два надлеза и подлез при пътя от Брестница към пещерата Съева дупка. Подписан бе и договорът за строителен надзор за близо 600 хил. лв., като в обединението победител влизат фирмите \"Пи Ес Консулт\", \"Евроконсулт\" АД и \"Строл-1000\".", "date": "2017.07.20", "title": "Бивш пътен шеф ще строи участък от \"Хемус\""}
{"url": "http://www.dnevnik.bg/sviat/2017/07/20/3010124_sauditska_arabiia_osvobodi_jenata_s_kusata_pola_bez/", "text": "Младата жена, която беше заснета да се разхожда из историческо селище в Саудитска Арабия, облечена с къса пола, беше освободена, без да й бъдат предявени обвинения, предадоха \"Асошиейтед прес\" и \"Франс прес\". Полицията е освободи жената тази вечер и прокуратурата е приключила случая, съобщи министерството на информацията. След остри реакции в социалните мрежи  младата жена беше арестувана  по обвинение, че е била облечена \"нескромно\". Граждани заявиха, че тя е проявила незачитане на консервативните ислямски правила за обличане, приети в кралството. Във видеозаписа, разпространен в социалната мрежа \"Снапчат\" през уикенда, се виждаше как  тя се разхожда с къса пола  и къса тениска в историческата крепост в Ушайкер, село на 200 км северозападно от столицата Рияд. Министерството съобщи, че жената е признала, че се е разхождала незабулена в историческия обект, но е заявила, че записът е бил пуснат без нейно съгласие. В Саудитска Арабия  жените  са длъжни да се появяват на обществени места облечени в дълга черна роба - абая, която ги покрива от главата до петите. Освен това те нямат право да шофират и имат нужда от съгласието на настойник мъж, за да работят, учат или пътуват в чужбина, припомня АФП. Правилата за облеклото важат и за чужденките. Освобождаването на жената беше една от редките победи на  защитниците на правата  на жените в Саудитска Арабия, които разкритикуваха осъдителните обществени реакции. Освобождаването й без обвинение също е необичайно, подчертава \"Асошиейтед прес\".  Саудитска Арабия извършва съдебни  реформи . Миналия месец крал Салман обяви, че прокуратурата ще бъде извадена от системата на вътрешното министерство и ще се подчинява пряко на монарха. Като част от промените беше назначен и нов главен прокурор. /БТА", "date": "2017.07.20", "title": "Саудитска Арабия освободи \"жената с късата пола\" без обвинения"}
{"url": "http://www.dnevnik.bg/sport/2017/07/20/3010126_kosta_rika_i_sasht_sa_purvite_polufinalisti_v_gold_kup/", "text": "Домакините от САЩ и Коста Рика са първите полуфиналисти в континенталния шампионат на Северна Америка, Централна Америка и Карибите - \"Голд къп\". Американците се наложиха с 2:0 над Салвадор, а костариканците преодоляха четвъртфиналите след труден успех над Панама с 1:0. САЩ пречупиха Салвадор в края на първото полувреме, когато благодарение на двама защитници вкараха и двете си попадения. Омар Гонзалес откри резултата в 41-ата минута с втория си гол в турнира, а във втората минута от добавеното време Ерик Личай направи 2:0. Преди това, още в началото на мача, Салвадор можеше да поведе с първата си атака. Родолфо Селая се озова очи в очи с Тим Хауърд след груба грешка на Личай, но 38-годишният вратар предотврати опасността със страхотна намеса. В началото на втората част Салвадор можеше да се върне в мача, но Селая се размина с малко от целта при опит да прехвърли Хауърд. Малко след това и Денис Пинеда пропусна да отбележи след неразбирателство между Личай и Дарлингтон Нагбе. САЩ записаха 16-и пореден мач без загуба у дома срещу Салвадор и стигнаха до финалната четворка на \"Голд къп\" за 13-и път в 14-ото издание на турнира. В опит да стигнат до десетия си финал американците ще се изправят срещу Коста Рика в първия полуфинал на 23 юли. Костариканците нито веднъж не успяха да пратят топката във вратата на Хосе Калдерон, но стигнаха до победата срещу Панама след автогол на Анибал Годой в 77-ата минута.  В петък сутринта ще бъде определен вторият полуфинал, който ще се играе на 24 юли. В 2.30 ч. българско време е двубоят между Ямайка и Канада, а фаворитът и носител на рекордните седем титли Мексико се изправи срещу Хондурас в 5.30 ч.", "date": "2017.07.20", "title": "Коста Рика и САЩ са първите полуфиналисти в \"Голд къп\""}
{"url": "http://www.dnevnik.bg/biznes/2017/07/20/3010141_zabranata_za_prodajba_na_zemedelska_zemia_na_chujdenci/", "text": "Забраната за продажба на земеделска земя на чужденци ще се преразглежда най-рано през септември, когато трябва да бъде готов нов набор от критерии на Европейската комисия (ЕК) за регулация в сектора. Това се разбра от изявления днес в парламента на зам.-председателя на ГЕРБ Цветан Цветанов, евродепутата Владимир Уручев и депутати. Миналата седмица земеделското министерство инициира законодателни промени за отпадане на въведеното през 2014 г. правило за уседналост от пет години при покупката на земеделска земя в България. Заради това ограничение, което нарушава основни свободи в Европейския съюз (ЕС) като движение на хора, стоки, услуги и капитали, м.г. Брюксел започна наказателна процедура срещу страната. Според земеделското министерство, ако забраната не отпадне, България ще бъде глобена с минимум 830 хил. евро еднократно. След срещи с парламентарните сили в сряда лидерът на БСП Корнелия Нинова обяви, че всички партии в Народното събрание с изключение на ДПС са се обединили около идеята да водят разговори с Брюксел за запазване на възможност за ограничаване на продажбата на земеделска земя на чужденци, тъй като такъв бил \"българският национален интерес\". Днес Цветанов й благодари за \"протегната ръка\", но обяви, че изглежда евродепутатите от социалистическата партия не са информирали лидера си, че предстои ЕК да издаде нещо като \"наръчник, пътна карта кое в управлението на подземлените отношения е допустимо и кое - не\". От думите на Уручев се разбра, че това ще стане след доклад на Европейския парламент (ЕП) от пролетта, в който се казва, че заради свободното движение на капитала и заради свободното купуване на земеделска земя се е стигнало до концентрация на собственост, в т.ч. и навлизане на \"капитали със спекулативен характер\". В доклада се препоръчвало още замразяване на наказателните процедури срещу страните-членки, в които има забрана. Според евродепутата от ГЕРБ Брюксел ще каже, че правилото за уседналост от пет години е дискриминация и трябва да отпадне от българското законодателство, но може да се въведе изискване купената земя да бъде само за земеделски цели. След като излезе наръчника от ЕК, у нас ще се инициира дебат как да се промени законодателството. От думите на Уручев се разбра, че целта на сегашния законопроект на земеделското министерство е да се покаже на Брюксел, че като страната в наказателна процедура България работи по темата.", "date": "2017.07.20", "title": "Забраната за продажба на земеделска земя на чужденци остава до есента"}
{"url": "http://www.dnevnik.bg/razvlechenie/2017/07/20/3010123_tanc_s_robot_shte_dade_start_na_10-oto_izdanie_na_one/", "text": "Танцов спектакъл в изпълнение на човек и робот ще даде старт на юбилейното издание на Седмицата на танца One Dance Week в Пловдив, която навършва 10 години през есента. За \"Дует за човек и робот\" на 23 септември в Пловдив ще пристигнат тайванският хореограф Хуанг Юи и германският индустриален робот KUKA – един от най-прецизните и разпознаваеми достижения на роботиката. 800-килограмовият робот има десетки приложения в промишлеността, особено в автомобилостроенето и електрониката заради безпогрешната си и способна на фини движения механична ръка. В Дома на културата \"Борис Христов\" той ще танцува редом до \"един мъж, израснал без емоции\", казват организаторите от \"Едно\". Само една минута от хореографията на машината изисква около 10 часа фини настройки и програмиране. Освен хореограф и танцьор, младият тайванец Хуанг Юи е и програмист с дългогодишна страст към роботите. Десетото издание на One Dance Week ще се проведе от 23 септември до 15 октомври и ще покаже непознати континенти, истории, традиции и естетики, обещават организаторите.", "date": "2017.07.20", "title": "Танц с робот ще даде старт на 10-ото издание на One Dance Week"}
{"url": "http://www.dnevnik.bg/biznes/2017/07/20/3010137_sled_sreshta_pri_borisov_sus_sindikatite_valeri/", "text": "След среща тази сутрин при премиера Бойко Борисов със синдикатите вицепремиерът Валери Симеонов каза, че е направил грешка миналата седмица като е  изказал лично мнение за отпадането на класовете  за прослужени години. Симеонов, който е председател на Националния съвет за тристранно сътрудничество, а доскоро и бизнесмен, миналата седмица обсъди отпадането на класовете с работодателските организации. Информацията за тази среща предизвика бурна реакция от синдикатите, които се обявиха срещу отпадането на добавката, изказаха усъмниха се в добрата воля на работодателите да я включат в заплатата, а днес си издействаха среща при премиера по темата. След нея Симеонов заяви, цитиран от БТА: \"Преценявам, че това беше грешка - да кажа какво е моето лично мнение, защото то се прие едва ли не като позиция на правителството и се наложи да се влиза в този неприятен за никого обяснителен режим\". Лидерите на КНСБ и \"Подкрепа\" Пламен Димитров и Димитър Манолов заявиха, че  отпадането на добавката за професионален опит и стаж не е темата на България в момента. Междувременно Асоциацията на организациите на българските работодатели обяви, че на пресконференция следващата седмица ще представи своето виждане по темата.", "date": "2017.07.20", "title": "След среща при Борисов със синдикатите Валери Симеонов си направи самокритика"}
{"url": "http://www.dnevnik.bg/sviat/2017/07/20/3010154_trump_napadna_glavniia_prokuror_fbr_i_bivshi_slujiteli/", "text": "Президентът на САЩ Доналд Тръмп каза в интервю за вестник \"Ню Йорк таймс\", че никога не би назначил Джеф Сешънс за министър на правосъдието (и главен прокурор), ако е знаел, че Сешънс ще си направи самоотвод от  разследването на връзките  на екипа на държавния глава с Русия, предадоха \"Асошиейтед прес\" и БТА. Според Тръмп това било \"много нечестно спрямо президента\". Ако той беше решил да си прави самоотвод, \"трябваше да ми каже преди да приеме поста и аз щях да избера някои друг\", каза президентът. АП добавя, че именно решението на Сешънс  да не оглави \"руското\" разследване  е довело до назначаването на  Робърт Мюлър  за специален разследващ по въпроса. С разкритията на Мълър на този пост над администрацията на Тръмп надвисват  все по-тежки облаци . Държавният глава междувременно отправи критики и към заместника на  Сешънс , Род Розънстайн, който според него е отговорен за \"конфликт на интереси, тъй като препоръчал уволняването на Коми (за което се оказа, че Тръмп мисли отпреди да получи препоръката), а после назначил Мюлър, който проверява дали действията спрямо шефа на контраразузнаването възпрепятстват правосъдието. \"Ето това е конфликт на интереси!\" В интервюто си Тръмп отправя индиректни заплахи и към  Мюлър , който е бивш шеф на ФБР, намеквайки, че разполага с компрометираща информация за него. Според Тръмп назначаването на Мълър на този пост е било в \"конфликт на интереси\", защото Тръмп е разговарял и с него, търсейки подходящ човек за директор на ФБР на мястото на уволнения от него  Джеймс Коми . \"Имаше много други конфликти, за които не съм говорил, но ще го направя в някой момент\", отбелязва многозначително президентът в интервюто си.  Тръмп обвини и  самия Коми , който го заплашил, че разполага с някакво \"досие или компрометираща информация\" още преди новоизбраният президент да встъпи в длъжност, за да има средство за натиск над него. Държавният глава не пощади и наследилия Коми изпълняващ длъжността директор на ФБР  Андрю Маккейб , тъй като жена му получила дарение от фонд, свързан с демократите.  От министерството на правосъдието отказаха да коментират интервюто. В него Тръмп се спира и на последните  медийни обвинения срещу него  за необявения му досега разговор с руския президент Владимир Путин по време на официалната вечеря на лидерите на Г-20 в началото на този месец. Той каза, че този разговор е продължил около 15 минути. \"Просто си говорихме за различни неща. Всъщност ми беше много интересно, говорихме си за осиновяванията\" на руски деца в САЩ, отбеляза Тръмп.", "date": "2017.07.20", "title": "Тръмп нападна главния прокурор, ФБР и бивши служители заради \"руското разследване\""}
{"url": "http://www.dnevnik.bg/biznes/2017/07/20/3010161_turgovci_po_moreto_se_preduprejdavat_za_danuchni/", "text": "Затворена група във фейсбук, създадена от търговци по Черноморието, предупреждава участниците си за данъчни проверки. В социалната мрежа са публикувани и снимки на инспектори на НАП, направени по време на проверки, за да могат собствениците да се ориентират кои са служителите на приходната агенция. Групата е създадена от глобени от НАП, чиито магазини и ресторанти са били запечатани за данъчни нарушения, съобщават от приходната администрация.  До момента инспектори на НАП са извършили над 2500 проверки в заведения и търговски обекти по Черноморието, при които са констатирани близо 170 нарушения, свързани с неиздаване на касов бон, установена разлика в касовата наличност и др. Приходната агенция извършва и съвместни проверки с МВР, като при контролните действия на обходните патрули са посетени над 740 обекта.  Проверките ще продължат до края на туристическия сезон, като основен акцент е отчитането на оборотите и издаване на касови бележки. Данъчни инспектори следят и за движението на рискови стоки, включително алкохол и тютюневи изделия. Контролът се осъществява от органите по приходите чрез извършване на контролни покупки, съпоставка на касовата наличност с отчетените обороти, проследяване на плащанията и отразяването им в касовата книга на обектите. Установените при проверките обороти от продажби се съпоставят с данните получени в НАП чрез дистанционната връзка на фискалните устройства. За пръв път през тази година неиздаването на касови бележки се санкционира освен с глоба, но и със запечатване на обекта, като до момента мярката е приложена спрямо 1200 търговци, допълват от НАП.  \"Информацията в групата във фейсбук няма да помогне на търговците при съпоставката на наличните пари в касата с отчетените на касовия апарат. Най-сигурният начин за предпазване от санкция е отчитането на оборота при всяка продажба\", коментира Васил Панов, директор на дирекция \"Контрол\" в НАП. Сигнали за неиздаване на касови бележки и данъчни нарушения могат да се подават на телефона на НАП 0700 18 700 или по електронна поща на  infocenter@nra.bg . ", "date": "2017.07.20", "title": "Търговци по морето се предупреждават за данъчни проверки през фейсбук"}
{"url": "http://www.dnevnik.bg/biznes/2017/07/20/3010174_easyjet_suzdade_nov_prevozvach_s_centrala_vuv_viena/", "text": "Австрия издаде необходимите разрешителни британският авиопревозвач \"изиДжет\" (easyJet) да създаде нова компания с централа във Виена и да извършва полети между Великобритания и ЕС след Брекзит. Това съобщи днес австрийското министерство на транспорта, иновациите и технологиите, цитирано от \"Дер Щандард\". Централата на новия превозвач \"изиДжет Юръп\" (easyJet Europe) ще бъде в австрийската столица, а първият полет от Лондон за Виена ще бъде извършен още днес до виенското летище \"Швехат\". Британският нискотарифен превозвач обяви плановете си да създаде новата компания, за да може да лети в ЕС и след Брекзит, на 14 юли. На 22 март властите на ЕС поискаха от авиокомпаниите, които изпълняват полети между страни от континентална Европа, но с централи във Великобритания, да пренесат основните си офиси в други страни от общността или да продадат акциите си на европейски собственици. \"изиДжет\" вече ще може да има безпрепятствен достъп до европейския пазар.", "date": "2017.07.20", "title": "easyJet създаде нов превозвач с централа във Виена заради Брекзит"}
{"url": "http://www.dnevnik.bg/bulgaria/2017/07/20/3010182_prokuraturata_predloji_obsht_pogled_vurhu_modela_ktb/", "text": "\"Дневник\" предлага изображение на най-често използваните думи в документа \"Общ поглед върху \"Моделa КТБ\", предоставен от прокуратурата. Изображението е получено чрез програма за създаване на т.нар. \"облаци от думи\", а дългият над 150 страници доклад би трябвало да играе ролята на резюме на повдигнатото днес обвинение във връзка с източване на Корпоративна търговска банка (КТБ). Можете да го свалите от прикачения файл. Държавното обвинение предаде на съд организирана престъпна група от 18 души, чийто ръководител е бившият мажоритарен собственик на банката Цветан Василев. В разпратеното до медиите днес резюме на дългия между 12 и 15 хиляди страници обвинителен акт няма нито една дума за депутата от ДПС и бивш бизнес партньор на Василев Делян Пеевски или майка му Ирена Кръстева.", "date": "2017.07.20", "title": "Прокуратурата предложи \"Общ поглед върху моделa КТБ\""}
{"url": "http://www.dnevnik.bg/sport/2017/07/20/3010197_fia_vuvejda_izpolzvaneto_na_zashtiten_oreol_ot_sezon/", "text": "Ръководството на Формула 1 и Стратегическата група на  ФИА  постигнаха съгласие за въвеждане на защитната система за пилотите \"ореол\" (от англ. Halo). За първи път всички отбори от шампионата имаха свои представители на срещата, на която беше решено от новия сезон пилотите да бъдат защитени допълнително. В последните няколко години \"ореолът\" беше тестван от различни състезатели, които имаха различни препоръки. \"През последните пет години разгледахме най-различни варианти и преценихме, че ореолът дава най-добра обща защита на пилотите\", съобщиха от ФИА. Решението ореолът да влезе в употреба от новия сезон, идва по-малко от седмица след първите официални тестове на другата система \"щит\". Себастиан Фетел направи една обиколка с предпазния визьор на пистата  \"Силвърстоун\" , но получи замайване. Въвеждането на защита за главите на пилотите стана актуална след последния смъртен случай във Формула 1, който през 2014 г. катастрофира фатално на пистата \"Сузука\". Друг тежък инцидент с Фелипе Маса на \"Хунгароринг\" през 2009 г. за малко не отне живота и на бразилеца, след удар с откъснат елемент от друг болид. От ФИА обясниха, че дизайнът на системата ореол тепърва ще се разработи с тимовете от Формула 1.", "date": "2017.07.20", "title": "ФИА въвежда използването на защитен \"ореол\" от сезон 2018"}
{"url": "http://www.dnevnik.bg/sviat/2017/07/20/3010183_kurvavi_otmushteniia_pomrachavat_pobedata_nad/", "text": "Според последни данни на неправителствената организация Airwars само по време на бомбардировките срещу позиции на ИД в Мосул са били убити 2000 души. Според информации на блогъра Mosul Eye в Туитър иракската армия е подложила на изтезания и е екзекутирала не само заловени бойци на т.нар. \"Ислямска държава\", а и членове на техните семейства. Още по време на господството на ИД в Мосул Mosul Eye публикува информации от града. В началото на тази седмица блогърът написа няколко драматични съобщения, в които обвини иракските сили за сигурност, че са третирали цивилните граждани, останали в стария център на града, като бойци на ИД. Имало и много екзекуции. Трупове в реката Според блогъра иракската армия не е разполагала с план как да се отнася към семействата на бойците на ИД. Разпространените в социалните мрежи видеозаписи на екзекуции и изтезания на военнопленници внушават във всеки случай извода, че в ожесточените боеве за центъра на Мосул не само са разрушени цели улици, но и са погазени принципите на международното и военното право. Британският всекидневник \"Гардиън\" още в събота съобщи за безброй трупове, които се носят надолу по течението на Тигър. Актовете на отмъщение срещу предполагаеми бойци на ИД и техните семейства станаха предмет на обсъждане и в Съвета за сигурност на ООН. Извънредният пратеник на ООН за Ирак Ян Кубис изрази в Ню Йорк загриженост от \"растящото желание за колективно наказание на семейства, за които се предполага, че са били свързани с ИД\". Извършителите дори не се крият Експертката Белкис Уиле от \"Хюмън Райтс Уоч\" потвърждава тези думи. Тя посочва, че многобройни свидетели на фронта са описвали детайлно екзекуции и изтезания на хора, подозирани във връзка с ИД . Експертката е особено обезпокоена от това, че иракските военни дори нямат намерение да прикриват постъпките си. Уиле изтъква и това, че нито един представител на правителството в Багдад не е призовал към разследване на случаите. На запитване на \"Хюман Райтс Уоч\", съветник на иракския министър-председател Хайдер ал Абади още на 14 юли отговорил, че правителството ще обяви мерки срещу въпросните офицери. Но това щяло да стане по-късно, \"за да не се смущава ликуването от победата\". Белкис Уиле сочи, че не й е известен нито един пример някой извършител на изтезания, убийства и екзекуции да е бил привлечен към отговорност. Правозащитничката подчертава, че освобождаването на Мосул е било обща операция на иракската армия и водената от САЩ коалиция срещу ИД. Затова тази коалицията трябва да гарантира, че частите, които тя подкрепя с въздушни удари, се придържат към военното право. С въздушните си удари коалицията не бива да оказва подкрепа на военнопрестъпници. Говорител на операция Inherent Resolve посочи пред ДВ, че коалицията не може да провери верността на информациите. С помощта на сателитни снимки \"Хюман Райтс Уоч\" е установила мястото, на което е била извършена една екзекуция, при която войниците първо пребиват пленника и после го хвърлят от една скала. Видеото показва как те стрелят и срещу друг човек, който вече е повален. Политика на нулева толерантност? Говорител на иракската армия поне е изтъкнал, че всяко нарушение на военното право е недопустимо и трябва да бъде обект на щателно и прозрачно разследване. Министър-председателят Абади обяви политика на \"нулева толерантност\" спрямо нарушения, извършвани от иракските сили за сигурност. За целта била свикана специална комисия за разследване на случаите. Според Ренад Мансур от британския мозъчен тръст \"Чатъм хаус\", иракските сили за сигурност имат чувство за безнаказаност. А и съзнанието на цялото общество по отношение на правото е твърде изкривено, смята експертът. Пред \"Дойче веле\" той каза: \"Говорим за едно крайно травматизирано общество без солидни правни институции, които да защитят истината и помирението. Войниците смятат, че единствено те могат да въздават справедливост, тъй като съдебната система е слаба\", изтъква Мансур. Прогнозата на Mosul Eye е мрачна: \"Този хаос руши авторитета на иракската армия. Това е добре дошло за ИД и ще обремени бъдещето на Мосул, когато ИД вече няма да го има\", посочва блогърът.", "date": "2017.07.20", "title": "Кървави отмъщения помрачават победата над \"Ислямска държава\" в Мосул"}
{"url": "http://www.dnevnik.bg/biznes/2017/07/20/3010186_v_bulgariia_policiiata_i_sudebnata_vlast_sa/", "text": "Разходите за полиция в България са с около 30% по-високи в сравнение с ЕС, но качеството на предоставяните услуги се оценява с около 25% по-ниско. Подобна е ситуацията и в съдебната власт. Това показва анализ на Института за пазарна икономика за ефективността на публичните разходи в България в периода 2011-2015 г. Какво се изследва От института отбелязват, че всяка година обществото става свидетел на дебати между политически партии, работодатели, синдикати, експерти и др. за държавния бюджет, които обаче по традиция са насочени към това какъв е неговият размер в абсолютна и в относителна стойност, какви са разходите за определени функции и как те се сравняват с други страни. Това, което по традиция липсва в дебатите за бюджета, е какъв е ефектът от публичните разходи за обществото и по какъв начин увеличението или намалението на отделните разходни пера се отразява върху качеството на предоставяните услуги, отбелязват експертите от института. Като индикатори за качество на публичните услуги те са използвали няколко източника на информация – оценките от класацията за глобалната конкурентоспособност, Индекса на европейския здравен потребител и статистиката за доходите и условията на живот на Евростат. Освен това институтът е разработил методика за оценка на ефикасността на някои от основните публични разходи, която представлява съотношението между постигнатия резултат и направените разходи за него. Изследването търси отговор и на въпроса дали изменението на публичните разходи влияе върху качеството на публичните услуги и ако да, по какъв начин. Какво показват данните От направения преглед се вижда, че в периода 2011-2015 г. ефикасността на публичните разходи в България остава под средните нива в ЕС, като при разходите за полиция и съдебна система разликите са значителни. Това са и два от публичните сектори, които традиционно предизвикват сериозна обществена критика по отношение на работата си. Бюджетът на МВР се увеличава всяка година, като в рамките на текущото му изпълнение също се гласуват допълнителни разходи. Докато разходите за полиция в България са с около 30% по-високи в сравнение с ЕС, то качеството на предоставяните услуги се оценява с около 25% по-ниско. С други думи, данъкоплатците в България получават полицейски услуги с по-ниско качество на по-висока от средата за ЕС цена. Другата \"болна\" тема са резултатите от работата на съдебната власт. При ежегодно увеличение на бюджета ѝ, включително допълнително отпусканите средства в рамките на текущата година, трудно може да се каже, че резултатите се подобряват, посочват експертите от института. Това се вижда както от ежегодните доклади на ЕК по Механизма за сътрудничество и проверка, така и от призивите на бизнеса в страната и чуждестранни камари за реална съдебна реформа, която да подобри защитата на правата на собственост в страната. В този контекст не е изненада, че в последното издание на международния индекс \"Право на собственост\" България бележи историческо дъно на оценката си. И докато качеството на тези услуги се влошава, средногодишните разходи в системата остават необяснимо високи и се увеличават от 0.6% от БВП в периода 2011-2013 г. на 0.7% от БВП в периода 2014-2015 г. Същевременно средногодишните разходи в ЕС за съдебната власт се свиват от 0.4% от БВП в периода 2011-2013 г. до 0.3% от БВП в периода 2014-2015 г. На фона на около двойно по-високите разходи в България в периода 2011-2015 г. качеството на работата на съдебната власт в страната е с близо 25% по-ниско (подобно на полицията). При останалите разгледани от ИПИ функции разходите традиционно са под средните в ЕС, с изключение на разходите за \"Изпълнителни и законодателни органи; финансови, фискални и външни дейности\", които са около средните нива. Въпреки близките разходи по тази функция резултатите са с около една четвърт по-ниски в сравнение със средните в ЕС. Нещо повече – както при тази функция, така и при здравеопазването, социалните дейности и пенсиите качеството на предоставяните услуги намалява през разглеждания период на фона на увеличаващи се разходи. Това не е изненада, тъй като дебатите около държавния бюджет обикновено се водят само около това колко средства са необходими за тези функции, но няма информация за необходимостта и качеството на съответните услуги. Въпреки че всяка година се приемат програмни бюджети, които предвиждат финансирането на дадена административна структура да зависи от изпълнението на определени програми, изпълнението им е проформа, а оценка за ефектите от съответните програми липсва. Предвид това, че България е с най-ниския БВП на глава от население в ЕС, ограниченията пред бюджета са най-сериозни. От направения преглед се вижда, че разходната политика в разглежданите шест функции не цели повишаване на ефикасността на услугите, напротив. Това очевидно не се дължи на политическата криза от 2013-2014 г., тъй като резултатът и през 2015 г. остава непроменен – ефикасността на публичните разходи не само остава по-ниска в сравнение със средната в ЕС, но и се влошава в периода 2012-2015 г. Увеличението в тези разлики действа с противоположна сила на процеса на конвергенция към европейските икономики. Можете да намерите пълния текст на изследването  тук .", "date": "2017.07.20", "title": "В България полицията и съдебната власт са по-неефективни от ЕС, но им се плаща повече"}
{"url": "http://www.dnevnik.bg/pr_sfera/2017/07/20/3010219_tokuda_bank_predlaga_atraktiven_ipotechen_kredit_s/", "text": "Токуда банк обяви нови атрактивни условия по ипотечния си кредит от 3,6% фиксирана годишна лихва за първите 3 години на кредита. Кредитът може да бъде в лева или евро и до 95% от размера на обезпечението, а средствата да се използват за покупка на жилище, ремонт и обзавеждане или за рефинансиране на вече взет ипотечен кредит. Вярна на принципа си да не натрапва услуги и такси на своите клиенти, при отпускането на ипотечния кредит Токуда Банк не изисква ползване на пакети от допълнителни банкови услуги, които обикновено съпътстват тегленето на кредит. Сключването и поддържане на застраховка \"Живот\", \"Злополука\" или застраховка на кредитни вноски също не е задължителна. \"Считаме, че предлагаме един от най-конкурентните продукти на пазара на ипотечни кредити към момента, при това при съвсем прозрачни и ясни условия. Това са принципите от които Токуда Банк не отстъпва\", коментира Мария Шейтанова, член на Управителния съвет и изпълнителен директор на банката. \"Изготвили сме ясна матрица за изискванията, с която всеки клиент може да се запознае и да бъде на ясно как се определят условията за неговия кредит\", допълни тя. Според изчисленията, за кредит в размер на 70 000 лева за срок от 30 години (360 месеца) при 3,6% за първите 3 години и 3,722% за останалия срок (3 м. СОФИБОР 0,122 + надбавка от 3,60 п.п.) и всички допълнителни такси, годишният процент на разходите е в размер на 3,81%, а общо погасената сума – 116 685,72 лева.", "date": "2017.07.20", "title": "Токуда банк предлага атрактивен ипотечен кредит с лихва от 3,6%"}
{"url": "http://www.dnevnik.bg/bulgaria/2017/07/20/3010160_koi_i_v_kakvo_e_obvinen_po_deloto_ktb_pulen_spisuk/", "text": "Прокуратурата обяви, че е внесла обвинителен акт  по делото за присвояване от Корпоративна търговска банка и предаде на съд 18 души. Обвинението е за присвояване на над 2 млрд. лв., длъжностно присвояване на 205 млн. лв., изнесени в брой от трезора на КТБ, и престъпления по служба от служители на \"Банков надзор\" на БНБ . Прокуратурата е предоставила нещо като резюме на обвинителния акт \"общ поглед върху модела КТБ\", в което има исторически справки и други детайли. В него няма нито една дума за депутата от ДПС и бивш бизнес партньор на Василев Делян Пеевски или майка му Ирена Кръстева. Пълният текст на резюмето може да видите в прикачения файл. По-долу може да видите отделните обвинения на всеки един от 18-те обвиняеми. е обвинен за: - ръководител на организирана престъпна група, създадена с користна цел и в която участва длъжностно лице. Предвиденото в закона наказание за това престъпление е от 5 до 15 години затвор. - Присвояване от касата на банката в качеството му на длъжностно лице. Присвояването е квалифицирано като такова в особено големи размери, което представлява особено тежък случай. Извършено като продължавано престъпление, т.е. е вършено на два или повече пъти в непродължителни периоди от време и с връзка между извършените отделни деяния. Престъплението е било реализирано в съучастие с други хора, а Василев ще отговаря пред магистратите за това, че е бил техен подбудител и помагач, се разбира още от обвинителния акт. - Бившият мажоритарен собственик е обвинен и за 25 самостоятелни престъпления, които са длъжностно присвояване в особено големи размери и които представляват особено тежък случай. Отново те са били извършени в съучастие, а Василев е бил подбудител и помагач. - Той е обвинен и в 49 престъпления, които са извършени като продължавано престъпление, т.е. на два или повече пъти в непродължителни периоди от време е бил осъщестяван един или различни състави на едно и също престъпление. Те отново са длъжностни присвоявания в особено големи размери, които са особено тежък случай. Те са извършени в съучастие, а ролята на Василев е била като подбудител и помагач. За разлика от предишното сходно обвинение, където е посочено, че е извършено от касата на банката, тук не е упоменато откъде точно са присвоявани парите.  е привлечена към наказателна отговорност за: - Участие в организирана престъпна група, създадена с користна цел и в която участва длъжностно лице. Предвиденото в закона наказание в от 3 до 10 години. - Тя е обвинена и за 20 самостоятелни длъжностни присвоявания в особено големи размери, представляващи особено тежък случай. Те са били извършени в съучастие, като Стефанова е била помагач. - Както и за 47 длъжностни престъпления в особено големи размери, представляващи особено тежък случай. Те са извършени като продължавано престъпление, т.е. в два или повече случая, свързани помежду си е вършено едно и също. А Стефанова е била помагач.  ще отговаря пред магистратите за: - Участие в организирана престъпна група, създадена с користна цел и в която участва длъжностно лице. Предвиденото в закона наказание в от 3 до 10 години. - 45 самостоятелни длъжностни присвоявания в особено големи размери, представляващи особено тежък случай. Те са били извършени в съучастие като Голева е била помагач. - Както и за 24 длъжностни престъпления в особено големи размери, представляващи особено тежък случай. Те са извършени като продължавано престъпление, т.е. в два или повече случая, свързани помежду си е вършено едно и също. А Голева е била помагач.  е обвинен за: - Участие в организирана престъпна група, създадена с користна цел и в която участва длъжностно лице. Предвиденото в закона наказание в от 3 до 10 години. - 85 самостоятелни длъжностни присвоявания в особено големи размери, представляващи особено тежък случай. Те са били извършени в съучастие като Пантелев е бил извършител. - 45 длъжностни престъпления в особено големи размери, представляващи особено тежък случай. Те са извършени като продължавано престъпление, т.е. в два или повече случая, свързани помежду си е вършено едно и също. А Пантелеев е бил извършител.  ще отговаря пред съда за: - Участие в организирана престъпна група, създадена с користна цел и в която участва длъжностно лице. Предвиденото в закона наказание в от 3 до 10 години. - 45 самостоятелни длъжностни присвоявания в особено големи размери, представляващи особено тежък случай. Те са били извършени в съучастие като Хаджидинев е била помагач. - 23 длъжностни престъпления в особено големи размери, представляващи особено тежък случай. Те са извършени като продължавано престъпление, т.е. в два или повече случая, свързани помежду си е вършено едно и също. А Хаджидинев е била помагач.  е привлечен към наказателна отговорност за: - Участие в организирана престъпна група, създадена с користна цел и в която участва длъжностно лице. Предвиденото в закона наказание в от 3 до 10 години. - 65 самостоятелни длъжностни присвоявания в особено големи размери, представляващи особено тежък случай. Те са били извършени в съучастие като Христов е бил извършител. - 34 длъжностни престъпления в особено големи размери, представляващи особено тежък случай. Те са извършени като продължавано престъпление, т.е. в два или повече случая, свързани помежду си случая е вършено едно и също. А Христов е бил извършител.  е обвинена за: - Участие в организирана престъпна група, създадена с користна цел и в която участва длъжностно лице. Предвиденото в закона наказание в от 3 до 10 години. - Както и за длъжностни престъпления в особено големи размери, представляващи особено тежък случай. Те са извършени като продължавано престъпление, т.е. в два или повече случая, свързани помежду си е вършено едно и също. А Голева е била помагач. е привлечена към наказателна отговорност за: - Участие в организирана престъпна група, създадена с користна цел и в която участва длъжностно лице. Предвиденото в закона наказание в от 3 до 10 години. - Длъжностни престъпления в особено големи размери, представляващи особено тежък случай. Те са извършени като продължавано престъпление, т.е. в два или повече случая, свързани помежду си е вършено едно и също. А Кючукова е била помагач.  ще отговаря пред съда за: - Участие в организирана престъпна група, създадена с користна цел и в която участва длъжностно лице. Предвиденото в закона наказание в от 3 до 10 години. - Както и за длъжностни престъпления в особено големи размери, представляващи особено тежък случай. Те са извършени като продължавано престъпление, т.е. в два или повече случая, свързани помежду си е вършено едно и също. А Петрова е бил извършител.  е обвинена за: - Участие в организирана престъпна група, създадена с користна цел и в която участва длъжностно лице. Предвиденото в закона наказание в от 3 до 10 години. - Три длъжностни престъпления в особено големи размери, представляващи особено тежък случай. Те са извършени като продължавано престъпление, т.е. в два или повече случая, свързани помежду си случая е вършено едно и също. А Стойкова е бил извършител. - Три самостоятелни длъжностни присвоявания в особено големи размери, представляващи особено тежък случай. Те са били извършени в съучастие като Стойкова е бил извършител.  ще отговаря пред магистратите за: - Участие в организирана престъпна група, създадена с користна цел и в която участва длъжностно лице. Предвиденото в закона наказание в от 3 до 10 години - длъжностни престъпления в особено големи размери, представляващи особено тежък случай. Те са извършени като продължавано престъпление, т.е. в два или повече случая, свързани помежду си случая е вършено едно и също. А Инджева е бил извършител.  - Участие в организирана престъпна група, създадена с користна цел и в която участва длъжностно лице. Предвиденото в закона наказание в от 3 до 10 години. - 12 самостоятелни длъжностни присвоявания в особено големи размери, представляващи особено тежък случай. Те са били извършени в съучастие като Стойчев е бил извършител. - 2 длъжностни престъпления в особено големи размери, представляващи особено тежък случай. Те са извършени като продължавано престъпление, т.е. в два или повече случая, свързани помежду си случая е вършено едно и също. А Стойчев е бил извършител. - Участие в организирана престъпна група, създадена с користна цел и в която участва длъжностно лице. Предвиденото в закона наказание в от 3 до 10 години. - Длъжностно присвояване, извършено в съучастие тя е била извършител. - Длъжностни престъпления в особено големи размери, представляващи особено тежък случай. Те са извършени като продължавано престъпление, т.е. в два или повече случая, свързани помежду си, е вършено едно и също. А Георгиева е бил извършител. - Длъжностно присвояване в особено големи размери, представляващо особено тежък случай. То е било извършени в съучастие, като Георгиева е била извършител. ще отговаря пред магистратите за: - Участие в организирана престъпна група, създадена с користна цел и в която участва длъжностно лице. Предвиденото в закона наказание в от 3 до 10 години. - 25 самостоятелни длъжностни присвоявания в особено големи размери, представляващи особено тежък случай. Те са били извършени в съучастие като Зафиров е бил извършител. - 13 длъжностни престъпления в особено големи размери, представляващи особено тежък случай. Те са извършени като продължавано престъпление, т.е. в два или повече случая, свързани помежду си случая е вършено едно и също. А Зафиров е бил извършител.  е обвинен за: - Участие в организирана престъпна група, създадена с користна цел и в която участва длъжностно лице. Предвиденото в закона наказание в от 3 до 10 години. - 88 самостоятелни длъжностни присвоявания в особено големи размери, представляващи особено тежък случай. Те са били извършени в съучастие като Зяпков е бил извършител. - 42 длъжностни престъпления в особено големи размери, представляващи особено тежък случай. Те са извършени като продължавано престъпление, т.е. в два или повече случая, свързани помежду си случая е вършено едно и също. А Зяпков е бил извършител.  е привлечен към наказателна отговорност за: - Престъпление по служба. При него, според обвинителния акт Гунев като длъжностно лице, заемащо отговорност служебно положение, не е изпълнил задълженията си и от това са настъпили значителни вреди. Като извършеното от него е квалифицирано като особено тежък случай и като продължавано престъпление, т.е. е вършено на два или повече пъти в непродължителни периоди от време и с връзка между извършените отделни деяния. - Престъпление по служба. При което според обвинителния акт Гунев като длъжностно лице, заемащо отговорност служебно положение не е изпълнил задълженията си и от това са настъпили значителни вреди. Като извършеното от него е квалифицирано като особено тежък случай без да е продължавано престъпление. - Служебно престъпление. При което според обвинителния акт Гунев като длъжностно лице, заемащо отговорност служебно положение, е нарушил служебните си задължения и от това са настъпили значителни вреди. Като извършеното от него е квалифицирано като особено тежък случай, без да е продължавано престъпление.  ще отговаря пред магистратите за: - Престъпление по служба. При което според обвинителния акт Симеонов като длъжностно лице, заемащо отговорност служебно положение, не е изпълнил задълженията си и от това са настъпили значителни вреди. Като извършеното от него е квалифицирано като особено тежък случай, без да е продължавано престъпление.  е обвинена за: - Престъпление по служба. При него според обвинителния акт Гунев като длъжностно лице, заемащо отговорност служебно положение, не е изпълнил задълженията си и ги е нарушил и от това са настъпили значителни вреди. Като извършеното от него е квалифицирано като особено тежък случай и като продължавано престъпление, т.е. е вършено на два или повече пъти в непродължителни периоди от време и с връзка между извършените отделни деяния.", "date": "2017.07.20", "title": "Кой и в какво е обвинен по делото КТБ (пълен списък)"}
{"url": "http://www.dnevnik.bg/sport/2017/07/20/3010228_mejdunarodnata_federaciia_dopusna_oshte_osem_ruski/", "text": "Международната федерация по лека атлетика (IAAF) одобри заявките на осем руски състезтели да участват в турнири под  неутрален флаг , съобщи пресслужбата на организацията. IAAF разгледа общо 61 молби на атлети, но от тях само осем бяха допуснати до стартове. Останалите 53 са отклонени. Сред допуснатите са Иля Иванюк (висок скок), бронзовият медалист от европейското първенство в хвърлянето на чук Сергей Литвинов, световният и европейски шампион за младежи в овчарския скок Алена Лутковская, Даниил Лисенко (висок скок), София Палкина (хвърляне на чук), Валери Пронкин (хвърляне на чук), Владислав Сарайкин (спортно ходене), както и Екатерина Соколенко – победител на 3000 метра стипълчейз в Универсиадата през 2015 г. Иванюк, Литвинов, Лисенко и Пронкин покриха нормативите за участие на световното първенство по лека атлетика в Лондон от 4 до 13 август. Сарайкин, може да стартира в чуждестранни състезания, но не и на шампионата на света. \"От самото начало ние заявихме, че този процес е свързан с подкрепа към всички чисти атлети, в това число и руснаци. Искам да благодаря на Съвета за извършване на допинг анализи за усилената работа в последните месеци\", каза шефът на IAAF Себастиан Коу. Международната федерация реши по време докато руската федерация по лека атлетика е наказана, да се даде шанс на руски спортисти да уастват в международни стартове под неутрален флаг. До момента 49 руски атлети получиха подобно разрешение от IAAF, сред които  Дария Клишина , Мария Ласицкене и Сергей Шубенков. Други 109 заявки обаче бяха отхвърлени.", "date": "2017.07.20", "title": "Международната федерация допусна още осем руски атлети да се състезават под неутрален флаг"}
{"url": "http://www.dnevnik.bg/zelen/2017/07/20/3010224_zamursiavaneto_na_vuzduha_v_kitai_se_e_vloshilo_oshte/", "text": "От началото на 2017 година замърсяването на въздуха в Китай се е влошило още повече. В големите градове са регистрирани по-малко дни с въздух в нормите. Това сочи статистика на китайското министерство на околната среда, цитирано от \"Франс прес\", предаде БТА. Пекин се ангажира да се бори срещу използването на въглища и срещу автомобилните газове, да инвестира в зелена енергия и същевременно да санкционира замърсителите. В първата половина на годината обаче тези мерки все още не са дали резултат. Според министерството 338 града в страната са съобщили за добро и дори отлично качество на въздуха през 74 % от дните през първото шестмесечие, което е с 2,6 пункта по-малко спрямо същия период на миналата година (2016 г.). В Пекин и района влошаването е още по-сериозно - едва 50,7 процента от дните са били с добро качество на въздуха, което е спад със 7,1 пункта. Концентрацията на опасните фини прахови частици (PM 2,5) се е увеличила с 14,3 %. Период на силно замърсяване предизвика гнева на населението в северната част на Китай през декември миналата година, когато 1/9 от страната беше обхваната от токсична мъгла. Училищата и предприятията бяха временно затворени, а автомобилното движение - сведено до минимум. Когато някои управляващи \"пренебрегват проблема, докато здравето на хората, особено на децата, е изложено на опасност, това несъмнено граничи с престъпна небрежност\", предупреди тогава държавната информационна агенция \"Синхуа\". Днес агенцията съобщи, че през първите шест месеца на годината на замърсителите са били наложени глоби за общо 610 милиона юана (78 милиона евро) - със 131 процента повече, отколкото за първата половина на 2016 г. На годишната си пресконференция през март китайският премиер Ли Къцян обеща качеството на въздуха да се подобри. \"Синьото небе не е лукс\", заяви той тогава.", "date": "2017.07.20", "title": "Замърсяването на въздуха в Китай се е влошило още повече от началото на 2017 г."}
{"url": "http://www.dnevnik.bg/razvlechenie/2017/07/20/3010234_suzdatelite_na_igra_na_tronove_shte_praviat_serial_za/", "text": "Създателите на фентъзи сериала \"Игра на тронове\" вече имат следващ проект за HBO, който, макар и без дракони, отново ще разказва за враждуващи нации в алтернативна реалност, предаде \"Ройтерс\". Дейвид Бениоф и Дан Уайс, които адаптираха романите на Джордж Р. Р. Мартин \"Песен за огън и лед\" ще напишат и режисират сценария за Confederate, сериал за съвременна Америка, в която обаче гражданската война е приключила с отцепването на Юга и робството съществува в съвременен вариант. Новината идва дни след като предпоследния, 7-и сезон на \"Игра на тронове\" дебютира с рекордни рейтинги. Хитовото шоу на HBO трябва да приключи догодина.", "date": "2017.07.20", "title": "Създателите на \"Игра на тронове\" ще правят сериал за алтернативна Америка, разделена на Севера и Юга"}
{"url": "http://www.dnevnik.bg/biznes/2017/07/20/3010238_s_priemni_za_grajdani_fond_zemedelie_shte_proveriava/", "text": "Държавен фонд \"Земеделие\" ще проведе дни на отворените врати във всичките си областни структури. Една от целите на инициативата е да се изясни дали служителите извършват реални действия или бездействия, които биха могли да доведат до накърняване интересите на земеделските стопани, както и до дискредитиране доброто име на фонда, съобщават оттам. В приемните кандидатите по различните схеми, мерки и програми, които институцията администрира, ще могат да правят справки по възникнали казуси, да подават сигнали и жалби, както и да правят предложения за подобряване работата. Първата приемна вече е проведена в Благоевград. На 26 юли ден на отворените врати ще има в Пловдив. Временният офис за граждани ще бъде разположен на третия етаж в сградата на ОД на ДФ \"Земеделие\" в Пловдив, която се намира на бул. \"Цар Борис III Обединител\" № 20-А. В него ще се приемат посетители от 10 ч. до 14 ч. на 26 юли 2017 г. При завишен интерес от страна на земеделските стопани офисът ще работи до 17.30 ч. За всички основни програми, които фонд \"Земеделие\" прилага, са определени експерти, които да отговарят на въпросите на гражданите. Ако техните казуси са от по-сложен характер, който налага комплексни проверки, те ще получат отговорите писмено – до 10 работни дни от внасяне на запитванията. ", "date": "2017.07.20", "title": "С приемни за граждани фонд \"Земеделие\" ще проверява дейността на служителите си"}
{"url": "http://www.dnevnik.bg/analizi/2017/07/20/3010166_1300_i_13_spirali_ot_tiah_ili_pak_za/", "text": "Тези дни, виждайки как корозиралата спирала на паметника \"1300 години България\" вече не се извисява над София, реших, че му е дошло времето да се включа в пламналата – буквално и преносно – това лято дискусия. Отлагах тези редове, тъй като съм писал по темата и съответно не намирах за необходимо да преповтарям аргументите си за спорната руина пред НДК, замислена да затвори \"цикъла\" на българската история, свеждащи се, най-общо, до следното:  ( \"Памет и паметници\" , 20.09.2012 г.). Пет години по-късно се оказахме в ситуацията на демонтаж, която пък активира различни по формата си негодувания, фейсбук-реакции и декларации от инициативни комитети, в това число и на творчески съюзи (СБХ, САБ, КАБ), че се унищожава \"национален символ\" на българското културно наследство. Последваха пространни възхвали на \"творбата на Старчев\", която дотолкова се била откъснала от архитектониката на реалния социализъм, че се явявала едва ли не \"закъсняло модернистично дисидентство\"; както и че всички ние сме в огромен дълг пред него заради \"облагородяването на средата\" по времето на тоталитаризма. И все пак признавам, че бях доста стъписан от един пасаж в попаднало пред очите ми \"Отворено писмо до Столична община\", подписано от известни имена в културните среди, в което, черно на бяло, се заявяваше следното: . Простете, но това изобщо не отговаря на истината. И хората, сложили подписа си под подобни твърдения, или не са наясно с фактите, или поради някакви причина умишлено ги преиначават. Поради което се чувствам длъжен да направя на монумента, наричан в смеховата култура на софиянци с различни и то не съвсем пристойни наименования (интересно защо, вероятно в следствие на културната назадничавост на столичани, които така и не се изградиха като нови \"леонардовци\" или \"всестранно-развити\" социалистически личности). Редно е покрай демонтирането на паметника да сме наясно и какво си отива със стоманобетонния символ, \"мащабен като реализация\". А истината е следната: още от средата на 70-те години на ХХ в. – и то под личното ръководство на др. Людмила Живкова – всички идеологически институти на БКП на пълни обороти започнаха подготовка за   –  . Какво да си говорим, че става дума за чисто     – нито годишнината е кръгла (1000, 1500 или 2000 години), нито историята \"свършва\", за да е необходимо да се фиксира (както върху герба на НРБ: 681-1944 г.), нито пък дори е имало консенсус по датата 681 г. като условно начало на българската държава (още тогава историци изтъкваха, че по-точната дата е 680 г., но им бе наредено да замълчат от \"най-високо място\"). Щом датата е била фиксирана от др. Людмила Живкова, значи е така. Нали тя провидчески съчетаваше комплексния подход в социалистическото строителство със \"законите на красотата\" ( , както гласеше нейният девиз), които пък доразгръщаха идеята на Маркс за \"развитието на човека като самоцел\". Междувременно хората се подсетиха, че през есента на 1981 г. Тодор Живков навършва 70 г., което хвърля допълнителна светлина върху връзката между честването на Вожда и нарочения юбилей на България. А за онези, които все още таят съмнения в идеологическия контекст на идеята за \"1300 България\", специално привеждам следния цитат от самата първомайсторка на юбилея:  (Л. Живкова. С априлско вдъхновение в борбата за мир и социализъм, за единство, творчество и красота. София, 1982, Т. 2, с.509). Всеки, живял по онова време, си спомня Никой не бе пощаден, включително и трудовите колективи. Така например промишлените предприятия от Варненски окръг се задължиха да изпълнят плана за VIII петилетка за   дни; заводът за изолирани проводници в Смолян поде почина \"Всеки работник с  лв. годишна икономия на материали, суровини и горива\"; съответно предприятията от автотранспорта ги удариха в земята с инициативата \"  (икономия на   литра горива с \"мултиплицирано покачване\"). Учащите пък откликнаха с движението \"  декара пионерска и комсомолска гора\" и утринни кросове по   метра из училища и казарми (някой спомня ли си за тях?), а отделните градове бяха задължени да се впуснат в юбилейни начинания от вида – \"Всеки гражданин на Шумен – строител\" (примерите са от изключително прецизното изследване на Иван Еленков \" , София, ИИБМ, 2008, на което ще се опирам и по-нататък). Пропагандната машина дотолкова пресоли манджата с 1300-годишнината, че човек просто не знаеше какви ли биха могли да бъдат следващите инициативи, свързани със заветното   оттук насетне: – да се сдъвква храната на 1300 хапки в юбилейната година? – да се извървяват задължително по 1300 стъпки до училище или до работа? – да се посветят 1300 рисунки или 1300 целувки на Партията (и лично на др. Живкова или на др. Живков)? – или да се ударят по 1300 пръчки на дръзналите да изразят несъгласие? Въображението в такива случаи е безсилно. Спомням си как на няколко пъти тогава – в 7-и или 8-и клас – ми се налагаше с пот на чело да се упражнявам по темата \"1300 години и социалистическа България\" в съчинения и реферати, без да постигна особен успех. Как едно дете да си изсмуче от пръстите подобна идеологическа боза? От документите се вижда, че и др. Людмила Живкова е останала доста недоволна от   на Голямото събитие. Затова, за да се повиши \"социалната функция\" на честването, тя спуска важен идеологически документ – \"Програма за ознаменуване на 1300-годишнината от основаването на българската държава\", допълнена, забележете, с \"  към българските творци и културни дейци за достойни дела в името на  \" (28 март 1979 г.). В същото време от протокол от заседанието на председателството на Комитета за култура научаваме, че \"творческите съюзи не са заели подобаващо място в авангарда на всенародното юбилейно движение\". Поради което по предложение на председателя на Националната координационна комисия по честването Тодор Рибаров се приема \"рязка промяна в хонорарната политика и стимулирането на художествено-творческата интелигенция\". И о, чудо, нещата се променят сякаш с магическа пръчица. Наблюдава се ненадеен \" \", които рязко преосмислят \" \" и с един скок преодоляват \" \" (Протокол номер 6 от заседанието на председателството на Комитета за култура, 1980 г.). Оттогава, че и до наши дни. Те бързо проумяват, че опасността историческата тематика да надделее, рискува да застраши откроилата се дотук принципна линия. С възторг и преклонение е приета идеята на др. Людмила Живкова за \" \" подсказана от проф. Александър Фол, друг първожрец на юбилея. Опасенията са, че \"една неконтролирана \"историческа вълна\" постепенно може да се превърне в  \" (цитираният Протокол номер 6). Съжалявам за протяжната \"идеологическа увертюра\", но без нея няма как да стане ясна появата на Юбилейния паметник, който видимо липсва в пейзажа. Споменатият Тодор Рибаров потресено си обяснява тази   отново с хонорарни причини, недоумява \"как историята ще оправдае това бездушие\". И творците си взимат бележка. Тогава именно се поставя на дневен ред и обсъждането на обърнат към новите материали и конструкции, довел до \"истински постижения на социалистическата монументална архитектура\". Изброяват се резиденция \"Бояна\", паметниците \"Априлци\" в Панагюрище и \"Бранителите\" в Стара Загора, оформлението на партийния дом във Велико Търново, българските посолства в Москва и Бон и т.н. (доклад на Пейо Бербенлиев \"За красотата в жизнената среда\", четен пред V пленум на Комитета за култура, 29 декември 1980 г.). Обърнете само внимание как откриваме същите тези примери и същата терминология в някои изложения на творчески съюзи близо четири десетилетия по-късно. Тъкмо по това време – на   – от др. Людмила Живкова е формулирано и \"идейното задание\" на Символа на Голямото събитие – на бъдещия паметник пред НДК. На кръгла маса по предюбилейното честване тя устно и спонтанно развива постановките, гениално и буквално залегнали в бъдещия монумент, пораждащ и днес толкова напразни спорове. А всичко е кристално ясно. Думите на др. Живкова, записани от направление \"Оперативен анализ за обслужване на управлението на културата\", директно чертаят плана на бъдещия бетонен архитектурно-монументален комплекс (цитирам го по книгата на Иван Еленков): . Заключение: реализацията на единичната спирала е в контекста на триадата минало-настояще-бъдеще, в съчетание с непоколебимия стремеж на народа ни към комунистическото бъдеще. Каква да се добави повече към това, освен да констатираме, че и най-добре хоноруваните блянове търпят известно крушение в сблъсък с реалността. На възложения от Комитета за култура конкурс по темата \"Минало, настояще и бъде­ще\" за Символа на 1300-годишнината, зададена от Людмила Живкова, се явяват скулпторите: з. х. Валентин Старчев, н. х. Величко Ми­неков и з. х. Борис Гондов. Журито стига до извода, че идейният проект на Валентин Старчев най-близко и буквално се препокрива с идеята на др. Людмила Живкова. Трите му преплетени бетонирани \"структури\" синтезират връзката минало-настояще-бъдеще. Уви, 13-те спирали се оказват неосъществими, затова се залага на главното – на \"единната спирала\" – основополагаща във вижданията на др. Живкова, както се убеждаваме и от друг програмен документ, изясняващ структурата на паметника: \" .\" Нещо, което обяснява и крилото, завършващо 35-метровия монумент – крилото на Партията, както ни обясняваха пропагандисти от Комитета за култура при задължителните училищни посещения на Символа. Напоследък в интервюта на Валентин Старчев чувам, че това било крилото на Победата, без да става ясно за коя (чия) победа точно става дума. Идеологически подплатени са и трите 7-метрови композиции, пак дело на Старчев, които тепърва ще бъдат експонирани в двора на НИМ в Бояна. Пластиката \"Цар Симеон и книжовниците\" е подсказана от проф. Александър Фол, който лансира идеята за приемственост между Симеоновия век и времето на Людмила Живкова – втори Златен век на българската култура в неговия соц-вариант. Втората скулптурна фигура – наричана днес \"Пиета\", а пък навремето \"Българската майка\" – е горещо одобрена от Людмила Живкова, доколкото в нея придворните ласкатели виждат мястото, което самата тя е заела в сърцето на България. И накрая идва Работникът или Съзидателят – творец на културни блага в етапа \"Единство, творчество, красота\". А и да не забравяме друго: на бетонна козирка на равнището на парка са отбелязани годините 681-1944-1981. Има ги на старите снимки, ако ценителите на \"безпартийния характер на паметника\" проявяват специален интерес към този факт. Питам тогава: чие е идейното авторство на монумента, за който се разгоряха толкова спорове? Иначе по изпълнението и по огромния хонорар, измъкнат от Профсъюзите, спор няма. Там нещата са кристално ясни. Както впрочем би трябвало да изглежда според проф. Валентин Старчев и облицовката на монумента, замислена да създава усещането за \"планински кристал\". Не знам какво е било неговото субективно усещане, но определено става дума за един от най-некадърно изработени паметници в най-новата ни история. Добре си спомням как още 2-3 години след откриването му бе заграден достъпът до \"дупката\", от която трябваше да се следи разгръщането на \"единната спирала\". Според документи първите плочи на паметника падат още през 1985 г. и той става опасен. Сигурно това обяснява и отнемането на Акт 16 още от Григор Стоичков. без да го ремонтира, но и без да може да го пипне – заради \"идейното наследство\" на покойната \"червена принцеса\". А истината е, че този монумент е може би Какво ли нямаше в него: комунизъм и езотеризъм, цар Симеон Велики и Рьорих, Агни Йога (с така и незапаления на върха факел, Ботев и петте въстания (това на Ивайло, Априлското, Войнишкото, Септемврийското и Деветосептемврийското), ако следваме жаргона на идеологията. И още: синтез на съзидаващ работник между Роден и Вера Мухина, ориентация спрямо слънцето на фасадата на НДК; нищо чудно вътре да са и някои задгробни видения на Ванга. И все пак най-стряскащото, което открих по случая, са последните изказвания на Людмила Живкова на заседания в Комитета за култура, отразени в стенограми от 1981 г., тъкмо докато се работи над паметника.  – пита тя –  . . И накрая:  . (ЦДА, ф.405, цитирано в книгата на Иван Еленков). Спирам дотук, защото цитатите са болезнено потискащи. Те ясно свидетелстват за влошеното душевно състояние на една жена, озовала се на върха на държавната и партийна пирамида, чиито ментални проблеми са безскрупулно използвани от камарила придворни душеприказчици заради тяхна лична изгода. Това е същността на \"людмилието\" – както Вера Мутафчиева остроумно кръсти този езотеричен финал на соцепохата. Епоха, която според нейните жреци трябваше да е вторият златен век на българската култура, а се оказа един бетониран фалш, който продължава да се разпада пред очите ни. Някъде по-бързо, другаде по-бавно, а в нечии души, както личи от споровете това лято, процесите още не са започнали.", "date": "2017.07.20", "title": "1300 и 13 спирали от тях, или пак за социалистическия езотеризъм на \"людмилието\" и неговите жреци"}
{"url": "http://www.dnevnik.bg/politika/2017/07/20/3010244_cacarov_kabinetut_e_poiskal_evroproverka_i_na/", "text": "Главният прокурор Сотир Цацаров се изяви като говорител на кабинета и в отсъствието на правосъдния министър Цецка Цачева съобщи на заседанието на Висшия съдебен съвет (ВСС), че има \"неофициална информация\", че правителството е поискало функционален анализ и на съдилищата от Службата за подкрепа на структурната реформа – орган на пряко подчинение на Европейската комисия. \"Имам информация - и тя е абсолютно непотвърдена, че министърът на правосъдието и българското правителство са отправили искане отдавна до ЕК за такава техническа помощ на българските съдилища\", заяви Цацаров пред членовете на ВСС. Днес след три неуспешни опита, кадровиците успяха да съберат кворум и да стигнат до обсъждане на доклада на европейските прокурори за работата на държавното обвинение. Анализът беше публикуван преди повече от половин година (през декември 2016 година) и досега сякаш мнозинството от членовете на съдебния съвет и главния прокурор Сотир Цацаров не искаха препоръките и мерките по него да бъдат обсъдени. Репликата на Цацаров в четвъртък приличаше на контра на предложението за обсъждане. Освен той беше внесъл и такова предложение - ВСС да поиска анализ за съдилищата и разследването. След като оповести \"неофициалната информация\", с която разполага, той обяви и че ще оттегли точката. . То не е имало много ясен фокус, като аргументите срещу такава проверка са, че съдилищата имат различна структура и работа от прокуратурата. Подобен анализ би отнел повече време (и ангажирал повече ресурс), а освен това в одита на държавното обвинение, както и в последния доклад на Европейската комисия има достатъчно препоръки и мерки, които засягат работата на съдилищата. Въпреки че първоначално заяви, че искането на българските власти е от отдавна, Цацаров после добави, \"че даже в момента се обсъжда от представители на министерството\" с такива от Службата за подкрепа на структурните реформи към Европейската комисия. Соня Найденова и Калин Калпакчиев предложих седем мерки, внесени още през януари, но така и не обсъдени. Тя трябваше да допълнят тези, които прокуратурата и министерството са предвидили като реакция на изводите в доклада на европрокурорите. Съдебният съвет гласува само две от тях - едната - в годишния доклад за дейността на ВСС да има информация за размера на събраните суми по постановени наказания конфискация и глоба, както и тези по присъдени в полза на прокуратурата и съда разноски по наказателни дела. А второто - Комисията по професионална квалификация и информационни технологии към пленума на съвета да представи информация за степента на свързаност на органите на съдебната власт с ядрото на Единната информационна система за противодействие на престъпността.", "date": "2017.07.20", "title": "Цацаров: Кабинетът е поискал европроверка и на съдилищата още отдавна"}
{"url": "http://www.dnevnik.bg/bulgaria/2017/07/20/3010267_mvr_izdirva_15-godishniia_stefan_azatiian_ot_sofiia/", "text": "Столичната полиция издирва 15-годишния Стефан Азатиян от София, напуснал дома си на 17 юли и оттогава в неизвестност, съобщиха от МВР. Непълнолетният е висок около 165 см, с кестенява къса коса и кафяви очи. Бил е облечен в черни дънки, черна тениска, черно яке и обут в бели маратонки. Умоляват се всички, които имат информация за момчето, да се обадят на тел. 112, 02/ 9821260, 02/ 9821290, 02/ 9821179 или в най близкото районно управление.", "date": "2017.07.20", "title": "МВР издирва 15-годишния Стефан Азатиян от София"}
{"url": "http://www.dnevnik.bg/sport/2017/07/20/3010180_kolko_triabva_da_rabotish_za_da_gledash_ljubimiia/", "text": "Феновете са една от най-важните съставни части на футбола. Освен че са хората, които създават атмосферата по стадионите, те са единствените инвеститори, които не търсят финансова изгода от клубовете, а влагат своите собствени средства безвъзмездно. Онлайн порталът TicketGum изчисли колко часа трябва да работи един пълнолетен фен, за да си позволи най-евтиния сезонен билет в най-комерсиалното първенство в света -  Висшата лига . Изследването е направено на основа на седмичната заплата в квартала, града или областта, от който е съответният клуб. Най-достъпният за гледане отбор в английския елит е \"Уест хем\". \"Чуковете\" предлагат сезонна карта за 289 паунда. Феновете им ще трябва да работят 19.33 часа, за да си я позволят. На второ място се нарежда новакът \"Хъдърсфийлд\". Жителите на града трябва да работят 20.33 часа, за да гледат всеки един от домакинските мачове на любимия си отбор. Трети в подреждането е \"Манчестър сити\" с 21.38 работни часа. Шампионът  \"Челси\"  е десети, като жителите на Западен Лондон могат да си позволят сезонен билет след 32.17 часа работа. \"Това изследване предлага по-задълбочен подход. Обикновено фокусът е насочен към това, кой предлага най-евтините и най-скъпите билети във Висшата лига, базирани само на цената\", каза говорител на TicketGum, който поясни, че в класацията не са взети предвид отстъпки за семейни места и други подобни промоции. Повечето от конкурентите за топ 4 се намират в дъното на класацията. Жителите на Манчестър трябва да работят двойно повече от привържениците на \"Уест хем\", за да гледат домакинските мачове на  \"Юнайтед\" , който е 15-ти в подреждането. След \"червените дяволи\" е \"Арсенал\", като най-достъпната сезонна карта на \"топчиите\" е 891 паунда. Лондончани имат най-скъпите билети в Англия, но последното място в класацията е за \"Ливърпул\". Мърсисайдци трябва да работят 48.18 часа, за да си позволят сезонна карта за носителя на 18 титли в Англия.", "date": "2017.07.20", "title": "Колко трябва да работиш, за да гледаш любимия отбор в Англия"}
{"url": "http://www.dnevnik.bg/sviat/2017/07/20/3010291_nai-golemiiat_sin_zetiat_i_bivshiiat_shef_na/", "text": "Най-големият син на президента на САЩ  Доналд Тръмп Младши , зет му  Джаред Къшнър  и бившият шеф на предизборния щаб на Тръмп  Пол Манафорт  ще свидетелстват пред юридическата комисия на Сената, предаде агенция \"Ройтерс\", цитирайки официално съобщение от Вашингтон снощи. Очаква се Тръмп-младши и Манафорт да бъдат подложени на кръстосан разпит на 26 юли като свидетели относно обвиненията, че  Русия се е намесвала  в американските президентски избори миналата година и за евентуален задкулисен сговор между Москва и кампанията на Тръмп. В понеделник пред сенатската комисия по разузнаването ще се яви  Джаред Къшнър , който е съветник на държавния глава, съобщи неговият адвокат, цитиран от \"Асошиейтед прес\". Той добави, че Къшнър доброволно сътрудничи на конгресните разследвания за връзките на президентския екип с Русия. АП добавя, че със сигурност се очаква и тримата да бъдат питани относно неотдавнашните разкрития за присъствието им на срещата през юни м.г. в  Ню Йорк с руска юристка , надявайки се да получат компромати за Хилари Клинтън - съперничката на Тръмп в президентските избори. По-рано този месец Тръмп-младши потвърди, че се е съгласил на срещата, на която са присъствали и Манафорт, и Къшнър. Тримата са най-близките сътрудници на президента, привикани пред сенаторите, които разследват руската намеса в изборите. Досега те разпитваха главния прокурор и министър на правосъдието  Джеф Сешънс  и уволнения директор на ФБР  Джеймс Коми , който  разкри , че  президентът го е убеждавал  да не разследва негов съветник, излъгал за свои срещи с руския посланик. Самият Сешънс също е имал такива срещи, за които е скрил, и си направи отвод от разследването, оставяйки го в ръцете първо на Коми, а после - на специалния прокурор  Робърт Мюлър . В интервю за в. \"Ню Йорк таймс\", публикувано снощи, Тръмп каза, че никога не би назначил Джеф Сешънс за министър на правосъдието (и главен прокурор), ако е знаел, че той ще си направи отвод. Според Тръмп това било \"много нечестно спрямо президента\". Ако той беше решил да си прави самоотвод, \"трябваше да ми каже, преди да приеме поста, и аз щях да избера някои друг\", каза президентът. АП добавя, че именно решението на Сешънс  да не оглави \"руското\" разследване  е довело до назначаването на  Робърт Мюлър  за специален разследващ по въпроса. С разкритията на Мълър на този пост над администрацията на Тръмп надвисват  все по-тежки облаци . Държавният глава междувременно отправи критики и към заместника на  Сешънс , Род Розънстайн, който според него е отговорен за \"конфликт на интереси, тъй като препоръчал уволняването на Коми (за което се оказа, че Тръмп мисли отпреди да получи препоръката), а после назначил Мюлър, който проверява дали действията спрямо шефа на контраразузнаването възпрепятстват правосъдието. \"Ето това е конфликт на интереси!\" В интервюто си Тръмп отправя индиректни заплахи и към  Мюлър , който е бивш шеф на ФБР, намеквайки, че разполага с компрометираща информация за него. Според Тръмп назначаването на Мълър на този пост е било в \"конфликт на интереси\", защото Тръмп е разговарял и с него, търсейки подходящ човек за директор на ФБР на мястото на уволнения от него  Джеймс Коми . \"Имаше много други конфликти, за които не съм говорил, но ще го направя в някой момент\", отбелязва многозначително президентът в интервюто си.", "date": "2017.07.20", "title": "Най-големият син, зетят и бившият шеф на кампанията на Тръмп ще се изправят пред Сената"}
{"url": "http://www.dnevnik.bg/zelen/2017/07/20/3010292_trus_ot_56_e_registriran_krai_avariralata_iaponska_aec/", "text": "Земетресение с магнитуд 5,6 е било регистрирано тази сутрин на източното, тихоокеанско крайбрежие на Япония край главния японски остров Хоншу, съобщава Националното метеорологично управление на страната, цитирано от агенция ТАСС, предаде БТА. Според \"Асошиейтед прес\" магнитудът е бил 5,8 по данни на Тихоокеанския център за предупреждения за цунами. Епицентърът е бил на дълбочина 40 км под дъното на океана край брега на провинция Фукушима. Трусът е бил усетен в общо 17 префектури, включително съседните Мияги и Ибараги, а също и в Токио. Засега няма информация за пострадали и разрушения. Не са възникнали проблемни ситуации и в авариралата през 2011 г. японска АЕЦ \"Фукушима-1\". Не е обявявана заплаха от цунами. Не е спирано и движението на транспорта в Япония.", "date": "2017.07.20", "title": "Трус от 5,6 е регистриран край авариралата японска АЕЦ \"Фукушима-1\""}
{"url": "http://www.dnevnik.bg/biznes/2017/07/20/3010299_tavanut_na_razplashtaniiata_v_broi_ostava_10_hil_lv/", "text": "Народните представители отхвърлиха предложението на ГЕРБ прагът на кешовите плащания от 1 януари 2018 година да бъде 5 хил. лева, съобщи агенция \"Фокус\". Това стана при гласуване на второ четене на промени в Данъчно-осигурителния процесуален кодекс (ДОПК), внесени от Министерския съвет. Предложението на ГЕРБ, внесено от председателя на бюджетната комисия Менда Стоянова, бе прагът на кешовите плащания да бъде 10 хил. лева до 31 декември 2017 година, а от януари 2018 година той да падне на 5 хил. лева. След отхвърлянето на предложението прагът на плащанията в брой остава 10 хил. лева. Сега е Видовден колеги, когато гласуваме ще се види кой е \"за\" нелоялната конкуренция, защото сивата икономика я захранва и оттам удря малкия и средния бизнес, кой е \"за\" парите в кеш в джобовете на бизнесмените. Това обяви Менда Стоянова преди гласуването. Депутатите приеха текстове в ДОПК, с които се подобрява ефективността на прилагането на закона по отношение на ангажиране на отговорност на трети лица за непогасени задължения за данъци и осигурителни вноски на задължени юридически лица. Разширява се кръгът на лицата, по отношение на които може да се ангажира отговорност. Председателят на Комисията по бюджет и финанси Менда Стоянова обясни, че с промените се създава възможност данъчната администрация да търси отговорност, когато фирми прехвърлят дяловете си на социалнослаби, например.", "date": "2017.07.20", "title": "Таванът на разплащанията в брой остава 10 хил. лв."}
{"url": "http://www.dnevnik.bg/sviat/2017/07/20/3010307_poveche_ot_polovinata_rusnaci_podkrepiat_pametnicite/", "text": "Над половината граждани на Русия (62%) подкрепят поставянето на публични места на паметни знаци като табели, бюстове и картини, разказващи за успехите на Йосиф Сталин, а още по-голям брой (65%) се обявяват против издигането на паметници, говорещи за неговите неуспехи и престъпления. Това сочат резултатите от анкета на Общоруския център за проучване на общественото мнение (ВЦИОМ), публикувани днес и цитирани от ТАСС. В съобщението на центъра се посочва, че 59 на сто от хората смятат, че не е задължително да се поставят  сталинистки паметни знаци  с \"неутрална информация\" като посещение на еди кой си град или произнесена реч. Най-активно за публичната възхвала на бившия болшевишки вожд се изказват млади хора, докато сред по-възрастните преобладава несъгласие с това. На въпрос как биха реагирали, ако на съседна сграда бъде инсталиран паметен знак за  Сталин , 42% от анкетиралите отговарят \"позитивно\", 21 на сто - \"негативно\", а на останалите 33 процента им е безразлично. ТАСС припомни, че на 27 юни видният руски юрист Генри Резник обяви, че напуска преподавателската си работа в Московския държавен юридически университет в знак на протест срещу решението на ректората да окачи в главната аудитория възпоменателна табела за произнесена там през 1924 г. реч от  Сталин  пред 13-ия конгрес на Руската комунистическа партия. Солидарност с позицията на Резник изрази и пълмощният представител на правителството в Конституционния съд Михаил Баршчевски. Тогава говорителят на Кремъл Дмитрий Песков каза, че по този въпрос не може да има официална позиция. Той призова за адекватно отношение към историята, припомни ТАСС. \"През последните години негативното отношение към  Йосиф Сталин  устойчиво намалява, но това не е съпътствано от отричане на неговите несполуки и грешки\", коментира резултатите от проучването Михаил Мамонов от ВЦИОМ. Анкетата е проведена на 7 и 8 юли сред 1200 души. Статистическата грешка е 3.5%/ БТА", "date": "2017.07.20", "title": "Повече от половината руснаци подкрепят паметниците, възхваляващи Сталин"}
{"url": "http://www.dnevnik.bg/sport/2017/07/20/3010303_radukanov_e_nakazan_za_edin_mach_zaradi_nahluvane_na/", "text": "\"Пирин\" ще бъде своя старши треньор Милен Радуканов в следващия си двубой от Първа лига. Наставникът на \"орлетата\" ще пропусне домакинството на \"Септември\" (София) в събота заради наказание. Радуканов беше санкциониран от дисциплинарната комисия на БФС заради самоволно нахлуване на терена в първия мач за сезона - победата над \"Ботев\" (Пловдив) с 1:0. Треньорът на благоевградчани реагира много гневно на съдийско отсъждане и беше изгонен в средата на второто полувреме. Той претендираше за неотсъдена дузпа за нарушение срещу Станислав Костов, каквото по-скоро имаше.  Освен че няма да бъде на скамейката на \"Пирин\" за един мач, Радуканов трябва да плати и глоба от 1000 лева. Днес той даде традиционната си пресконференция преди кръга. Треньорът на \"Пирин\" заяви, че само с победа срещу \"Септември\" ще бъде затвърдено доброто представяне в първия кръг. \"Ако не спечелим трите точки срещу \"Септември\", ще се върнем отново на изходна позиция. Имам впечатления от играта им, разполагат с опитни футболисти и ще ни бъде трудно срещу тях. В контролата преди началото на сезона ни победиха с автогол, но не мога да кажа, че са ни надиграли\", коментира Радуканов.  Днес договор с \"Пирин\" трябва да подпише Радослав Кирилов, обявиха междувременно от клуба. Той идва под наем от италианския \"Киево\". За последно нападателят носеше екипа на \"Берое\", където отново игра като преотстъпен. Следващата седмица се очакват още двама футболисти на проби, като за тази цел беше организирана контрола с \"Германия\" (Сапарева баня). ", "date": "2017.07.20", "title": "Радуканов е наказан за един мач заради нахлуване на терена"}
{"url": "http://www.dnevnik.bg/sviat/2017/07/20/3010322_rusiia_zaplashi_polsha_s_otvetni_merki_zaradi/", "text": "Русия подготвя ответни мерки срещу Полша като наказание за незаконния и неморален според Москва план за разрушаване на свързани с Втората световна война паметници от съветската епоха, заяви председателката на горната камара на руския парламент Валентина Матвиенко, цитирана от \"Ройтерс\" и БТА\". Полският президент Анджей Дуда  одобри в понеделник законодателни промени , забраняващи насърчаването на комунизма и разпореждащи в рамките на една година съветски монументи, включително свързани с  Червената армия , да бъдат премахнати. Матвиенко остро разкритикува този ход и каза, че руското външно министерство подготвя ответни мерки. Москва смята действията на Варшава за проява на неуважение към над 600-те хиляди съветски войници, загинали при освобождаването на Полша от нацистите. Мнозина поляци обаче казват, че разглеждат съветските войски като окупатори, а не като освободители. Руското външно министерство заяви във вторник, че действията на Полша ще доведат до последици за нея. Според него те нарушават руско-полско споразумение, в което Варшава е обещала да пази подобни паметници./ БТА", "date": "2017.07.20", "title": "Русия заплаши Полша с ответни мерки заради паметниците на Червената армия"}
{"url": "http://www.dnevnik.bg/citat_na_deniia/2017/07/20/3010325_citat_na_denia_v_obvinitelniia_akt_za_ktb_niama/", "text": "Това заяви Иван Гешев, шеф на специализираната прокуратура и наблюдаващ прокурор по делото за КТБ.  Днес от държавното обвинение  внесоха обвинителен акт и предадоха на съд 18 души като организирана престъпна група начело с бившия мажоритарен собственик на КТБ Цветан Василев. Те са обвинение в длъжностно присвояване. В представеното резюме на обвинителния акт, който по данни на прокуратурата е между 12-15 хиляди страници и не е публикуван, никъде не фигурира името на дългогодишния бизнес партньор на Василев - депутатът от ДПС Делян Пеевски.", "date": "2017.07.20", "title": "Цитат на деня: В обвинителния акт за КТБ няма Пеевски, но ги няма и Путин и Обама"}
{"url": "http://www.dnevnik.bg/sviat/2017/07/20/3010235_berlin_prekroiava_politikata_kum_ankara_i_niama_da/", "text": "Германският външен министър Зигмар Габриел предупреди властите в Анкара, че Берлин вече няма да е гарант за корпоративни инвестиции в Турция и предупреди германските граждани да се въздържат от пътуване в страната, предадоха \"Ройтерс\" и германските медии. Серията мерки последва решението на турските власти да оставят в ареста  шестима активисти , сред които и германски гражданин, по подозрения за връзки с терористични организации. В сряда Габриел прекъсна ваканцията си заради инцидента с Петер Щойднер и извика  турския посланик  във външното министерство в Берлин, а говорител на германския канцлер Ангела Меркел впоследствие  заплаши Анкара  със спиране на европейските фондове. На пресконферения Габриел обясни, че Германия е решила да разговаря с партньорите в Европейския съюз за турската кандидатура за членство, добави той на пресконференция. \"Политиката ни към Турция трябва да приеме нова посока... Не можем да продължим както досега. Трябва да сме по-ясни, отколкото бяхме досега, за да може отговорните лица в Анкара да разберат, че политиките им няма да са без посланици,\" каза външният министър и добави, че мерките са съгласувани с Меркел, а и с лидера на социалдемократите (партията на министъра) Мартин Шулц. Министърът обяви и \"прекрояване\" на политиката си към Анкара и призова от името на кабинета за \"връщане към европейските ценности\", от които по думите му Турция в момента се отръпва. Берлин се надява отношенията с Турция да се подобрят и властите в Анкара да отговорят на притесненията на своите колеги, но \"отново и отново\" се разочарова, каза Габриел, цитиран от вестник \"Франкфуртер алгемайне цайтунг\". Мерки в три точки Габриел обяви, че правителството ще реагира с три незабавни действия: - Германия ще преразгледа   за базирани в Турция предприятия на германски фирми. Германската търговска камара DIHK вече предупреди, че в сегашната обстановка в страната е \"трудно\" човек да си представи, че ще се стигне до нови инвестиции. \"Не мога да си представя как германското правителство ще продължи да гарантира корпоративните инвестиции в Турция, ако има заплаха, че (активите) може да бъдат иззети по политически причини,\" обясни самият Габриел. \"Трябва да говорим за това как ще разработим системата си за гаранции \"Хермес\" и как ще подхождаме към инвестиционни заеми и икономическа помощ.\" - Правителството ще говори с Европейския съюз за  , до които има достъп Турция. Между 2014 и 2020 г. страната трябва да получи около 4.45 милиарда евро от средствата на съюза. Някои от проектите, по които Анкара получава пари от Брюксел, обаче вече са прекратени поради липса на резултати. Берлин не може и да си представи разговори за разширяване на митническия съюз така, че той да обхване Турция. - Издават се нови, предупредителни   на германски граждани в страната. Според  новите указания  се препоръчва пътуващите за работа или развлечение да се регистрират в посолството или в консулска служба при пристигането си, \"дори за кратки посещения\". Тази мярка се очаква да има най-силно въздействие върху турската икономика, тъй като около 15 на сто от резервациите за почивки в Турция са от германски туристи. \"Досега имаше указания за някои групи, но сега тя се прилага към всички германски граждани, не само за онези с конкретни професии... Всеки може да бъде засегнат. Най-абсурдни неща са възможни,\" каза германският първи дипломат, цитиран от \"Ройтерс\". \"В случая с Турция не става дума за предупреждение (граждани) да не пътуват (до страната). При последното става въпрос за конкретна опасност за живота. Този по-остър способ не е използван,\" отбелязва сп. \"Шпигел\", като цитира отговор на въпрос, зададен на Габриел на пресконференцията. По-рано германски представители обясниха, че такова предупреждение би навредило директно на засегнатата държава, най-малкото чрез пътувания, отменени от туроператорите. \"С Германия сме добри приятели\" Турското външно министерство още в сряда отхвърли критиката на Берлин и обвини германските власти, че се опитват да упражняват влияние върху \"независимата турска съдебна власт\", което е неприемливо. Коментарите на Германия са \"пример за дипломатическа некоректност\", каза още службата. По-късно обаче говорител на президента Реджеп Тайип Ердоган обяви, че Турция има добри отношения с Германия и иска да ги запази, предаде \"Ройтерс\". Прессекретарят на Ердоган Ибрахим Калън същевременно предупреди, че Анкара \"не може да приеме изявления, които целят да навредят на икономическата ни среда на базата на политическа мотивация\". Малко преди пресконференцията на Габриел вицепремиерът Мехмет Шимшек опроверга информацията от германския вестник \"Ди цайт\", че турските власти са предали на Берлин списък с 68 германски компании, обвинени, че имат връзки с живеещия в САЩ проповедник Фетхуллах Гюлен. Гигантите от химическата индустрия BASF и BASFn.DE потвърдиха, че са в списъка, предаден на германската полиция. Шимшек обаче каза, че твърденията в \"Ди цайт\" са напълно погрешни.", "date": "2017.07.20", "title": "Берлин \"прекроява\" политиката към Анкара и няма да гарантира инвестиции в Турция"}
{"url": "http://www.dnevnik.bg/razvlechenie/2017/07/20/3010330_video_despacito_e_nai-golemiiat_ispanoezichen_hit_na/", "text": "Despacito, летния музикален хит на пуерториканеца Луис Фонси и Рапъра Деди Янки, е най-популярния испаноезичен хит на всички времена, предаде \"Ройтерс\". Песента, излязла през януари и ремиксирана наскоро от канадския поп изпълнител Джъстин Бийбър, е номер 1 в класациите на 35 държави и е слушана рекордните 4.6 млрд. пъти по стрийминг платформите в интернет, съобщи издателят й \"Юнивърсъл\" в сряда. С това тя детронира друга песен на Джъстин Бийбър, Sorry от 2015 г., която бе най-слушаният хит в интернет досега. Наскоро падна и друг голям интернет рекорд - кореецът Psy и екзотичният му танцов хит  \"Гангнам стайл\"   вече не са най-гледаното видео в YouTube , изместени от песен от саунтрака на \"Бързи и яростни\", посветена на покойния актьор Пол Уокър.", "date": "2017.07.20", "title": "Видео: Despacito е най-големият испаноезичен хит на всички времена"}
{"url": "http://www.dnevnik.bg/sport/2017/07/20/3010338_ferari_predlaga_trigodishen_dogovor_na_fetel_za_120/", "text": "\"Ферари\" ще направи всичко възможно, за да задържи четирикратния световен шампион  Себастиан Фетел . Според авторитетното издание Autoweek, което се позовава на източници близки до пилота, италианците вече са предложили нов договор. В последните месеци Фетел беше свързван упорито с преминаване в \"Мерцедес\" от сезон 2019, когато пък изтича договорът на настоящата звезда на \"сребърните стрели\" Люис Хамилтън. Присъствието на директора на германците Тото Волф на партито за 30-ия рожден ден на Фетел, също засили спекулациите за това. Такива подозрения изрази и шефът на  \"Ред Бул\"  Кристиан Хорнър. \"Няма да се учудя, ако Тото е посъветвал Себастиан да подпише за една година с \"Ферари\", а после да отиде при него\", каза Хорнър. От \"Ферари\" обаче веднага са пресякли подобен сценарий, като са извадили на масата тригодишна сделка за Фетел на стойност общо 120 млн. евро. Това прави по 40 млн. максимално на сезон, което автоматично ще го направи и най-скъпоплатен във Формула 1. В момента най-скъпоплатените пилоти са  Фернандо Алонсо  и Хамилтън. Според Autoweek, Фетел държи в отбора да остане и близкият му приятел Кими Райконен. Финландецът, който вече е на 37 години има предложение от президента на \"Ферари\" Серджо Маркионе за едногодишна сделка на стойност 5 млн. евро. Хорнър смята, че пазарът на пилотите за следващия сезон зависи изцяло от Фетел, който може да разбърка картите в много отбори. \"Единствено знам, че няма да има промяна в \"Ред Бул\". Ние оставаме с Рикардо и Верстапен\", каза англичанинът.", "date": "2017.07.20", "title": "\"Ферари\" предлага тригодишен договор на Фетел за 120 млн. евро"}
{"url": "http://www.dnevnik.bg/sport/2017/07/20/3010366_juventus_kupi_de_shilio_ot_milan_za_12_mln_evro/", "text": "Най-успешните клубове в италианския футбол \"Ювентус\" и \"Милан\" осъществиха втори трансфер в рамките на последната седмица. Шампионите привлякоха крайния защитник на \"росонерите\" Матиа де Шилио за 12 милиона евро. Италианският национал подписа договор за пет години, след като по-рано днес премина успешно медицинските прегледи. 24-годишният бранител е четвъртото ново попълнение на \"старата госпожа\" след вратаря Войчех Шчесни (\"Арсенал\"), полузащитника Родриго Бетанкур (\"Бока хуниорс\") и крилото Диего Коща, който беше взет под наем от \"Ювентус\". Де Шилио е роден в Милано и прекара цялата си досегашна кариера в \"Милан\". Защитникът се присъединява към академията на \"росонерите\" през 2002 г., когато е едва деветгодишен. След девет години в школата Де Шилио пробива в първия отбор през 2011 г. За шест сезона с екипа на \"Милан\" той изигра 133 мача. В този период отборът спечели само два трофея - Суперкупата на Италия през 2011 и 2016 г. \"Ювентус\" добавя към състава си един много универсален, способен и доказал се на международно ниво играч в лицето на Матия ди Шелио\", заявиха шампионите при обявяването на трансфера. Ди Шелио може да играе като десен и ляв бек в схемите с четирима защитници, както и на цели четири позиции в схеми с трима в центъра на отбраната. С привличането му \"бианконерите\" се надявам да бъде запълнена дупката, останала от преминаването на Дани Алвеш в ПСЖ. Масимилиано Алегри ще трябва да се справя без още един от основните си защитници -  Леонардо Бонучи, който премина в \"Милан\" срещу 42 млн. евро . Италианският шампион привлече за постоянно Мехди Бенатия от \"Байерн\" срещу 17 млн. евро. Очаква се обаче да бъде купен още един централен бранител до края на трансферния прозорец.", "date": "2017.07.20", "title": "\"Ювентус\" купи Де Шилио от \"Милан\" за 12 млн. евро"}
{"url": "http://www.dnevnik.bg/sviat/2017/07/20/3010374_turciia_zaplashi_kipur_zaradi_sondaji_za_priroden_gaz/", "text": "Турският премиер Бинали Йълъдръм нарече \"ненавременни и опасни\" опитите на Кипър да издирва енергийчни източници в Средиземно море и добави, че Анкара ще защитава интересите и правата на кипърските турци. Турция заплаши да вземе мерки срещу острова, настоявайки, че местните власти нямат юрисдикция да търсят горива във водите около него, пише агенция \"Ройтерс\". Напрежението се повиши, след като  преговорите за обединение  се провалиха на 7 юли, и доведоха до край на процеса, който бе приеман за изключително обещаващ. \"Незабавно трябва да бъдат взети мерки за прекратяване на неоснователните и несправедливи рестрикции, наложени на кипърските турци\", каза Йълдъръм по време на церемония, отбелязваща 43 години от началото на турската окупация на Северен Кипър. Миналата седмица Анкара  изпрати два кораба и подводница  да следят дейността на сондажния кораб West Capella, изпратен от френската компания Total и италианската Eni. Проучванията за откриване на въглеводороди се осъществяват в Блок 11 от икономическата зона на острова при непосилни горещини и на фона на непрестанни полети на хеликоптери над главите на работещите, пише гръцкият вестник \"Прототема\", цитиран от БТА. Очаква се сондажите да приключат с изводи за размера и стойността на залежите в находището. Плаващият под панамски флаг сондажен кораб West Capella е построен през 2008 г. в корабостроителницата на Samsung Heavy Industries н Южна Корея. Корабът е дълъг 228 м, широк - 42 м, и разполага с модерни съоръжения, на които работят 180 души. На палубата могат да кацат и хеликоптери. Съдът е специализиран за сондажни работи на дълбочина до над 11 хиляди метра. На него има 180 учени, а възнагражденията на персонала достигат до 15-20 хиляди на месец в зависимост от квалификацията. По традиция персоналът е мултинационален. Сред работещите има и много жени. Плавателният съд е най-модерният на базираната в Лондон компания Seadrill Partners, занимаваща се с откриването на нефт и природен газ в целия свят. West Capella бе избран от Total за сондажи, след като тя получи лиценз за това от властите на Република Кипър. Първоначалните резултати от тези проучвания се очаква да бъдат оповестени в края на 2017 г., а веднага след това да продължат и работите по тяхното финализиране.", "date": "2017.07.20", "title": "Турция заплаши Кипър заради сондажи за природен газ"}
{"url": "http://www.dnevnik.bg/bulgaria/2017/07/20/3010406_nato_pobedi_ravnostoen_protivnik_na_novo_selo/", "text": "Най-голямото учение на НАТО в Черноморския регион Saber Guardian 17 завърши успешно с \"победа над равностоен противник\". Главнокомандващият военните сили на САЩ в Европа генерал Бен Ходжис каза, че това е най-добрата бойна стрелба, която е виждал на полигона в Ново село. Учението беше базирано на сценарий, според който мултинационалните сили на НАТО се изправят срещу държава, притежаваща равностйни бойни способности. Формированието, което \"отбраняваше\" полигона, изграден от САЩ, беше сформирано от български сили за специални операции, български танков взвод с Т-72, гръцки танков взвод с \"Леопард 2М\", американска механизирана рота с БМП \"Брадли\", грузинска лекопехотна рота, гръцки вертолети \"Апачи\" и \"Чинук\", български хеликоптери Ми-17 и Ми-24, щурмови самолети Су-25, американска минохвъргачна батарея и български самоходни артилерийски установки \"Гвоздика\". Ходжис похвали изключителните умения на гръцките пилоти. Министърът на отбраната Красимир Каракачанов даде висока оценка на бойната съвместимост на военнослужещите от многонационални сили. \"Въпреки че използваме различна техника, това не пречи на резултатите. Смятам, че трябва да продължим с подобни съвместни учения\", каза Каракачанов и благодари на участниците в учението и най-вече на партньорите от САЩ. Каракачанов нарече идеята на генерал Ходжис за \"Военен Шенген\" интересно предложение, което трябва да бъде обсъдено. Идеята на Ходжис е за опростяване на бюрокрацията, която затруднява преминаването на военна техника през границите на страните на ЕС. В учението Saber Guardian 2017 в България участваха над 6 000 военнослужещи с 1 200 единици бойна техника. Цялото учение се проведе на територията на Унгария, Румъния и завърши в България. Saber Guardian 2017 е годишно международно учение под ръководството на Командването на Сухопътните войски на САЩ в Европа, съвместно с въоръжени сили на страните-домакини. В него участват над 25 000 военнослужещи от 22 държави-членки и партньори на НАТО, чиито съвместни тренировки целят повишаване на готовността и оперативната съвместимост в подкрепа на сигурността и стабилността в Черноморския регион.", "date": "2017.07.20", "title": "НАТО \"победи\" равностоен противник на \"Ново село\""}
{"url": "http://www.dnevnik.bg/v_pamet/2017/07/20/3010418_mlada_frenska_pevica_pochina_na_scenata_ot_veroiaten/", "text": "Барбара Уелденс, млада надежда на френската музика, е починала на сцената по време на свой концерт в църква във френското селце Гурдон. Причините за смъртта й все още не са известни, но една от вероятните е токов удар, пишат френските медии. 35-годишната Уелденс е колабирала по време на изпълнението си около полунощ, а лекарите, пристигнали на място, не са успели да я спасят. Тя издаде първия си албум в началото на 2017 г., след като спечели конкурс за млади таланти на името на белгийския певец Жак Брел. Полицията разследва инцидента, обявявайки, че нито една версия не може да бъде изключена. Уелденс е била по средата на лятното си турне, а преди да се насочи към музиката е отраснала в семейство на циркови артисти, пише Би Би Си.", "date": "2017.07.20", "title": "Млада френска певица почина на сцената от вероятен токов удар"}
{"url": "http://www.dnevnik.bg/sport/2017/07/20/3010419_rabotnik_na_stadiona_za_igrite_v_tokio_2020_se_samoubi/", "text": "Строител на стадиона за  олимпийските игри в Токио през 2020  г. се е самоубил след продължително претоварване на работното си място, съобщиха властите в японската столица. Родителите на 23-годишния младеж отправиха искане към правителството да смъртта да бъде отбелязана като \"смърт от преумора\". Според медиите в страната, той е работил по 200 часа извънредно на месец. Строежът на новия Национален стадион на Япония в Токио започна през декември 2016 г., с година закъснение. Проектът е направен специално за Летните олимпийски игри през 2020. Забавянето се наложи заради отхвърляне на първоначалния проект за свиване на разходите. Строителните дейности трябва да завършат през ноември 2019 г. \"Можем да потвърдим, че родителите на 23-годишен мъж, който се самоуби са подали заявление за обезщетение при трудова злополука\", заяви служител на Службата за инспекция на трудовите стандарти в Токио. В  Япония  смърт на работното място се нарича \"кароши\" и се разделя на два вида. Единият е наличие на сърдечно-съдови заболявания, свързани с преумора, а другият самоубийство след психически стрес, свързан с работата. В първата си година по време на работа, мъжът е работил повече от 200 часа в режим на извънреден труд на месец, което е довело и до причината да посегне на живота си, твърди адвокатът на семейството. \"Днес си взимам почивен ден, не мога повече\", пише в предсмъртната бележка на работника, която е открита до тялото му. Мениджърът на стадиона и фирмата, която е отговорна за строежа уточниха, че са наясно със смъртта. Те обаче хвърлиха вината върху фирмата подизпълнител, която трябва да се грижи за условията на труд на обекта и извънредните часове. \"Призоваваме нашите подизпълнители да спазват закона, за да не се стига до подобни трагични инциденти\", съобщиха от консорциума, който строи стадиона. По закон в Япония извънредният труд не може да бъде повече от 80 часа на месец.", "date": "2017.07.20", "title": "Работник на стадиона за игрите в Токио 2020 се самоуби след 200 часа извънреден труд"}
{"url": "http://www.dnevnik.bg/sport/2017/07/20/3010293_djani_infantino_e_nai-vliiatelnata_futbolna_lichnost_v/", "text": "Президентът на ФИФА  Джани Инфантино  е най-влиятелната футболна личност в света според класация на ЕSPN. Подредбата е направена по критерии, които включват спечелени пари, власт и влияние на заеманата длъжност. Швейцарецът е завършил право в университета във Фриборг и започва работа в УЕФА като адвокат през 2000 г. Четири години по-късно оглавява отдела по право и клубно лицензиране. Става генерален секретар на европейската централа през октомври 2009 г. Един от най-значимите проекти, в чието разработване участва, е създаването на финансовия феърплей. Инфантино оглави ФИФА в началото на 2016 г. , когато спечели изборите след втори тур срещу шейх Салман бин Ебрахим ал Халифа. Швейцарецът беше издигнат за кандидат на пожар, след като тогавашният президент на УЕФА Мишел Платини беше изхвърлен от футбола. Под ръководство на Инфантино ФИФА прие идеята за световно първенство с 48 отбора и въведе използването на видеоповторение. Изпълнителният директор на \"Байерн\" Карл-Хайнц Румениге е на второ място в класацията. Германецът заема и длъжността председател на Асоциацията на европейските клубове. Организацията често е обвинявана, че работи в интерес на най-богатите клубове на континента. Трети е президентът на УЕФА Александър Чеферин, а след него се нарежда изпълнителният директор на Висшата лига Ричард Скъдамор. Най-влиятелните футболни агенти в света - Жорже Мендеш и  Мино Райола , са съответно пети и осми. Лионел Меси и Кристиано Роналдо са единствените футболисти в топ 10. Звездите на \"Барселона\" и \"Реал\" (Мадрид) заемат съответно седма и десета позиция. Португалецът  е най-добре платеният спортист в света.  Неговият годишен доход за 2016 г. беше оценен на 93 млн. долара, като 58 млн. от тях са от заплата и бонуси, а останалите - от рекламни договори. Аржентинецът е трети в класацията на \"Форбс\" с годишни приходи от 80 млн. долара. Единственият треньор, който намира място в челната десетка, е мениджърът на \"Манчестър сити\" Пеп Гуардиола. Испанецът беше начело на два от грандовете в Европа - \"Барселона\" и \"Байерн\". Цялата класация на ESPN, която включва 50 имена, може да видите  тук .", "date": "2017.07.20", "title": "Джани Инфантино е най-влиятелната футболна личност в света"}
{"url": "http://www.dnevnik.bg/sviat/2017/07/20/3010453_predninata_na_merkel_za_izborite_dostigna_neobratimite/", "text": "Популярността на консервативната партия на канцлера Ангела Меркел и нейните партньори от Бавария достигна 40% сред избирателите 10 седмици преди парламентарните избори. Според социолозите няма шанс основните опоненти - управляващите в коалиция с Меркел социалдемократи - да наваксат изоставането си. Данни на агенция \"Форса\" (Forsa) от 10-14 юли, публикувани в Берлин, показват, че недоволството от погромите от анархисти по улиците на Хамбург на срещата на Г-20 в Хамбрг на 7-8 юли не са се отразили на подкрепата за Христиандемократическия съюз и Христиансоциалния съюз.", "date": "2017.07.20", "title": "Преднината на Меркел за изборите достигна необратимите 18 пункта"}
{"url": "http://www.dnevnik.bg/kultura/2017/07/20/3010442_okonchatelno_tialoto_na_salvador_dali_shte_bude/", "text": "Тленните останки на известния художник сюрреалист Салвадор Дали ще бъдат ексхумирани тази нощ, след като фондацията, която се грижи за наследството му, неуспешно обжалва решението на испански съд.  Преди месец той постанови , че ексхумацията е необходима, за да се проверят твърденията на 61-годишната испанка Мария Пилар Абел Мартинез, която твърди, че е незаконна дъщеря на художника. Родената в Жирона жена претендира, че майка й имала тайна любовна афера с Дали през 1955 г. Според Абел Мартинез майка й Антония е срещнала художника в Кадакез, където той имал къща, но същата година, 1955 г., се преместила и оженила в друг град. По това време художникът вече е бил женен за музата си Гала. Двойката няма наследници. Мадридският съд реши в полза на иска на Абел Мартинез, като посочи, че в отсъствието на материал, който да бъде използван в теста за бащинство, останките на художника трябва да бъдат ексхумирани. Най-известният художник сред сюрреалистите е погребан под театъра-музей, построен по негови планове в родния му град Фигерес в Каталуня. Ако Мартинез бъде призната за дъщеря на художника, тя ще може да ползва фамилното му име и ще има право на част от наследството му, но за това ще трябва да води допълнително дело, пишат испанските медии, цитирани от Би Би Си.", "date": "2017.07.20", "title": "Окончателно: Тялото на Салвадор Дали ще бъде ексхумирано тази нощ"}
{"url": "http://www.dnevnik.bg/biznes/2017/07/20/3010459_gotvi_se_poskupvane_na_ednodnevnite_vinetki_za_tovarni/", "text": "Министърът на регионалното развитие Николай Нанков обяви, че се обмисля възможността еднодневните винетки за товарни автомобили да поскъпнат. В момента те струват 21 лева, което той определи като прекалено ниска цена. Септември ще вземем политическо решение за цената на еднодневните винетки за тежкотоварния трафик. С обсъждането на бюджет 2018 година ще стане въпрос по темата. От АПИ готвят анализ за еднодневните винетки, които се ползват най-много и се таксува преминаващият транзитно тежкотоварен трафик\", обясни министърът, цитиран от пресцентъра си. Той участва в дискусия, организирана от Камарата на строителите. Министърът обясни, че в момента цената на винетките за леки автомобили е несъизмеримо висока на фона на винетките за тежкотоварни автомобили. Тенденцията от 2014 г. до момента е леките автомобили да издържат пътния сектор, като анализите сочат, че в момента 67% от приходите от винетки идват от леките автомобили. \"Моето мнение е, че цената на винетката за леки автомобили не трябва да се повишава, но за товарните автомобили категорично трябва да има промяна. Тежкотоварният и транзитен трафик трябва да плаща повече, защото руши повече инфраструктурата и замърсява околната среда. Не по-малко от 10 000 транзитно преминаващи автомобили минават дневно през страната ни\", подчерта Нанков. Той обясни, че най-справедливият модел за заплащане на ползване на инфраструктурата ще е въвеждането на тол-системата и електронните винетки. Според анализите най-консервативните прогнози сочат, че минималните приходи, които се очакват след въвеждането на тази система, са 660 млн. лв. годишно от товарния трафик и 200 млн. лв. от леки автомобили. Така очакваните приходи през първата година от въвеждането на тол-системата са от 800 млн. лв. до 1 млрд. лв., обясни министър Нанков. По думите му само приходите от товарния трафик биха се равнявали на 1.5 млн.лв. на ден, които в момента се губят. Министърът потвърди, че  се готви иск срещу фурмите , които обжалват процедурата за внедряване на тол-системата. Ангажирани са независими одитори, които изготвят нужните изчисления. \"От обжалванията губим всички граждани, които пътуват всеки ден по пътищата. Едно е да се поддържа републиканската пътна мрежа с 300 млн. лв., колкото получаваме сега, друго е с 1 млрд лв., добави той. Приходите ще бъдат съобразени с модела на тарифиране. Пътищата, които ще се обхванат от системата ще се определят с решение на Министерския съвет по предложение строителното министерство и пътната агенция. Моделът за тарифиране ще се избере като се въведе тол-системата. Нанков смята, че с по-високите приходи ще може да се дострои \"Хемус\", скоростния път Ботевград-Видин, магистрала Русе-Велико Търново, уширението на Бургас – Слънчев бряг, тунел под Шипка. Сумата на тези проекти е 7 млрд. лв. Сега обаче с бюджет от 300 млн. лв. се строи и ремонтира много по-малко, още повече, че 80 млн.лв. от тези средства отиват за зимно поддържане, допълва министърът.", "date": "2017.07.20", "title": "Готви се поскъпване на еднодневните винетки за товарни автомобили"}
{"url": "http://www.dnevnik.bg/sviat/2017/07/20/3010417_london_i_brjuksel_priznaha_fundamentalnite_si/", "text": "Няма сближаване на позициите на Европейския съюз и Великобритания за правата на гражданите им, живеещи в съответната друга страна, след като Обединеното кралство напусне блока. Това обявиха преговарящите от името на Брюксел и Лондон, Мишел Барние и Дейвид Дейвис в края на първия пълен кръг разговори, цитирани от \"Гардиън\" и \"Ройтерс\". Правата на гражданите и свободното движение се оказват най-сложните теми за трите и половина дни, в които екипите на преговарящите обсъждаха напускането, отбелязват британски издания. Барние посочи, че има \"фундаментално разминаване\" в начина, по който се разбира защитата на правата на британците в ЕС и на европейските граждани във Великобритания, след като страната се оттегли от съюза през март 2019 г. По някои въпроси обаче е достигнато сходство в позициите, каза преговарящият. Лондон и Брюксел спорят и за това дали Европейският съд да има юрисдикция във Великобритания, за да може да защитава правата на европейските граждани - идея, която правителството на Тереза Мей категорично отхвърля. Преговарящите са потвърдили, че то остава една от разделителните линии преди срещата на върха на Европейския съюз пред октомври, на която ще се обсъдят резултатите от разговорите. В Лондон смятат, че ЕС \"иска твърде много\", като настоява европейските граждани да имат право да изправят британски съд пред европейска инстанция.  В последния ден на разговорите в Европейската комисия - след  първия пълен кръг тази седмица , месец след като процесът започна официално - двамата обявиха, че не е постигнато разбирателство и за границата между Ирландия и Северна Ирландия, която след Брекзит ще стане външна за Евросъюза. От думите им се разбра и че няма напредък за задълженията на Лондон към европейския бюджет, които тепърва ще се изчисляват. Патова ситуация за свободното движение \"Гардиън\" отбелязва, че при сегашната неотстъпчивост от двете страни е възможно европейски граждани, живеещи във Великобритания, да загубят правото си да се върнат, ако напуснат Обединеното кралство, преместят се в страна членка (включително в родината си) и опитат отново да се заселят на британска територия. Според изданието Дейвис е повдигнал темата за статута на британците с Европейския съюз в разговорите с европейските си колеги. От страна на Брюксел обаче екипът е дал да се разбере, че ако британците не приемат ангажимент да гарантират, че живеещите в кралството европейци биха могли да се върнат след известно време, прекарано в държава членка, няма да има и възможност британци, които пребивават в дадена страна от Евросъюза, свободно да се преместят в друга. Различия и за \"сметката\" Великобритания призна, че има такива задължения и че те трябва да се уредят. \"Признаването е достатъчно да започнем работата по изясняването на размера на задълженията. Необходимо е доизясняване на британската позиция,\" заяви Барние, цитиран от \"Ройтерс\" и БТА. По този въпрос изказванията на двамата се разминаха - Дейвис, който е и министър за Брекзит в кабинета на Тереза Мей, не потвърди изрично, че Великобритания приема идеята за нетни задължения към съюза. \"Ние сме страна, която признава международните си отговорности и права и която ще се старае да упражнява и двете в бъдеще,\" каза той цитиран от \"Гардиън\". \"Въпросът с правата на гражданите е споделен приоритет. Не виждаме друга възможност, освен решенията на Европейския съд да бъдат признати (от Лондон и след напускането на ЕС),\" посочи Барние. Европейският съд е правен, а не политически въпрос - само тази инстанция може да тълкува общностното законодателство. Това е от основна важност, посочи главният преговарящ на ЕС. Други различия Великобритания иска европейските граждани да бъдат проверявани за извършени престъпления, когато кандидатстват за право на пребиваване в Обединеното кралство. Тези проверки са различни от разрешените според европейското законодателство. Лондон иска и британците, които останат в Европейския съюз след Брекзит, да могат да получат документи, с които да докажат статута си. Брюксел вече обяви, че няма да разглежда темата като приоритет. Обединеното кралство иска гражданите му да могат да ползват Европейска здравна карта, която дава възможност на британските туристи да получават евтини или почти безплатни здравни услуги в Европа. Не е ясно обаче дали евросъюзът ще приеме такова искане. Какво следва  Според Барние по време на този кръг разговори е трябвало да се изяснят позициите по редица въпроси, но не е било необходимо още да се стига до компромиси от която и да било страна. \"Не е време за отстъпки, а за яснота\", каза още той. Предстоят още три пълни седмици на разговори - през август, през септември и в началото на октомври. Малко след последния кръг ще има среща на върха на европейските лидери, на която Барние ще оцени дали е постигнат \"Напредък\" и отправи препоръка за по-нататъшния ход на диалога пред лидерите на държавите членки.", "date": "2017.07.20", "title": "Лондон и Брюксел признаха \"фундаменталните си различия\" за Брекзит"}
{"url": "http://www.dnevnik.bg/zdrave/2017/07/20/3010476_v_sofiia_otvori_vrati_purviiat_centur_za_deca_s/", "text": "Първият в България   отвори врати тържествено днес в столичната болница по детски болести \"Проф. д-р Иван Митев\". Центърът ще е част от Клиниката по ревматология, кардиология и хематология в детската болница, но в него извън лекарската помощ децата и близките им ще могат да се консултират с различни специалисти, психолози и арт терапевти, както и да получат всякаква информация и идеи за контрол на заболяването. Около 60 хил. души в България страдат от автоимунното заболяване ревматоиден артрит, което причинява хронично възпаление на ставите. Над 900 са децата с тази болест, като при тях заболяването протича агресивно и може да доведе до инвалидизация. Националната здравноосигурителна каса поема на 100% лечението на децата с тази болест, като реимбурсира и най-съвременните биологични терапии, но остава проблемът със социалната им изолация, посочиха от Асоциацията на пациентите с ревматоиден артрит (АПРА), която е създателят на новия център за помощ на деца с ревматични болести. По думите на председателя Роза Чеглайска днешният повод е само началото на усилията за осигуряване на комплексна грижа за децата с ревматични заболявания. В центъра ще се провеждат лекции от специалисти, ще има и редовни занимания по арт терапия за желаещите. Инициативата е получила подкрепата на здравни институции, включително на депутати и на Националната здравноосигурителна каса. \"Ние не трябва да позволяваме децата да се инвалидизират. Те трябва да изживеят своето детство\", коментира Роза Чеглайска.", "date": "2017.07.20", "title": "В София отвори врати първият център за деца с ревматични заболявания"}
{"url": "http://www.dnevnik.bg/bulgaria/2017/07/20/3010483_oshte_33_hil_lv_deliat_etnografskiia_muzei_ot_centur/", "text": "Дарителската кампания за  образователен център в Националния етнографски музей  \"Опознай традициите, за да обикнеш народа си!\" продължава. А младите архитектки от сдружение \"Мещра\" са завършили проекта, съобщиха от пресцентъра на музея. Трите зали на бъдещия образователен център вече си имат и имена: \"Самодива\", \"Кукер\" и \"Малък змей\". Равносметката дотук До сега екипът на музея е успял да намали необходимата сума за ремонт, оборудване и обзавеждане от 100 хил. на 78 хил. лв.  От началото на декември 2016 година досега  много граждани, неправителствени организации, бизнесмени и Синдикатът на българските учители са дарили общо 32 247 лв, от които 561 лв. са събраните от DMS кампанията пари. А трудът на специалните партньори на кампанията – младите архитекти от сдружение \"Мещра\" Мирела Кафкова, Ирина Аргирова и Дарина Христова, които са изработили цялостния проект за образователния център, е безвъзмездно дарение от тях. Какво предстои Очаква се внесеното в Националния институт за недвижимо културно наследство предложение за ремонта на трите помещения в Княжеския дворец да бъде одобрено и ремонтът да започне през септември. Етнографският музей ще наеме специалист педагог, който ще управлява и ще провежда заедно с екипа на музея и майстори всички предвидени в образователния център дейности. Остава да бъдат събрани още 33 хил. лева за оборудването и обзавеждането на образователния център. По-долу можете да видите списък на нещата, които трябва да купим или по възможност да получим като дарение. Тук  можете да видите списъка на нужното оборудване и обзавеждане. Как ще функционира образователният център  В него ще бъдат обучавани деца и ученици чрез интерактивни игрови модели. Той ще се превърне в място, където ще може да се пипа и опита всичко. Ще се провеждат и часове от училищните програми за началния и среден курс. Ще има курсове по традиционни занаяти от професионални занаятчии, както и център за консултации на предприемачи в туризма и други сфери на местните икономики в България. Как могат гражданите да помогнат - Като изпратят SMS на номер 17 777 с текст \"DMS MUZEY\" на стойност 1 лв. - Като дарят директно в сметката на ИЕФЕМ - БАН: Банка УниКредит Булбанк IBAN: BG22 UNCR 9660 3119 9041 13 SWIFT BIC: UNCRBGSF \"За Образователен център на Националния етнографски музей\" Ето проекта на центъра:", "date": "2017.07.20", "title": "Още 33 хил. лв. делят Етнографския музей от център за деца"}
{"url": "http://www.dnevnik.bg/gradska_sreda/2017/07/20/3010464_zelenata_zona_v_sofiia_shte_obhvashta_i_kvartalite/", "text": "Столичният общински съвет  прие зелената зона за почасово платено паркиране да се разшири до кварталите \"Яворов\" и долната част на \"Лозенец\" . Освен това в събота синята зона ще работи до 18 часа, вместо до 14 часа, както е в момента. Зелената зона се удължава с 30 минути, като ще започва от 08:30 ч. и ще продължава до 19:30. Промените ще влязат в сила от началото на октомври. Бъдещата зелена зона в квартал \"Яворов\" ще обхваща района между булевардите \"Цариградско шосе\", \"Евлоги и Христо Георгиеви\", \"Михайл Еминеску\", улиците \"Мизия\" и \" Хан Омуртаг\". Другата нова зона за платено паркиране ще бъде въведена в район \"Лозенец\", в участъка между булевардите \"Евлоги и Христо Георгиеви\", \"Драган Цанков\", \"Джеймс Баучер\" и \"Черни връх\". Така паркоместата в зелената ще се увеличат с около 4700.  , като разходите са за маркировка и поставянето на разделителни колчета, за да не се допуска паркирането на автомобили по тротоарите, каза днес пред журналисти зам.-кметът на София по транспорта Евгени Крусев. Зоните за платено паркиране се обслужват от общинското дружество \"Център за градска мобилност\". Директорът на дружеството Христиан Петров каза, че месечните приходи от зоните са около 2 млн. лева. В тях влизат парите от таксите за паркиране, глоби от поставени скоби и годишните стикери на живеещите в районите, където има \"синя\" или \"зелена\" зона.", "date": "2017.07.20", "title": "Зелената зона в София ще обхваща и кварталите \"Яворов\" и \"Лозенец\""}
{"url": "http://www.dnevnik.bg/kultura/2017/07/20/3010450_izlojba_na_modiliani_v_italiia_zatvori_zaradi/", "text": "Изложба на Амедео Модиляни в Генуа бе закрита три дни предварително заради подозрения във фалшификати, съобщи \"Ню Йорк Таймс\". Според Карло Пепи, колекционер и познавач на известния италиански художник и скулптор, 21 от 60-те произведения в експозицията са неистински. Твърденията на Пепи са потвърдени от независим експерт, прегледал творбите, а в момента прокуратурата в Генуа прави и собствена експертиза. Разследвани са трима души, включително кураторът Руди Киапини. В свое изявление той посочва, че картините са \"известни и документирани\" и досега са били приемани без резервации от научната общност. Според Пепи обаче една от тях е \"безсрамен фалшификат, създаден преди 20 години\". Любопитно е, че италианецът не е посещавал лично изложбата, открита още на 16 март в Двореца на дожите в Генуа. За четири месеца тя е била посетена от над 100 хиляди души.", "date": "2017.07.20", "title": "Изложба на Модиляни в Италия затвори заради подозрения за фалшификати"}
{"url": "http://www.dnevnik.bg/biznes/2017/07/20/3010480_naetite_ofis_ploshti_za_shest_meseca_se_uvelichavat_s/", "text": "През първата половина на годината брутно наетите офис площи в България се увеличава с 64% спрямо година по-рано. Това показват данните на Colliers International. Основните изисквания към офисите продължават да бъдат свързани с локацията, условията и комфорта на работната среда, и функционалните разпределения на пространствата.  В 18% от регистрираните от Colliers сделки поводът за търсене на офис е бил подновяване на договор за наем. Със същия дял е и релокацията, следвана от необходимостта от разширението на работното пространство - със 17%. В 3% от случаите търсенето на площи е било инициирано от нови за българския пазар компании. Докладът на компанията показва, че при офисите клас Б 52% от сделките са били за релокация. В общата статистика водещи са сделките на етап \"в строеж\" – 43%, което се дължи на все още съществуващия недостиг в предлагането на висококачествени съвременни офис площи клас А.  В отговор на интензивното търсене продължава възобновяването на строителството на съществуващи обекти и стартирането на нови, показват данните. До края на годината са планирани за завършване пет проекта. Това са 90 хил. кв.м допълнителни площи. Голяма част от тези сгради вече имат подписани договори за наем. Благоприятните наемни нива на първокласни офиси \"в строеж\" са също сред причините активно да се сключват договори на ранен етап от строителството. Като цяло през разглеждания период е регистрирано слабо повишение на офертните наемни нива, поради продължаващия недостиг в предлагането на първокласни офисни площи.  В резултат на активността на пазара, свободните площи в столицата намаляват, достигайки 170 хил. кв. м. – 25% от които са клас А, към които е налице голям интерес. Ситуацията е на път да се промени в определена насока, тъй като пазарът се движи към етап на зрялост. Това неминуемо ще доведе до рекласификация на офиси, които вече ще отговарят на характеристиките за клас Б. От своя страна и наемателите все повече ще насочват поглед към този вид сгради, разположени на първокласни или много комуникативни локации. Ограниченото предлагане на първокласни офис площи и ниският процент на свободни, също спомага за повишаване на интереса към предимствата на офисите клас Б, които са сравнително по-бюджетно достъпни и предлагат добри технически параметри и функционалност.  По отношение на локацията на сградите, продължава разширяването на зоната по бул. \"Цариградско шосе\" – около Capital Fort и в района на 7-11-ти километър, характеризираща се с наличие на добре развита пътна инфраструктура, метро и подземен буферен паркинг. Това е част от т.нар. \"Периферия\", която е с най-голяма концентрация на офисни сгради - клас А (67%) и клас Б (61%).  Очакванията на Colliers до края на годината са за запазване на тенденцията на наемане на площи на етап \"в строеж\", поради ограниченото предлагане и увеличението на разликите в офертните цени. Това е и причината да се очаква разширяване на търсенето и в по-големите градове в страната (Пловдив, Варна, Бургас, Велико Търново, Русе). ", "date": "2017.07.20", "title": "Наетите офис площи за шест месеца се увеличават с 64%, сочи анализ"}
{"url": "http://www.dnevnik.bg/bulgaria/2017/07/20/3010479_zaradi_provalen_kvorum_sudebniiat_suvet_niama_da_ima/", "text": "Висшият съдебен съвет (ВСС) няма да има становище по спорния законпроект за изменение в съдебния закон. Това се случи, след като за пореден път мнозинството от членовете на кадровия орган започнаха да излизат при разглеждане на темата каква ще бъде позицията по проекта и така кворумът падна. Членовете на съвета не успяха да се съберат отново въпреки дадената почивка и заседанието, от което оставаха още много точки се провали. Този развой на събитията беше предшестван от близо двучасов дебат, като сред идеите, които се обсъждаха беше да има извънредно заседание на съвета, за приемане на становище, както и идеи да не се взима становище. Промените в съдебния закон  бяха внесени от управляващите в началото на юли и предвиждат ограничаване на финансирането за съсловните организации и забрана те да получават средства от чужди държави, както и връщането на членовете на съвета, след изтичането на мандата им, на по-добри позиции в съдебната система. Измененията  бяха гласувани на първо четене  тази седмица, а срокът за предложения между две четения беше скъсен и е до понеделник следващата седмица. От управляващите обявиха, че ще внесат изменения, с което забраната за финансиране да не важи за държави от Европейския съюз. \"Този законопроект грубо нарушава Закона за нормативните актове. Изработването на проекта е свързано с провежане на обществени консултации, с оценка на въздействието. Последната формално е приложена, но не отговаря на елементарните изисквания\", заяви Юлиана Колева. По думите й мотивите на законопроекта не съответстват на неговото съдържание. Калин Калпакчиев и Соня Найденова предложиха съветът да изрази отрицателно становище по текстовете, свързани с ограниченото финансиране на съсловни организации. Калпакчиев отбеляза, че вносителите явно бързат с проекта и приемането му преди края на мандата на този съвет, което вероятно означава, че има скрити мотиви. Соня Найденова добави, че в мотивите на депутатите за ограничаването на чуждо финансиране за съсловните организации се говори за стремеж за повишаване на независимостта на магистратите. Тя отбеляза, че ако това са истинските мотиви, защо подобно предложение, не е предвидено и за всички останали органи на съдебната власт. И даде пример със самия ВСС, който е работил по проекти на Норвежкия механизъм и на други държави,", "date": "2017.07.20", "title": "Заради провален кворум съдебният съвет няма да има становище по съдебния закон"}
{"url": "http://www.dnevnik.bg/sport/2017/07/20/3010503_levski_se_pritesni_ot_provokacii_prizova_fenovete_za/", "text": "\"Левски\" призова привържениците си, които ще са до стадиона, да спазват доброто поведение по време на мача с \"Хайдук\". Сините са притеснени от евентуални провокации. Двубоят от втория предварителен кръг от Лига Европа ще се играе пред празни трибуни заради наказанието на българския отбор. От клуба  поставиха видеостена до стадиона , пред която фенове ще се съберат, за да гледат мача. \"Искаме отново настоятелно да помолим всички, смятащи да наблюдават мача пред сектор А, да не носят тениски, знамена или други артикули със забранени символи, да не палят пиротехнически изделия и да не скандират расистки песни. Напомняме, че \"Левски\" е под тежък мониторинг и евентуални противопоказни действия от страна на привържениците ще изхвърлят отбора за две години от европейските клубни турнири\", се казва в обръщението на клуба. От \"Левски\" посочват, че са наясно \"с множеството зложелатели и множеството провокации, които текат през последните дни в социалните мрежи\". \"Фалшиви профили призовават за използване на пиротехника и други забранени от УЕФА прийоми с цел единствено да се навреди на клуба. Тези профили се представят за левскари, но нямат нищо общо със синята идея и който и да било от вас.\" През нощта привърженици на клуба опитаха да смутят футболистите на \"Хайдук\". Те пуснаха продължителна заря на метри от хотела, в който е настанен хърватският отбор в София. Напрежението около дуела в Лига Европа започна още преди първия мач, когато  имаше сблъсъци между фенове на двата отбора . \"Левски\" загуби с 0:1 преди седмица. Тази вечер двубоят е от 20.00 часа на \"Георги Аспарухов\".", "date": "2017.07.20", "title": "\"Левски\" се притесни от провокации, призова феновете за европейско поведение"}
{"url": "http://www.dnevnik.bg/video/2017/07/20/3010518_video_drugite_novini/", "text": "Акцентите от днешната емисия: Окончателно - таванът за разплащане в брой остава 10 000 лв Зелената зона в София се разраства от 1 октомври Египетски археолози откриха гробница на съпругата на Тутанкамон Конкурс за любовна лирика \"Горчиво вино\" На кино пред блока от 24 юли \"Деспасито\" стана най-стримваният хит и се сдоби със забрана", "date": "2017.07.20", "title": "Видео: Другите новини"}
{"url": "http://www.dnevnik.bg/sviat/2017/07/20/3010516_obshta_24-chasova_stachka_sreshtu_maduro_zapochna_vuv/", "text": "Обща 24-часова стачка започна днес във Венецуела по призива на опозицията. По цялата страна магазините са затворени, а улиците са пусти и барикадирани. \"Няма движение, всичко е затворено. Трябва да направим всичко възможно да се отървем от този тиранин\", казва пред \"Ройтерс\" 17-годишният Мигел Лопес. Частни танспортни компании са се включили в стачката, студенти, активисти и местни жители са изнесли боклуци и мебели, за да преградят улиците на Каракас. Семействата държат децата си затворени у дома. Чрез стачката опозицията, която има мнозинство в парламента, иска да упражни натиск върху Социалистическата партия на  Николас Мадуро  да се откаже от плановете за Конституционно събрание, което да внесе промени в основния закон на страната. Изборите за това събрание са насрочени за 30 юли, но на  референдум, организиран от опозицията  миналата неделя, мнозинството от венецуелците се обявиха против тези планове на правителството. Опозицията настоява също за предсрочни президентски избори. Продължаващите няколко месеца протести вече доведоха до смъртта на около сто души, хиляди са ранени. Държавните институции и компании планират да останат отворени. \"Стачкувам в сърцето си, защото ако не идем на работа, ще ни уволнят\", казва 51-годишен инженер, която работи в металургичния комбинат Sidor. Не се очаква да има проблеми в петролната компания PDVSA, на която се дължат 95% от приходите от износ на страната.", "date": "2017.07.20", "title": "Обща 24-часова стачка срещу Мадуро започна във Венецуела"}
{"url": "http://www.dnevnik.bg/politika/2017/07/20/3010587_bulgariia_triabva_da_ima_edinna_vunshna_politika_kaza/", "text": "България трябва да говори с един глас и да има една външна политика, заяви президентът Румен Радев пред българските дипломати по време на традиционната годишна среща на посланиците на Република България. Държавният глава призова за преодоляване на нормативния вакуум при постигането на консенсус и изработването на общи национални позиции. \"Трябва заедно, с водещата роля на Министерството на външните работи и вашата експертиза, да разработим ефективни процедури как тази политика да се изработва и споделя между Министерския съвет, Народното събрание и президентската институция\", заяви Радев, цитиран от администрацията на държавния глава. \"Утвърждаването на положителния образ на страната ни по света изисква общи усилия от всички институции и ще работя активно с българското правителство в тази насока\", заяви още президентът. По думите му българската външна политика следва да се ръководи и от принципите на предсказуемостта и надеждността. \"Един не дотам сполучлив пример е придобиването на прословутите изтребители. България за първи път разработи цялостен и всеобхватен документ, в съответствие с всички изисквания и международните процедури за такива проекти. И България и държавите, към които беше изпратено запитването, поеха обвързващ ангажимент. Беше ни изпратена секретна информация, която да можем да сравним. От нас обаче се изискваше да спазваме графика, който сме приели и да ги уведомим за своето решение. Когато не ги уведомяваме и спираме този процес, без да даваме никакви тълкувания и без да казваме изобщо какво следва оттук-нататък, ние не подаваме най-добрия сигнал\", заяви президентът. Той добави, че партньорите си правят изводи за надеждността, предсказуемостта и почтеността на страната. Радев посочи засилването на борбата с корупцията като изключително важно за подобряването на имиджа на България и за привличането на повече инвеститори. Той даде пример с Румъния и Италия като държави, които в последните години са положили значителни усилия и са постигнали реални успехи в ефективното преустановяване на корупционни практики. Президентът коментира поемането на председателството на Съвета на ЕС от България на 1 януари 2018 г. Според него са зададени амбициозни, ясни и добре структурирани приоритети за председателството. \"Трябва да покажем, че България може да бъде лидер и да управлява процесите в ЕС, тогава ще дойдат ползите – на по-късен етап, когато отношението към България бъде друго\", смята той. Пред българските дипломати той изрази желанието на страната за ускоряване на процеса на европейска интеграция на страните от Западните Балкани и задълбочаване на партньорството на България със САЩ, за преодоляване на напрежението в отношенията между ЕС и САЩ с Русия, както и за активизиране на отношенията с постигащите бързо икономическо развитие държави от Азиатско-тихоокеанския регион, Латинска Америка и Близкия Изток.", "date": "2017.07.20", "title": "България трябва да има единна външна политика, каза президентът Радев пред посланиците"}
{"url": "http://www.dnevnik.bg/bulgaria/2017/07/20/3010590_proverki_sa_ustanovili_narusheniia_v_rabotata_na/", "text": "Одитори от Министерството на правосъдието и държавната финансова инспекция са установили злоупотреби и пропуски в работата на Агенцията по вписванията, съобщи пред БНТ новият директор на агенцията Зорница Даскалова. Даскалова, която оглави агенцията в края на май , заяви, че агенцията не работи добре и това е усещането и на гражданите. Пет проверки от различни институции са установили изтичащи договори за услуги в регистрите и администрацията и неизпълнена програма за обявяване на обществени поръчки. \"Много функционално са объркани, ангажиментите, длъжностите, задълженията. Съществуват много дирекции с отдели вътре и не е ясно точно, кой, какво трябва да изпълни\", каза директорът на Агенцията по вписванията. Проверяващите са дали указания да се променят дейностите и организацията на работа в институцията. Предстои да бъде изработен нов устройствен правилник, като се обсъжда и възможността да се създаде единна входна точка за подаване на документи. \"Това се цели, но то реално не е толкова просто като изпълнение, защото има документи, които не съществуват в електронен формат\", обясни Даскалова. Тя посочи като свой основен приоритет намаляването на административната тежест за гражданите.", "date": "2017.07.20", "title": "Проверки са установили нарушения в работата на Агенцията по вписванията"}
{"url": "http://www.dnevnik.bg/gradska_sreda/2017/07/20/3010564_na_fona_na_opaseniia_za_okolnata_sreda_sofiia_shte/", "text": "Столичният общински съвет ще търси европейско финансиране,  за да направи инсталация за изгарянето на отпадъци - инсинератор, в ТЕЦ София . Това ще стане чрез кредит в размер на поне 198 млн. евро от Европейската инвестиционна банка (ЕИБ) и през оперативната програма \"Околна среда\". Това реши общинският съвет на заседание днес, в отсъствието на кмета Йорданка Фандъкова, която ще подпише договора за кредит. По проект в инсталацията ще се изгаря преработеният в завода за битови отпадъци в Горни Богров боклук. Чрез процеса ще се произвежда електричество за 30 хил. домакинства, но също така ще се отделят и  фини прахови частици, които са основният замърсител на въздуха в столицата . Вносители на предложението са зам.-кметът по екологията Йоана Христова и общинските съветници Николай Стойнев (ГЕРБ) и Радослав Абрашев (Реформаторски блок).  Дискусията по темата продължи близо час, като председателят на общинския съвет Елен Герджиков (ГЕРБ) помоли тя да не се превръща в заседание на комисията по екология. Той критикува и общинските съветници, които изказаха съмнения за проекта, с думите, че му звучат еднакво. Може и да изчакаме Преди началото на заседанието общинският съветник Иван Велков (Зелените) предложи точката да отпадне от дневния ред. То обаче не се прие, от една страна защото групата на ГЕРБ гласува \"Против\", а от друга, защото 13 от съветниците от други политически групи се въздържаха. По време на дискусията Иван Велков посочи, че този проект би могъл да бъде преразгледан наесен, защото срокът за кандидатстване по програмата \"Околна среда\" е до второто тримесечие на 2018 г. Лорита Радева (ГЕРБ) отговори, че ако се забави приемането на предложението има опасност Столичната община да изпусне срока за кандидатстване за финансирането по оперативната програма. По-важно от екологията Основните мотиви на съветниците Лорита Радева и Николай Стойнев за приемането на доклада бяха, че общинското дружество \"Топлофикация София\" ще си спести 10% от разходите за газ, а самата инсталация ще реши екологичните проблеми на ТЕЦ София. Двамата посочиха и че технологията е избрана още през 2007 г., като по думите на Радева\"трябва да дадем на града си възможността да завършим и проекта за третиране на отпадъци\". Стойнев отбеляза, че в градовете Копенхаген, Дания, Осло, Норвегия и Малмьо, Швеция съвсем наскоро са изградени инсилератори. \"В някои от тези градове наскоро бяха изградени и инсталации с по-модерна технология\", отговори му Иван Велков. Според Иван Велков избраната технология е остарял и следва да се търси по-модерна. Той изрази и мнение, че не са разгледани всички възможни решения. По думите му проучванията за проекта, според които технологията щади околната среда, са направени от консултант, който \"от години се занимава с точно този метод и е нормално да го предпочита\". Съмнения, че избраната технологията е остаряла, изказаха и Трайчо Трайков, Марта Георгиева, Прошко Прошков, Иво Божков от Реформаторския блок. \"Нека да не затваряме очите си за новите тенденции за наистина екологичните и ефективни методи, алтернативни на изгарянето\", каза Прошков, \"Ако сме завод за автомобили, в момента обсъждаме как ще правим хубави дизелови двигатели, докато светът се зарежда с електрически автомобили.\" Токсични отпадъци вместо рециклиране От неправителствената организация \"За земята\" изпратиха своята позиция до \"Дневник\". В нея се казва, че инсталацията за изгаряне ще произвежда 36 хил. тона пепел годишно. От тях на ден ще се отделят по 22 тона токсични елементи, които ще трябва да бъдат депонирани в Германия, тъй като в България няма изградено депо за опасни отпадъци. В позицията се казва и че бъдещата инсталация ще бъде \"нов постоянен източник на фини и ултрафини прахови частици, диоксини, фурани и други замърсители, във вече замърсения въздух на София\". От \"За земята\" посочват и че словенската столица Любляна, която бе определена за Зелена столица на Европа за 2016 г., се отказала от строежа на инсинератор, като вместо това 60% от боклука на града се събира разделно. Те дават пример и с италианският град Парма, в който 80% от боклука се събира разделно, за да може след това да се рециклира.  \"Общинските съветници, които подкрепиха изгарянето, избягаха от отговорността и възможността да подобрят както разделното събиране и рециклиране, така и качеството на въздуха в София\", се казва още в позицията на организацията.", "date": "2017.07.20", "title": "На фона на опасения за околната среда София ще търси 200 млн. евро, за да гори отпадъци"}
{"url": "http://www.dnevnik.bg/sviat/2017/07/20/3010597_kuveit_naredi_na_iranskiia_poslanik_da_napusne/", "text": "Кувейт нареди на иранския посланик да напусне страната до 48 дни, съобщи иранската информационна агенция, цитирана от БТА. Конфликтът започна със съдебно дело, при което иранци бяха обвинени за връзки с шпионска клетка. \"Под натиска на саудитската интервенционистка политика и неоснователните обвинения за иранска намеса, Кувейт обяви, че иранският посланик Алиреза Енаяти трябва да напусне страната в срок от 48 дни\", съобщи иранската агенция. Според други източници това трябва да стане до 45 дни, отбелязва Ройтерс. Кувейт освен това нареди на още 14 ирански дипломати да напуснат страната, като позволи само на четирима от 19-те служители на посолството да останат. Миналата година в Кувейт 23-ма души - 22 кувейтци и един иранец, бяха признати за виновни по обвинения в шпиониране в полза на Иран и ливанското шиитско движение Хизбула, след като при обиск бе открито скривалище с оръжия и експлозиви, припомня Ройтерс. Един човек бе осъден на смърт, а останалите - на различни срокове затвор. Иран отрече да е замесен по какъвто и да било начин в случая, който доведе до ескалиране на напрежението на религиозна основа в Кувейт. Емирството, където има голямо шиитско малцинство, е с деликатно географско положение между двете големи регионални сили и заклети врагове - шиитски Иран и сунитска Саудитска Арабия. Страната освен това се опитва да посредничи между Катар и негови съседи. Четири страни от региона, включително Саудитска Арабия, обвиниха малкото, но богато и влиятелно емирство, че подкрепя терористични групировки и има връзки с Иран, и му наложиха санкции. Катар отрича обвиненията срещу него.", "date": "2017.07.20", "title": "Кувейт нареди на иранския посланик да напусне"}
{"url": "http://www.dnevnik.bg/sport/2017/07/20/3010598_levski_napusna_liga_evropa_sled_zaguba_ot_haiduk/", "text": "\"Левски\" приключи участието си в евротурнирите. Сините загубиха с 1:2 от \"Хайдук\" (Сплит) в реванша от втория предварителен кръг в Лига Европа. Воденият от Николай Митов отбор напуска надпреварата след две поражения и 1:3 общ резултат. Следващият съперник на хърватите ще е \"Брьондби\". \"Левски\" започна добре с атаки, но постепенно след 20-ата минута \"Хайдук\" пое инициативата. Гостите създадоха куп опасни положения, но добрите прояви на капитана Божидар Митрев и пропуските на нападателите запазиха резултата 0:0. След поредната пропиляна възможност в 69-ата минута сините направиха конраатака и резервата Серджиу Буш вкара, за да изравни общия резултат. Хърватите успяха да направят обрат с голове на Франк Оханджа и Анте Ерцег. Мачът се игра пред празни трибуни заради наказанието на \"Левски\". Привърженици на сините се събраха пред сектор А, където гледаха мача на видеостена и подкрепиха отбора си. Отпадането на \"Левски\" от евротурнирите идва само часове след  подписването с Габриел Обертан . Бившият футболист на \"Манчестър юнайтед\" премина на \"Георги Аспарухов\" с договор за две години. Той е втория звезден трансфер след този на друг футболист, играл във Висшата лига - Жорди Гомес. \"Левски\" тръгна дейно и имаше добри опити в предни позиции, без обаче да застраши вратата на съперника. След 20-ата минута \"Хайдук\" пое контрола и започна да създава положенията си. Два удара от разстояние на Бари Хамза бяха блокирани, а Митрев се справи с изстрел на Йосип Радошевич. Ерцег стреля неточно при положение сам срещу Митрев в 33-ата минута. След това стражът на \"Левски\" отрази опит за добавка на нападателя. Огромен късмет спаси \"Левски\" в 50-ата минута, когато непокритият Ерцег прати топката към вратата, но на голлинията на пътя й застана централният нападател Марко Футач. В средата на полувремето Митов насочи всички усилия в атака, като пусна Буш за партньор на Жуниор Мапуку. В 69-ата Митрев отново спаси удар на играч на съперника, излязъл сам срещу него. В ответната атака Милош Цветкович центрира в наказателното поле и Буш с глава даде преднина на отбора си. \"Хайдук\" изравни в 80-ата чрез Оханджа, след чийто удар топката рикошира в крака на Иван Горанов и прехвърли Митрев. Шест по-късно Ерцег успя да вкара красив гол с техничен удар.", "date": "2017.07.20", "title": "\"Левски\" напусна Лига Европа след загуба от \"Хайдук\""}
{"url": "http://www.dnevnik.bg/v_pamet/2017/07/20/3010601_vokalistut_na_linkin_park_e_otkrit_murtuv/", "text": "Вокалистът на \"Линкин парк\" (Linkin Park) Честър Бенингтън е починал на 41-годишна възраст, съобщи Би Би Си, като цитира прокурора на Лос Анджелис. Асошейтед прес съобщава, че вероятно става дума за самоубийство чрез обесване. Полицейски източник каза пред светския сайт TMZ, че тялото му е открито малко преди 9 ч. местно време. Бенингтън, който е баща на шест деца от два брака, е роден на 20 март 1976 г. Известни са проблемите му с наркотиците в миналото, както и, че е имал тежко детство. На 7-8-годишна възраст той е бил насилван от по-възрастен приятел. Той бе близък приятел на  починалия наскоро Крис Корнел  от \"Саундгардън.\" Създадената през 1996 г. банда \"Линкин парк\" бе култова за цяло поколение тийнейджъри. Групата е продала над 70 млн. копия от албумите си и има две награди \"Грами\".", "date": "2017.07.20", "title": "Вокалистът на \"Линкин парк\" е открит мъртъв"}
{"url": "http://www.dnevnik.bg/sport/2017/07/20/3010603_s_klasna_i_razgromna_pobeda_botev_preodolia_beitar_v/", "text": "\"Ботев\" изигра много силен мач и победи с 4:0 \"Бейтар\", с което се класира за третия предварителен кръг в Лига Европа. Пловдивчани продължават в следващия етап след 5:1 общ резултат. Другата седмица воденият от Николай Киров отбор  ще посрещне \"Маритимо\" в Бургас . Реваншът в Португалия ще е на 3 август. \"Ботев\" постигна ключова цел с вкарването на ранен гол. Пловдивчани поведоха в десетата минута, когато Тодор Неделев центрира от ъглов удар, а централният защитник Пламен Димов засече с глава. Те продължиха да атакуват, но Фернандо Виана направи пропуск. Съставът от Израел заигра по-стабилно след 20-ата минута, но не успяваше да затрудни \"Ботев\". Йоси Бенаюн стреля неточно при едно от добрите положения за \"Бейтар\", а секунди по-късно Виктор Генев блокира удар на Етей Шехтер. Малко след това Крум Стоянов от добра позиция не улучи вратата. \"Канарчетата\" увеличиха преднината си в 32-ата минута. Неделев пусна надясно към капитана Лъчезар Балтанов, който центрира в наказателното поле, а там Виана с красив удар от въздуха вкара. Две минути след началото на второто полувреме \"Ботев\" стигна и до трето попадение. Неделев изпълни фаул от дясно, вратарят сгреши, топката се удари в гредата и отблизо Балтанов я прати във вратата. \"Ботев\" продължи да е по-деен и да създава положения, като удари и греда. В 76-ата минута \"Бейтар\" остана с човек по-малко заради червения картон на Марсел Хайстер. В последните секунди пловдивчани направиха победата си още по-изразителна след красива атака, при която Минев пусна към Омар Косоко, който подаде към Фелипе Бризола и той отбеляза.", "date": "2017.07.20", "title": "С класна и разгромна победа \"Ботев\" преодоля \"Бейтар\" в Лига Европа"}
{"url": "http://www.dnevnik.bg/sviat/2017/07/20/3010575_reitingut_na_tereza_mei_e_rekordno_nisuk/", "text": "Рейтингът на британския премиер Тереза Мей е рекордно нисък, показват резултатите от проучване на социологическата агенция Ипсос МОРИ, публикувано днес във в. \"Лондон ивнинг стандард\". Според допитването едва 34% от британците одобряват работата на министър-председателя, а 59% не са доволни от нея. Рейтингът на Мей е на най-ниското си равнище, откакто тя пое премиерския пост преди година. Допитването показва още, че от работата на цялото правителство са разочаровани 64% от анкетираните, а едва 28 на сто са доволни. Мей стана премиер след вътрешнопартийни избори, до които се стигна заради оставката на Дейвид Камерън. Тя обяви предсрочен вот с надежда да събере национална подкрепа за преговорите за Брекзит. Първоначалните прогнози предвиждаха изборен успех, по-голям от този на Маргарет Тачър, но неуспешната кампания я накара да загуби и малкото си мнозинство в парламента.", "date": "2017.07.20", "title": "Рейтингът на Тереза Мей е рекордно нисък"}
{"url": "http://www.dnevnik.bg/bulgaria/2017/07/20/3010554_karierniiat_bonus_za_chlenovete_na_sudebniia_suvet/", "text": "Според становище на съдиите от Върховния касационен съд (ВКС) предложените промени в Закона в съдебната власт (ЗСВ) са конюнктурно отношение към проблемите на съдебната власт и практически не отговарят на прогласените цели за укрепване на независимостта ѝ. Промените предвиждат ограничаване на финансирането на съсловните организации на магистрати и забрана за работа по проекти на държави, които не са членки на Европейския съюз. В тях е заложен и кариерен бонус за членовете на сегашния състав на Висшия съдебен съвет (ВСС). Измененията бяха приети на  първо четете от депутатите.  Предстои обсъждането им на второ. Становището на върховните съдии е изпратено до председателя на Народното събрание и до правната комисия. В него се настоява за Според върховните съдии привилегиите за членовете на съвета противоречат на заложените принципи в съдебния закон. С възможността след края на мандата си кадровците на Темида да избират органите на съдебната власт, където да правораздават не съответства на заложеното в закона конкурсно начало. Тази привилегия е неприемлива и за записаните вече в закона длъжности в законодателната и изпълнителната власт, които имат това право след края на мандата им. \"Мултиплицирането му не води до повишаване на качеството на правораздаването - напротив, генерира демотивиращи настроения сред магистратите\", аргументират се от ВКС. Още по-неприемливо според магистратите е оповестеното публично намерение за допълване на измененията с възможността кадровците на Темида да бъдат удостоени с по-висока от заеманата преди мандата им длъжност. За това няма разумна обоснова в системен и държавнически контекст, посочват още те. \"Посочените в законопроекта ограничения в правата на магистратите да се сдружават е безсмислена рестрикция, която води до изключването им от демократичния дебат в обществото\", се отбелязва още в становището на върховните съдии. Там се допълва, че другите предложени забрани - за научна и преподавателска дейност на магистратите, ще лиши обществото от изключителната им компетентност за развитие на правото. Така магистратското съсловие в България ще бъде изолирано и от международната юридическа общност.", "date": "2017.07.20", "title": "Кариерният бонус за членовете на съдебния съвет демотивира магистратите, казват върховните съдии"}
{"url": "http://www.dnevnik.bg/video/2017/07/20/3010609_videogaleriia_pet_nezabravimi_parcheta_na_linkin_park/", "text": "Едва ли има тийнейджър, израснал в началото на века, който да не е открил себе си в драматичните текстове на \"Линкин парк\". След изненадващата смърт на вокала на бандата Честър Бенингтън, \"Дневник\" припомня на читателите си пет култови песни на бандата.", "date": "2017.07.20", "title": null}
{"url": "http://www.dnevnik.bg/sviat/2017/07/20/3010577_trump_makron_obicha_da_me_durji_za_ruka/", "text": "Френският президент Еманюел Макрон е \"страхотен тип. Интелигентен, силен. Обича да ме държи за ръка. Хората не осъзнават колко много обича да ме държи за ръка. И това е добре\", казва президентът на САЩ Доналд Тръмп в интервю за в. \"Ню Йорк таймс\". \"Наистина. Добър човек е. Корав човек, но, вижте какво, той трябва да е такъв. Мисля, че ще е страхотен президент на Франция. Но обича да ме държи за ръка\", добавя Тръмп, коментирайки скорошното си  посещение във Франция. Американският президент присъства на военния парад на 14 юли, Деня на Бастилията, в Париж. Тръмп споделя, че за него е било \"доста изненадващо\" да получи тази покана след решението му да напусне  Парижкото споразумение за климата , което бе сключено през 2015 г. от 195 държави. Що се отнася до парада, Тръмп смята, че това е бил \"един от най-хубавите паради\", които е виждал. \"Всъщност трябва да си направим един на булевард \"Пенсилвания\" във Вашингтон, между Конгреса и Белия дом, казва той. Колкото до вечерята на двете президентски двойки в ресторанта на Айфеловата кула, Тръмп заявява, че в подножието на кулата се били събрали \"хиляди и хиляди хора, защото бяха чули, че ще вечеряме там\". По повод посещението му на гробницата на Наполеон Тръмп смята, че \"единственият му проблем е, че не е бил в Русия онази вечер заради извънбрачни дейности и те са измрели от замръзване\", казва Тръмп, имайки предвид участието на френските войници в руската военна кампания. \"Колко пъти Русия е била спасявана от климата? Същото се е случило с Хитлер. Отишли са там и е станало 35 градуса под нулата и това е било краят на тази армия\", заявява Тръмп в интервюто си за в. \"Ню Йорк таймс\".", "date": "2017.07.20", "title": "Тръмп: Макрон обича да ме държи за ръка"}
{"url": "http://www.dnevnik.bg/sport/2017/07/20/3010623_levski_gleda_napred_sled_otpadaneto_ot_liga_evropa/", "text": "\"Левски\" не е играл добре в мача с \"Хайдук\", заяви треньорът Николай Митов. По думите му сега отборът трябва да гледа напред. Сините  допуснаха обрат за 1:2 срещу хърватите в София  и след две загуби отпаднаха от Лига Европа. \"Вкарахме гол, не съумяхме да задържим преднината и да отбележим втори. Казах на момчетата, че това ще бъде дълъг мач, трябва да ги надиграем, да ги излъжем. Но като цяло нe стояхме добре. За съжаление се получи този резултат. Продължаваме напред, концентрираме се в първенството\", каза Митов пред \"Диема спорт\". По думите му важен акцент е това, че съставът е нов. \"Не искам да се оправдавам, но трима футболисти са от 14 дни при нас. Други са с контузии, Вутов го няма. Това е положението. Такава е ситуацията и трябваше да се справим. Не съумяхме да отстраним \"Хайдук\", но гледаме напред.\" Преди сезона заедно със спортния директор Даниел Боримиров  обявиха началото на тригодишен план за изграждане на шампионски отбор . Тогава треньорът посочи, че първите резултати в играта се очакват след Нова година. След това \"Левски\" продължи да работи по селекцията си. Часове преди мача с \"Хайдук\"  договор с отбора подписа игралият в \"Манчестър юнайтед\" Габриел Обертан . Той е 11-ият нов в отбора. \"Има какво да работим, знам къде са ни грешките... Неприятно е за всеки един треньор да не започнеш с пълен състав и по време на подготовка да привличаш нови играчи. Всичко иска време\", каза Митов. Той съжали, че мачът с \"Хайдук\" се е играл пред празни трибуни. \"Ако беше публиката при 1:0, мачът щеше да е съвсем друг. Неприятно е да играеш като на театър, дори по-лошо от тренировка\", добави треньорът. Боримиров каза, че е видял много грешки. Той уточни, че трябва да преспи и да се направят анализи.", "date": "2017.07.20", "title": "\"Левски\" гледа напред след отпадането от Лига Европа, каза Митов"}
{"url": "http://www.dnevnik.bg/zelen/2017/07/20/3010274_kanadskite_vlasti_uduljiha_izvunrednoto_polojenie/", "text": "Заради бушуващи 140 горски пожара, предизвикали евакуацията на около 45 000 души от домовете им, снощи канадските власти в западната провинция Британска Колумбия взеха безпрецедентно решение да продължат с две седмици извънредното положение там. Това съобщава агенция \"Ройтерс\", цитирана от БТА. Премиерът на провинцията Джон Хорган каза, че евакуираните домакинства ще получат по 600 канадски долара (477 щатски долара) от правителството, за да покрият основните си нужди, за всеки 14 дни, през които те не могат да се завърнат у дома. За целта е създаден правителствен фонд от 100 млн. канадски долара. На 7 юли канадската провинция обяви извънредно положение за първи път от 2003 г. Бурни ветрове разгоряха пожарите, причинени от светкавици и човешка намеса, в обхванатите от суша централни и южни райони на Британска Колумбия. Пожарите вече наложиха затварянето на редица мини и на дърводобивните операции. Пострадаха много домове и електропреносните мрежи. В битките с огъня участват хиляди пожарникари, включително и пристигнали от чужбина, както и канадски военни самолети. Общата площ на изгорялата земя от началото на сезона на горските пожари възлиза на 353 000 хектара. Щетите за провинцията до момента се изчисляват на над 105 млн. канадски долара. Разраства се и горящият от 4 дни голям горски пожар в западния американски щат Калифорния. Той обхваща обширни планински и предпланински хълмисти райони западно от Йосемитския национален парк на САЩ. Пламъците бушуват на 35 км от границите на националния парк. Хиляди хора са принудени да бягат от огнената стихия. Площта на пожара вече нарасна от 100 на 180 квадратни километра. Наложи се затварянето на един от главните туристически пътища към парка, който е силно посещаван през летния период. Над обширен район е надвиснал гъст облак от задушлив дим, което затруднява хората с дихателни проблеми.", "date": "2017.07.20", "title": "Канадските власти удължиха извънредното положение заради бушуващи 140 пожара"}
{"url": "http://www.dnevnik.bg/razvlechenie/2017/07/20/3010268_oshte_dve_knigi_obogatiavat_sveta_na_hari_potur/", "text": "Две нови книги, посветени на магическия свят на Хари Потър, ще бъдат публикувани за изложба, посветена на 20-годишнината от началото на книжната поредица, предаде БТА. Изложбата \"История на магията\" ще бъде открита от октомври до февруари в Британската библиотека, съобщиха издателите на поредицата от \"Блумсбъри\". Тя ще бъде придружена от едноименна книга-каталог на изложбата с непубликувани досега ръкописи и скици на авторката Дж. К. Роулинг, включително публикувана и програмата на училището за магии Хогуъртс. Книгите не са написани от Дж. К. Роулинг, но ще включват рисунки на илюстратора на Хари Потър Джим Кей. На 26 юни се навършиха 20 г. от излизането на първата книга от превърналата се във феномен поредица, \"Хари Потър и Философския камък\".", "date": "2017.07.20", "title": "Още две книги обогатяват света на Хари Потър"}
{"url": "http://www.dnevnik.bg/bulgaria/2017/07/20/3010209_muj_prostrelia_britanec_velosipedist_prechel_na_putia/", "text": "Британски велосипедист е прострелян в крака от българин, на когото пречел на пътя. Инцидентът е станал тази сутрин на пътя Слънчев бряг – Оризаре, съобщи МВР. Конфликтът между 54-годишния жител на Оризаре Н. Г. и двамата велосипедисти - британски граждани, станал на 2 км от селото около 9.30 ч. Велосипедистите карали в средата на платното, а водачът на \"Фолксваген голф 3\", се опитал да им направи забележка, че създават рискова пътна ситуация. Разменените между тях реплики и спречкване прераснали в сбиване, по време на което българинът успял да отиде до автомобила си, да вземе законно притежавания си пистолет \"Макаров\" и да произведе два изстрела във въздуха и един в крака на единия от велосипедистите, описва случката МВР. След инцидента българинът напуснал местопроизшествието, отишъл в дома си в Оризаре и оттам се обадил в Районното управление в Несебър и съобщил за случилото се. По-късно е задържан дома си, като междувременно получил сърдечни проблеми и е откаран в медицинско заведение от полицейски екип.", "date": "2017.07.20", "title": "Мъж простреля британец велосипедист, пречел на пътя"}
