{"url": "https://www.24chasa.bg/novini/article/7465322", "text": "20 000 допълнителни карти за пътуване ще помогнат на 18-годишните да опознаят Европа. Новата кампания на Европейската комисия “Опознай ЕС” ще даде възможност на пълнолетните граждани на Европа да разгледат континента между 1 август и 31 януари 2020 г. Кандидатите трябва да са родени между 2 юли 2000 г. (включително) и 1 юли 2001 г. (включително) и да бъдат готови да пътуват между 1 август 2019 г. и 31 януари 2020 г. за максимум 30 дни. Заинтересованите младежи ще трябва да кандидатстват през Европейския младежки портал. Кандидатурите ще бъдат разгледани от специална комисия, която ще избере победителите. Кандидатите ще бъдат уведомени за резултатите от подбора през юни 2019 г. Одобрените ще могат да пътуват самостоятелно или в група от най-много петима души. По правило пътуванията са с влак. С цел да се гарантира широк достъп до целия континент участниците могат да използват алтернативни видове транспорт. Кампанията се прави за втори път, очаква се до края на настоящата година да бъде обявен стартът на следващото издание. Комисията постави нейното начало през юни 2018 г. с първоначален бюджет в размер на 12 милиона евро, за 2019 г. са заделени 16 млн. евро. Досега чрез DiscoverEU около 30 хил. младежи са пътували из Европа.", "date": "2019.05.21", "title": "Дават на 18-годишни 20 000 безплатни карти за влак, за да опознаят Европа"}
{"url": "https://www.24chasa.bg/novini/article/7465279", "text": "Алкохолът в София в изборния ден и в деня за размисъл ще бъде разрешен заради съвпадението на вота с абитуриентските балове. Това става ясно от заповедта, издадена от Столичната община. Продажбата, сервирането и употребата на алкохол се забранява само в изборните помещения и непосредствено прилежащите до тях територии. Забраната важи за 25 и 26 май. На останалите места в столицата, както и с оглед провеждането на абитуриентски балове, семейни и обредни ритуали като сватби, кръщенета и тъжни обреди, продажбата, сервирането и консумацията на алкохол е разрешена. Подобно е положението и в много от останалите градове в страната. В Пловдив всички районни кметове са издали заповеди за пълна забрана на продажбата и консумацията на алкохол в неделя до 20 ч. В изборния ден Столичната община осигурява транспорт за избиратели с увредено зрение или със затруднения в придвижването. Това става с предварителна заявка на телефони: 02 904 1351 и 0800 20 720. Заявки могат да се правят от 7 до 20,30 ч, а в самия изборен ден - от 7 до 19,30 ч. В столицата ще бъдат разкрити и десет подвижни избирателни секции за хората, които нямат възможност да стигнат до избирателните помещения. След приключване на изборния ден секционните комисии ще носят книжата в залите “Арена Армеец” и “Универсиада”. В първата са 23 и 24 РИК, а във втората - 25 РИК. Затова в неделя движението около двете зали ще е ограничено, напомнят от общината. Заради съвпадението на евровота с абитуриентските балове в София няма да се забранява изцяло консумацията на алкохол в деня за размисъл и в самия изборен ден.", "date": "2019.05.21", "title": "Няма да забраняват алкохола на изборите в София заради баловете"}
{"url": "https://www.24chasa.bg/novini/article/7465513", "text": "Приблизително 300 000 е броят на хората, които приемат наркотици в България. От тях над 120 000 души употребяват синтетична дрога, като броят им непрекъснато се увеличава. Това съобщиха пред   Желяз Андреев, който е създател на терапевтична общност „Ново начало”, и Илко Бояджиев, бивш наркозависим. Употребяващите дрога посягат към първата си доза обикновено, когато са на възраст между 14 и 17 години. Илко Бояджиев разказа личната си история с битката с наркотиците, като обясни че е започнал с марихуана на 14 години, но много скоро след това е посегнал към други видове дрога. По думите му в момента е възможно всеки да си направи евтино наркотици в домашни условия с вещества, закупени от аптека и с инструкции, които свободно се разпространяват в интернет. Бояджиев разказа, че първите 5 до 8 месеца са били най-трудни по време на лечението му. Желяз Андреев обясни, че между 40 и 60% от хората, преминали през адекватно лечение, никога повече през живота си не посягат към дрогата.", "date": "2019.05.21", "title": "Желяз Андреев: Приблизително 300 000 души приемат наркотици в България"}
{"url": "https://www.24chasa.bg/novini/article/7465290", "text": "Колко често се случва да искате да включите чистачките, а вместо това да дадете мигач или обратно? А да карате през нощта на къси светлини със същата скорост, с която бихте карали на дълги? С отговори за тези и за много други интересни ситуации всеки шофьор може да помогне за справяне с войната по пътищата, като участва във второто издание на SDIndex (Индекс за безопасно шофиране), което стартира официално във вторник. Това е най-мащабното онлайн проучване за поведението на шофьорите в България, подкрепено от МВР, Министерството на транспорта, Държавната агенция за безопасност на движението по пътищата, Министерството на образованието и Дружеството на психолозите. Само за часове над 2500 души попълниха теста на адрес  , съобщи управляващият съдружник в SDI Брокърс Ясен Христов. Над 46 хил. души участваха в проекта през 2018 г., а данните от изследването са представителни на национално ниво. Амбицията на организаторите е през 2019 г. участниците да са още повече, а докладът, който ще е готов през октомври, да помогне на институциите за подобряване на пътната безопасност. Тази година освен шофьорите на леки коли ще могат да участват и водачите на камиони и автобуси. “Докладът на SDIindex от 2018 г. се използва в материалите за подготовка на изпитващите за шофьорски книжки. Благодарение на изследването вече открито говорим за агресори на пътя”, каза зам.-министъртът на транспорта Ангел Попов. На откриването на инициативата той предложи старт на кампания “Не си мълчи” за стимулиране на всички участници в пътното движение да съобщават за нередности, както се прави в много европейски държави. Председателят на агенция за пътна безопасност Малина Крумова прие предизвикателството. “Тази година преминаваме изцяло към онлайн запитване. Тестът ще бъде отворен през цялата година. Когато човек е сам пред компютъра, е по-честен, отколкото ако някой го пита на живо”, каза Яна Спасова от агенция “Експлика”, която е ангажирана с проекта. Индексът за безопасно шофиране през 2018 г. е 89,6, показва анализът на данните от първото издание на инициативата. Това означава, че българските шофьори определят себе си като нискорискови и дисциплинирани, но критикуват останалите, че не са като тях. “Представителите на институциите сме тук, но това не е достатъчно. Трябва да участват и хората, които са на пътя”, призова за масово включване и честни отговори в анкетата инспектор Мария Ботева от Пътна полиция. “Поздравявам екипа на проекта, защото става дума за човека зад волана и грешките, които искаме да наказваме с глоби. Така решаваме 30% от проблема. А много от грешките на шофьорите са заради незнание и неумение, което не можеш да компенсираш с глоби. Ние познаваме повече качествата на автомобилите си, отколкото собствените си способности за концентрация и възможност за реакция в дадени ситуации”, каза секретарят на Комисията по пътна безопасност инж. Алекси Кесяков. Началникът на Пътна полиция комисар Росен Рапчев дойде лично, за да подкрепи инициативата. Една от целите на индекса за безопасно шофиране е човешките грешки да бъдат измерени и разбрани, за да се управляват и минимизират.", "date": "2019.05.21", "title": "Познай колко опасен шофьор си!"}
{"url": "https://www.24chasa.bg/novini/article/7465517", "text": "Холандският държавен министър за правосъдието и здравеопазването Марк Харберс обяви, че подава оставка след остри критики за омаловажени статистики и пропуснати данни в доклад за престъпността сред кандидатите за убежище, предадоха Асошиейтед прес и Франс прес. Министерството бе критикувано, че в доклада, който бе предоставен на парламента, леки нарушения като кражби от сергии се описват съвсем конкретно, докато тежки престъпления като сексуални нападения и убийства се вкарват в категория \"други\", предаде БТА. Много депутати повдигнаха въпроса дали пропуските в статистиките са неволна грешка или целенасочено решение. Депутатът и лидер на антиимигрантската Партия на свободата Герт Вилдерс обвини министерството, че \"замита под килима\" твърдения за тежки престъпления, извършени от хилядите кандидати за убежище в Холандия. Харберс, който отговаряше за миграцията и даването на убежище, подаде оставка днес и заяви, че поема политическата отговорност за грешната преценка на министерството си. Той същевременно увери, че пропускането на по-конкретни данни за тежки престъпления е \"напълно неволно\", съобщиха местни медии. Вилдерс заяви, че оставката на Харберс е \"единственият правилен изход\". Тя идва броени дни преди изборите за Европейски парламент, които в Холандия ще се произведат в четвъртък. Очаква се на тях холандските популисти да получат нараснала подкрепа според допитванията.", "date": "2019.05.21", "title": "Холандски министър подаде оставка след остри критики"}
{"url": "https://www.24chasa.bg/novini/article/7465519", "text": "Украйна може да подложи на референдум евентуално договорено с Русия мирно споразумение, съобщи началникът на администрацията на президента Зеленски Андрий Богдан, цитиран от Ройтерс и ТАСС. Украински войски воюват с подкрепяни от Русия сепаратисти в Източна Украйна в конфликт, който от 2014 г. е взел 13 000 жертви, предава БТА. Украйна освен това иска Русия да й върне Кримския полуостров, който Москва анексира същата година, отбелязва Ройтерс. \"По въпроса за сключване на мирни споразумения с Русия обмисляме организиране на всенароден референдум\", заяви Богдан.", "date": "2019.05.21", "title": "Украйна може да организира референдум по евентуално мирно споразумение с Русия"}
{"url": "https://www.24chasa.bg/novini/article/7465522", "text": "Силно торнадо премина близо до полския град Люблин и разруши 120 сгради. Един човек е ранен, според местни медии, цитирани от РИА Новости. Вятърът е прекъснал електропроводи и е изкоренил дървета. Сериозни щети са нанесени на 42 жилищни сгради. Някои къщи са останали без покриви, предава Би Ти Ви. Според местните жители торнадото е продължило само няколко секунди. В община Войчех вече е създаден авариен щаб.  В момента жителите се нуждаят от материали за фиксиране на покриви и от питейна вода, тъй като в засегнатите места няма електричество, а водоснабдяването не работи. 100 военнослужещи от войските на териториалните сили за отбрана бяха изпратени място за подпомагане на жителите.", "date": "2019.05.21", "title": "Силно торнадо разруши над 120 сгради в Полша (Видео, снимки)"}
{"url": "https://www.24chasa.bg/novini/article/7465403", "text": "Ирак ще изпрати делегации в САЩ и Иран, за да помогне за потушаване на напрежението между двете страни, каза в Багдад днес премиерът Адел Абдел Махди, цитиран от Асошиейтед прес. Той добави, че Ирак е неутрален в този конфликт. Махди, чиято страна има близки отношения както с Иран, така и със САЩ, каза, че ирански и американски официални лица са информирали Ирак, че не \"нямат желание да воюват\", предава БТА. Миналата седмица САЩ наредиха евакуацията на почти целия си дипломатически персонал от Ирак заради неназовани заплахи от Иран и заради нарастващото напрежение в региона. Белият дом изпрати военни кораби и бомбардировачи в региона за отблъскване на предполагаеми ирански заплахи. Изявленията на иракския премиер идват два дни след като реактивен снаряд от ракетна установка за залпов огън улучи силно укрепената Зелена зона в центъра на Багдад недалече от посолството на САЩ. Никой не пострада. Силни местни шиитски групировки, подкрепяни от Иран, се разграничиха от този обстрел, като посочиха, че Ирак не трябва да се въвлича в регионален конфликт. Премиерът Махди каза, че Ирак \"играе роля за успокояване на обстановката, но това не е посредничество\". Утре той заминава за Кувейт, за да обсъжда регионални проблеми. \"Ирак само разнася послания (между САЩ и Иран). Посредничество е силна дума. Това, което се опитваме да постигнем, е да бъде разредено кризисното напрежение\", каза той пред репортери в Багдад по време на редовната си седмична пресконференция, без да посочи подробности за делегациите, които ще бъдат изпратени. \"Ирак няма избор в тази криза. Ние не подкрепяме едната страна срещу другата\", подчерта Махди. Ройтерс обръща внимание също така на изненадващата светкавична визита на американския държавен секретар Майк Помпейо в Багдад на 8 май, заради което той отложи посещение в Германия. Махди бе попитан дали Ирак взема някакви мерки в случай на затваряне на Ормузкия проток - единствения вход и изход на Персийския залив, откъдето минава повечето от иракския износ на петрол. \"Ние работим над алтернативи, но те не са краткосрочни алтернативи. Те са дългосрочни\", отвърна иракският премиер. После добави, че \"ние сме складирали и гориво за кризата\" на местния пазар, ако нещо се случи.", "date": "2019.05.21", "title": "Ирак праща делегати в САЩ и Иран, за да потуши напрежението между тях"}
{"url": "https://www.24chasa.bg/novini/article/7465419", "text": "Брат и сестра остават на улицата, след като с изненада научават, че родният им дом в столичния квартал \"Лозенец\" е преподаден няколко пъти от непознати. На финала багер влиза в имота им и разрушава къщата. Двамата дори не успяват да изнесат вещите си, предава  . „Все едно ти се срива целият досегашен живот и го виждаш – ето така. За нас това е жив организъм, който пред очите ни е убит”, разказват Попови. Двамата твърдят, че всичко започнало с фалшифициране на техните подписи преди 8 години. Тогава в наследствената им къща идват мъж и жена, които се представят за служители от общината, извършващи актуализация на имота. Показали папки със скици и квадратура. Поискали Кръстьо и Антоанета да се подпишат, че данните отговарят на истината. Те го направили. Според тях след това подписите им са откраднати и нанесени неправомерно върху предварителен договор за покупко-продажба на имота. Според документа от 2011 г. Попови продават имота от 336 квадратни метра срещу 180 хиляди лева. Получили парите в брой. „Това е напълно фалшив документ, ние дори не познаваме тези, тази купувачка не сме я виждали, никакви пари не съм ѝ давал, защото никога не сме продавали тази къща. Нито сме я продавали, нито сме имали намерението да я продаваме. Просто тя е била харесана от някого”, казват още братът и сестрата. Криминалистът Сашо Атанасов смята, че е възможно двамата да са се подписали върху празен лист без да подозират. Следват 7 години съдебни битки. През 2018 г. Попови губят делото за имота. Новият собственик е жената, която твърди, че им дала 180 хиляди лева. След финала на съдебната сага започват препродажби на имота. А след като къщата на Попови беше съборена, имотът вече е заграден и под охрана. Бригадирът на обекта разказва, че теренът се готви за строителство. „Предполагам жилищна сграда, какво може да се строи в този район”, коментира наблюдаващият инженер на обекта Йордан Стоянов. Междувременно е образувано досъдебно производство за измама срещу неизвестен извършител. От районната прокуратура казаха, че към момента няма привлечен обвиняем. Междувременно Антоанета и Кръстьо остават на улицата. „Ние се чувстваме измамени от мафията, освен това се чувстваме предадени от съда, от прокуратурата и от полицията”, казва Антоанета. Според брат ѝ – Кръстьо, това е едно от най-страшните неща, които са им се случвали.", "date": "2019.05.21", "title": "Брат и сестра от столицата останаха на улицата: Жертви сме на имотна измама"}
{"url": "https://www.24chasa.bg/novini/article/7465285", "text": "49 334 ученици се явиха на задължителната матура по български език и литература вчера. Анулираните писмени работи са 11. Това съобщиха от МОН. От над 11 милиона комбинации бяха генерирани въпросите за изпитния вариант и тема №13 за 41-и въпрос за изпита. Абитуриентите писаха за “Реалност и измислица” по разказа на Елин Пелин “Косачи”. Избираха между 2 жанра - интерпретативно съчинение и есе. “Едва ли има по-достъпен, разбираем, популярен и по-български автор от Елин Пелин. Перфектен избор на текст”, коментираха преподаватели по литература. Доволни от това какво се е паднало бяха и повечето абитуриенти. Масово бяха избрали да пишат есе. “Човекът и Вярата” по Вапцаровото стихотворение “Вяра” беше темата на зрелостния изпит миналата година. Тогава младежите я определиха като “доста тегава”. Втората задължителна матура по предмет по избор е утре. За изпита са се записали 41 716 ученици. На какво да се явят, избраха от възможни 13 предмета. Английският език тази година изпревари биологията по брой желания на абитуриентите. Като цяло обаче отново четирите предмета - английски, биология, география и философски цикъл, остават сред най-предпочитаните за втория изпит. Най-малък брой подадени заявления има за матурата по италиански език.", "date": "2019.05.21", "title": "49 334 държаха матура, 11 се опитаха да преписват (Обзор)"}
{"url": "https://www.24chasa.bg/novini/article/7465434", "text": "Британската министър-председателка Тереза Мей обяви днес серия от компромиси, в това число възможност за организиране на втори референдум и временно оставане в митнически съюз с ЕС, в опит да събере подкрепа в парламента за плана си за Брекзит, съобщи Франс прес. Това е \"последна възможност да се намери начин\" да се отговори на вота на британците, 52 процента от които гласуваха страната им да излезе от ЕС, добави пред журналисти Мей, предава БТА. Депутатите отхвърлиха три пъти споразумението за Брекзит, сключено през ноември от министър-председателката и Брюксел, което я принуди два пъти да отложи датата за напускането на ЕС. Това принуди правителството да организира и избори за Европейски парламент, които ще се състоят в четвъртък, тъй като първоначалният план бе страната да напусне блока на 29 март, но сега Брекзитът е насрочен най-късно за 31 октомври. Ако депутатите одобрят законопроекта, който ще им бъде представен в началото на юни, Мей планира да организира парламентарно гласуване за произвеждането на втори референдум за Брекзит, както и за временно оставане на Обединеното кралство в митнически съюз с ЕС. Консервативната лидерка заяви, че правата на работниците и защитата на околната среда ще бъдат гарантирани, за каквото настояваше лейбъристката опозиция. Ако депутатите гласуват за организиране на втори референдум, той ще се състои преди споразумението за излизане от ЕС да бъде ратифицирано, уточни Мей. Ако одобрят законопроекта и отхвърлят идеята за втори референдум, Обединеното кралство може да напусне ЕС в края на юли. Мей направи това изявление четири дни след провала на преговорите с лейбъристите с Мей за намиране на изход от задънената улица с Брекзит. Лидерът на Лейбъристката партия Джереми Корбин обаче каза, че неговата формация няма да подкрепи плана на Мей. \"Не можем да подкрепим този законопроект, тъй като той на практика е преработка на това, което сме обсъждали преди\", каза Корбин пред медии, предаде Ройтерс.", "date": "2019.05.21", "title": "Тереза Мей - готова да предложи втори референдум за Брекзит"}
{"url": "https://www.24chasa.bg/novini/article/7465466", "text": "Днес на филмовия фестивал в Кан, европейски режисьори представиха манифест, в който се подчертава значението на гласуването на предстоящите европейски избори. Той е подписан от 500 личности от света на киното, сред които Селин Сиама, Вим Вендерс, Мигел Гомеш, Люк и Жан-Пиер Дарден, Валерия Голино, Жак Одиар, Сузане Биер, Павел Павликовски, Джули Бертучели, Коста-Гаврас, Жули Делпи, Стивън Фриърс и много други, съобщиха от пресцентъра на Европейския парламент. Сред подписалите манифеста са известните лица на българското кино: режисьорите Зорница Попганчева, Стефан Командарев, Светослав Драганов, Константин Боянов, Петър Вълчанов, Петър Попзлатев и Илиян Метев. Инициативата за манифеста е на Гилдията на френските филмови режисьори (SRF), Селекция „петнайсетте (филма) на режисьорите“ (Directors' Fortnight), Европейската филмова академия (EFA), Федерацията на европейските филмови режисьори (FERA) и Асоциацията на аудиовизуалните автори (SAA).", "date": "2019.05.21", "title": "Режисьори и актьори в Кан призоваха да се гласува на евроизборите"}
{"url": "https://www.24chasa.bg/novini/article/7465326", "text": "Кипър ще активизира сондажите си за газ в изключителната си икономическа зона /ИИЗ/, обяви днес Никозия, предаде АФП, цитирана от БТА. Агенцията припомня, че наскоро Анкара обяви намерението си да осъществява подобни сондажи в този сектор. Дейностите в кипърската ИИЗ продължават. Осем сондажа са предвидени за следващите 24 месеца, заяви пред журналисти кипърският министър на енергетиката Георгиос Лакотрипис. Сондажите би трябвало да започнат до края на 2019 г. или в началото на 2020 г., посочи министърът, без да уточнява за кои сектори на ИИЗ става дума, нито дали евентуални чуждестранни компании ще бъдат включени в тези операции. Турция заяви в началото на май намерението си да извърши сондажи за газ до септември в сектор на Средиземно море, който според Кипър навлиза в границите на неговата ИИЗ. В понеделник ЕС отново призова Турция \"да се въздържа от подобно незаконно действие\" и \"да зачита суверенните права на Кипър\". В началото на май Вашингтон заяви, че е \"дълбоко обезпокоен от намеренията\" на Анкара. През 2011 г. Република Кипър започна сондажи за петрол и газ в шелфа в източната част на Средиземно море въпреки протестите на Турция, която изтъква, че право да се възползват от ресурсите имат и кипърските турци. Анкара настоява за прекъсване на сондажите докато бъде намерено решение на кипърския проблем. Досега кипърските гръцки власти са издали лицензи за проучвания за въглеводороди в изключителната си икономическа зона на няколко чуждестранни компании.", "date": "2019.05.21", "title": "Кипър ще активизира сондажите си за газ\nвъв водите край острова"}
{"url": "https://www.24chasa.bg/novini/article/7465343", "text": "Полският премиер Матеуш Моравецки разгневи еврейската общност, заявявайки, че изплащането на компенсации за собственост, конфискувана по времето на Втората световна война, би представлявало посмъртна победа за Адолф Хитлер, предаде Ройтерс, цитирана от БТА. Управляващата в Полша националистическа партия \"Право и справедливост\" (ПиС) твърди, че през Втората световна война страната е била жертва на инвазия и окупация от страна на нацистка Германия, поради което не бива да бъде натоварвана с финансови задължения за изплащане на компенсации или реституция на евреи. \"Ако се стигне до този момент, до тази ужасна несправедливост, ако жертвата и екзекуторът си разменят местата, това би представлявало нарушение на всички основни принципи на международното право, както и посмъртна победа за Хитлер\", заяви в петък Моравецки. В Полша живееше една от най-големите еврейски общности в света, която беше почти изцяло унищожена от нацистите, създали печално известните лагери на смъртта. Председателят на Световния еврейски конгрес (СЕК) Роналд Лаудер призова Моравецки да вземе думите си обратно, определяйки ги като \"изключително притеснителни\" и \"достойни за порицание\". Световната организация за възстановяване на еврейско имущество също заяви, че ако е предадено правилно, това изявление показва безчувственост към оцелелите от Холокоста и техните семейства. След падането на комунизма през 1989 г. бивши собственици на имоти и техни потомци настояват да бъдат компенсирани за изгубената собственост, но предишни полски правителства нямаха пари или решимост да решат този въпрос, отбелязва Ройтерс. В изявление на СЕК Лаудер заявява, че полските правителства \"упорито отказаха да признаят материалните загуби на полските евреи и на практика се отнасяха към техните домове и друга собственост като към военна плячка\". Полският премиер заяви днес пред медиите, че критиците са извадили коментарите му от контекста. \"Ако прочетат цялото изречение, не биха го критикували\", подчерта на партийно събрание в град Лодз Моравецки, 50-годишен бивш банкер, който в младостта си е участвал в нелегално антикомунистическо движение.", "date": "2019.05.21", "title": "Моравецки разгневи евреите: Изплащането на компенсации е посмъртна победа за Хитлер"}
{"url": "https://www.24chasa.bg/novini/article/7465367", "text": "Иранският президент Хасан Рохани определи правителството на САЩ като \"новаци в политиката с наивни представи\" и заяви, че президентът Доналд Тръмп е отстъпил от заплахите си срещу Техеран, след като негови военни съветници са се обявили против идеята за война с Ислямската република, предаде Ройтерс. В излъчена на живо по държавната телевизия реч Рохани също заяви, че единството на иранската нация е разубедило Тръмп да води война.", "date": "2019.05.21", "title": "Иранският президент: Тръмп отстъпи от заплахите си срещу Техеран"}
{"url": "https://www.24chasa.bg/novini/article/7465254", "text": "“Електроразпределение Север” (в групата на “Енерго-Про Варна”) изгради за 250 000 лв. нова въздушна електропроводна мрежа в селищно образувание Боровец Юг, югоизточно от варненския квартал Аспарухово. Поставени са 183 нови стоманобетонни стълба, а дължината на проводника е 13 000 м. Проектът е изпълнен изцяло с усукани изолирани проводници, които имат отлични технически показатели, надеждни са и са устойчиви на неблагоприятни атмосферни условия. Макар Боровец Юг да се характеризира със сезонна динамика на населението, през последните години се наблюдава ръст на постоянно обитаващи жители в района. Извършената от “ЕРП Север” инвестиция ще даде възможност за присъединяване на нови клиенти на компанията и ще повиши качеството и сигурността на електрозахранване на живеещите в селищното образувание. ", "date": "2019.05.21", "title": "“Енерго-Про” инвестира 250 000 лв. в нова мрежа"}
{"url": "https://www.24chasa.bg/novini/article/7465212", "text": "Турската здравна система е за пример в света, а от услугите на здравеопазването могат да се възползват почти 100 процента от хората, похвали се турският здравен министър Фахретин Коджа, цитиран от Анадолската агенция и БТА. Коджа изтъкна, че Турция осигурява здравна грижа и за близо 4 милиона сирийски бежанци в страната, в момент когато, както той отбеляза, секторът на здравеопазването е зле засегнат в световен мащаб и се сблъсква с проблеми с миграцията. Министърът каза това в Женева покрай 72-ата среща на Световната здравна асамблея, която ще продължи до 28 май. Като почетен гост на събитието е поканена да присъства и турската първа дама Емине Ердоган. Турция изгражда мрежа от болнични комплекси, т.нар. градски болници, които предлагат най-съвременна болнична грижа на пациентите, включително условия за петзвездно настаняване, отбелязва агенцията. Досега са открити девет градски болници в градовете Адана, Мерсин, Ъспарта, Йозгат, Кайсери, Маниса, Елязъг, Ескишехир и Анкара. Още два подобни болнични комплекса предстои да отворят врати през 2019 г. Болницата в Анкара, открита през март, има претенцията да стане най-голямата в Европа, когато заработи в пълен капацитет.", "date": "2019.05.21", "title": "Фахретин Коджа: Турската здравна система е за пример в света"}
{"url": "https://www.24chasa.bg/novini/article/7465169", "text": "Британският премиер Тереза Мей предложи на депутатите да гласуват ново споразумение за Брекзит, за да може страната да излезе от ЕС както британците гласуваха на референдум преди три години, предаде Франс прес, цитирана от БТА. \"Има последна възможност да се намери начин\" да се отговори на вота на британците, добави пред журналисти Мей. Тя също така предложи на депутатите да гласуват по организирането на втори референдум за Брекзит и за временното оставане на Великобритания в митнически съюз с ЕС. Мей уточни, че правителството й ще включи в новия текст на споразумението за Брекзит изискване депутатите да гласуват дали да се организира втори референдум, предаде Ройтерс. \"Разбирам силните настроения в Камарата на представителите по този важен въпрос. Така че депутатите, които искат втори референдум за потвърждаване на споразумението, трябва да разберат, че е нужно споразумение и следователно трябва да се гласува законопроект за излизане от ЕС, за да може това да стане\", каза Мей. Великобритания няма да напусне ЕС, освен ако споразумението за Брекзит получи подкрепата на парламентарно представените политически партии, добави тя. Мей съобщи, че законопроекта за Брекзит, който тя смята да внесе в парламента в началото на юни, ще включва \"значителни промени за защита на икономическата и конституционна цялост на Обединеното кралство\". \"Истината е, че след три опита да се получи парламентарна подкрепа няма да напуснем ЕС, освен ако имаме споразумение, което може да осигури по-широка партийна подкрепа\", заяви британският премиер.                                                                                                                                                                                                                                                                                          ", "date": "2019.05.21", "title": "Тереза Мей предлага ново споразумение за Брекзит"}
{"url": "https://www.24chasa.bg/novini/article/7465217", "text": "Днес от Хималаите се завърна българският алпинист Атанас Скатов. Той изкачи връх Канчен Дзьонга с помощта на кислород, заради влошеното си здраве. В експедицията му е имало още 22-ма души, но трима са загинали. Скатов се надява за около 20 дни да се възстанови. Така ще може да тръгне на следваща експедиция - към Пакистан и осемхилядниците Гашербрум 1 и 2, предаде ", "date": "2019.05.21", "title": "Атанас Скатов се завърна от Хималаите"}
{"url": "https://www.24chasa.bg/novini/article/7465205", "text": "Отворено писмо до премиера Бойко Борисов, обмудсмана Мая Манолова и председателя на КФН Бойко Атанасов, подписано от името на наследниците на загиналите при катастрофата край Своге през август 2018 г., разпали скандал във вторник. При нея загинаха 20 души. В него адвокат на наследниците пише: “Знаете ли, че животът на един човек струва 10 лева? На толкова застрахователна компания “Бул Инс” АД оцени живота на нашите майки, бащи и деца!” Следва обяснение, че след представяне на всички необходими документи за изплащане на обезщетения по полицата “Злополука на пътниците” и след 8-месечно разтакаване “Бул Инс” е превела по 10 лв. на трима от наследниците на загиналите. Комисията по финансов надзор е наложила принудителна административна мярка с указание за плащане на цялата сума. Писмото завършва така: “Ако “Бул Инс” нямат финансовия ресурс да платят за смъртта на 20 души, то ние си задаваме въпроса дали няма да се повтори случаят със ЗК “Олимпик”, но този път със стотици хиляди засегнати българи?” Пред “24 часа” Стоян Проданов - изпълнителен директор на застрахователната компания, бе категоричен, че въпросните 10 лева не са обезщетение, а плащане по административна мярка, ноложена от КФН. Обезщетение не е изплатено, защото липсвала валидна застраховка. “Ние сме постановили отказ, защото следваме строго записаното в Кодекса за застраховането и в наредбата. А отказът ни е, защото документите, които правят една застраховка такава, или не са налице, или са неистински, да не кажа направо фалшиви. Следствието ни е предоставило всичко, с което разполага, и ние сме преценили, че не сме в риск”. Попитан какво визира под неистински документи, Проданов обясни, че няма представен пътен лист, няма уведомяване на “Автомобилна администрация”, списъкът с пътувалите, заверен от кмета, е с разминавания с наистина пътували, ранени и загинали, няма никаква фактура, билет, или какъвто и да е платежен документ или кочан, от които да е видно, че такива са издавани. Застраховка се изплаща при случаен или обществен превоз, заради липсващите или неистинските документи, стигнахме до извода, че това е нещо като споделено пътуване, каза Проданов. Той подчерта, че ако бъде изплатено обезщетението, това ще стане за сметка на други застраховани лица, затова компанията действа отговорно и спазва законовите разпоредби. “Ако съдът постанови да се изплати обезщетение, “Бул Инс” като основен играч на пазара, ще действа по същия отговорен начин, по който е действал досега, изплащайки щети за стотици милиони”, заяви Проданов. И добави, че съчуВства на близките на пострадалите и загиналите при катастрофата, но компанията действа в рамките на закона. “Ние сме шантажирани от едно от лицата, подписали писмото, мисля, че таймингът е прецизно избран - точно преди изборите”, заяви Проданов. Той бе категоричен, че информацията е поднесена манипулативно. “24 часа” потърси фирма “Мобиус-5”, която е собственик на катастрофиралия автобус за коментар дали има валидна застраховка за пътниците.Засега отговор няма. Катастрофата стана преди близо 9 месеца, жертвите бяха 20. Заради нея оставки подадоха трима министри - на регионалното развитие Николай Нанков, на МВР Валентин Радев и на транспорта Ивайло Московски. Прокуратурата повдигна обвинения на шофьора на автобуса Георги Георгиев, на бившите шефове от АПИ Светослав Глосов и Дончо Атанасов, и на 4-ма души от фирмата, извършила ремонта на отсечката край Своге.", "date": "2019.05.21", "title": "Адвокат на загиналите до Своге и \n\"Бул Инс\" в спор за обезщетения"}
{"url": "https://www.24chasa.bg/novini/article/7465237", "text": "Днес на церемония в резиденцията на посланика на Франция в София Негово Превъзходителство г-н Ерик Льобедел удостои г-н Калин Христов, подуправител на Българската народна банка (БНБ), със степента кавалер на Националния орден за заслуги на Франция. Орденът е присъден с декрет на президента на Франция, г-н Еманюел Макрон, от 3 септември 2018 г. Калин Христов получава ордена за дългогодишната си работа в БНБ, Европейската система на централните банки, различни европейски и международни комитети и форуми, както и за активното си участие при създаването на „Обертюр Фидюсиер“ АД – съвместно дружество между „Печатница на БНБ“ АД и Francois-Charles Oberthur International SA – и общия си принос за развитие на отношенията между България и Франция. На церемонията присъстваха настоящи и бивши членове на Управителния съвет и служители на БНБ, представители на „Печатница на БНБ“ АД, „Обертюр Фидюсиер“ АД, Oberthur Fiduciaire SAS – Франция, служители на Министерството на финансите, колеги и приятели. Националният орден за заслуги е високо френско държавно отличие, учредено от Шарл де Гол през 1963 г., което се присъжда като отличие за заслуги на видни френски и чуждестранни граждани.", "date": "2019.05.21", "title": "Подуправителят на БНБ Калин \nХристов стана кавалер на Франция"}
{"url": "https://www.24chasa.bg/novini/article/7465242", "text": "Турското министерство на търговията ще въведе реципрочно намаляване на митата на вноса от САЩ, след като Съединените щати намалиха наполовина митата за внос на турска стомана, съобщиха Ройтерс и БТА, позовавайки се на източници от Турция. Миналата седмица САЩ прекратиха, считано от 17 май, преференциалния търговски режим за Турция, изключвайки я от списъка на развиващите се страни. Режимът бе предоставен съгласно програма, позволяваща някои износни стоки да влизат безмитно на американския пазар. Същевременно обаче Вашингтон намали наполовина митата за внос на турска стомана до 25 процента. Според двама източници от Турция предстои реципрочно решение от турска страна, с което ще бъдат намалени наполовина митата за някои стоки, внасяни от САЩ, включително автомобили, алкохолни напитки, тютюн, козметика, пластмаси. По-ниските мита ще влязат в сила с президентски указ тази седмица, поясниха източниците.", "date": "2019.05.21", "title": "Турция ще намали тази седмица митата за внос от САЩ"}
{"url": "https://www.24chasa.bg/novini/article/7465255", "text": "„Предстоят много интензивни месеци за финализиране на предложението за новата Обща селскостопанска политика. Беше важно да запазим амбициозен бюджет за ОСП. Ние ще продължаваме да отстояваме категорично запазване на бюджета на ОСП за България. На фона на това, че ще има държави, чийто бюджет за ОСП ще бъде намален почти с 8%, фактът, че ние запазваме нивата на директните плащания и ПРСР, е една много добра основа“, заяви в Добрич водачът на листата на ГЕРБ и СДС за Европейския парламент Мария Габриел, съобщиха от пресцентъра на ГЕРБ. И добави, че бюджетът за ОСП продължава да бъде почти една трета от бюджета на ЕС или 365 млрд. евро. По покана на Асоциацията на земеделските производители в България и нейния председател Венцислав Върбанов тя се срещна в Добрич със земеделски производители. Във форума участваха още кандидатът за депутат в Европейския парламент от ГЕРБ Емил Радев, народните представители от Добрич вицеадмирал Пламен Манушев и Даниела Димитрова, председателите на Националната асоциация на зърнопроизводителите Костадин Костадинов и на регионалната му структура Радостина Жекова. „Сега е важно стратегическият план за България за ОСП да се подготви така, че да обръща внимание на мерките и желаните резултати. Новото е, че предварително всяка държава-членка ще трябва да представи подготвени критерии за резултати“, посочи Мария Габриел. Тя подчерта, че в новата програма „Хоризонт Европа“ са предложени 10 млрд. евро за научни изследвания. „България има потенциала да бъде участник по програмата, защото има добри експерти. Сътрудничеството между научните изследователи, университетите, експертите може да допринесе много за по-модерно земеделие“, каза още Мария Габриел. Тя информира още, че по партньорството за иновации в селското стопанство за периода 2019-2020 година са отделени 160 млн. евро. Наблегна на това, че ще работи за това Европа да е по-близко до земеделските стопани и земеделските организации и чрез опростяване на формулярите за кандидатстване. По думите на Мария Габриел в бъдещия ресор цифровизация трябва да се включи образованието, което ще е важно както за цифровия модел, така и за учителите, а и за земеделците. „Има пълно единодушие за позицията на българската държава, която е изцяло съобразена със земеделските производители“, посочи Емил Радев. Той изрази надежда, че дебатът при новия Европейски парламент ще се поднови. „Много е важно как ще се структурираме, за да успеем да защитим българските интереси. Тук пак се сблъскваме с познатите двойни стандарти, защото когато трябва да изравняваме плащанията, има огромна съпротива. Смятам, че когато имаме нужната подкрепа в Комисията, когато в ЕС и ЕП позицията ни е единна, нещата се случват“, заяви Емил Радев. Той увери, че при структуриране на новата земеделска комисия отново ще бъде поставен въпросът за тавана на директните плащания. При това ще се търси подкрепата и на други държави. Венцислав Върбанов благодари на Мария Габриел за доброто сътрудничество, което досега е имала с АЗПБ. Особено, когато тя бе член на Комисията по земеделие. „Ни ще разчитаме и в следващия Европарламент това сътрудничество да продължи. Комуникацията да не бъде прекъсната, защото тя е много важна. Липсата на информация води до неувереност или до смущения, които водят до нежелани резултати“, посочи още той.", "date": "2019.05.21", "title": "Мария Габриел в Добрич: Ще отстояваме силен бюджет за България в новата Обща селскостопанска политика"}
{"url": "https://www.24chasa.bg/novini/article/7465206", "text": "Умният дом не е просто автоматизиран, той преживява революция. Интелигентният дом пести енергия, но и обслужва нуждите на собственика си. Това обедини архитекти и дизанайнери от клуба „Идеален дом“ на връчването на 23-тите награди „Къща на годината“, които списание „Идеален дом“ връчва. „За тези 23 години успяхме да съберем внушителен кръг от дизайнери, архитекти, производители на мебели. И заедно да работим за по-високата култура на бита у нас“, посрещна гостите на церемонията главната редакторка на списанието Таня Червенкова. „Допреди няколко години клиентите не разбираха какво е луксозния дом. Днес вече има по-силен интерес. Все още обаче приемат интелигентен дом като автоматизирания дом, осигурил енергийна ефективност. Много малко клиенти надграждат интересите си и се интересуват от по-сложни системи. Купувачът на интелигентния дом е любопитно скептичен, интересува се, но не е уверен в ползите от това“, описа пазара на този тип имоти Бистра Харизанова от „Юник Истейтс“. Нейната прогноза е, че макар и бавно и пазарът на имотите у нас ще стигне до интелигентните решения и интернет на нещата. „Интерфейсът вече е с управление като на почти всеки смартфон. Стават част от дизайна на жилището. Всичко се контролира с жестове“, описа управлението на интелигентните къщи пък инж. Димитър Манков от „Шнайдер Илектрик“. Дори и с най-интелигентният дом обаче има нужда от застраховка срещу неочаквани събития, обясни пък Кирил Петрунов от „Лев инс“. Една от новостите на този пазар у нас е пускането на мобилни експерти, които посещават домовете при нужда. А застраховката вече включва и изпращане на майстори при проблеми с ВиК, електричество или ключалката, допълни той. 46 проекта бяха номинирани в конкурса „Къща на годината“. Бяха дадени и специални отличия. Константин Бояджиев, изпълнителен директор на хотел „Интерконтинентал“ бе отличен заради реновацията на емблематичния петзвезден хотел. Неговото отличие бе връчено от Лили Бояджиева от галерия „Нюанс“. „Зад реконструкцията стои огромен екип от дизайнери, проектанти и инженери. Те създадоха хотел, който доминира пазара на петзевздните хотели. Интерконтинентал в София е в челните три места на групата в Европа“, разказа Бояджиев. Любомир Димитров от „София ленд резиденс“ пък получи втората специална награда. Новият комплекс в столицата има уникалното съотношение 4:1 зелена площ към жилищни сгради, минимална консумация на енергия, минимални емисии на автомобилите, инвестиция в паркова среда. „Проектът стартира от бетонна площадка с пет брезички, които бяха запазени. В момента са засадени над 700 растения, има 17 декара парк, пет сгради“, описа затвореният комплекс до Борисовата градина в столицата Любомир Димитров. Журито в състав арх Александрина Ненкова, Албена Владимирова-Андреева, Ина Дамянова (интериорен дизайнер) избраха отличените проекти сред тези, които през годината е публикувало списание „Идеален дом“. В категорията „Частен интериор“ първото отличие бе за Калин Мадамлиев от студио „Хеликс“, чиито интериор бе публикуван в броя от юни. Втора награда получи интериор на Деница Берберска и Нина Илиева от студио Диференте, а третото място бе за Александър Йончев от „Симпъл архитекчър“. „Радвам се, че съвременният клиент е с по-отворен дух, което позволява по-добри проекти“, каза Александър Йорданов при получаването на наградата си. В категорията „Малко жилище“ голямата награда бе за арх. Ивета Попова. Втората и третата награда получиха пък Николета Кръстева и студио „Ачерно“. За обществен интериор пък отличените бяха Милка Фъркова, бюрото „Владимиров-Гюнелиев“ за интериора на собствения им офис и арх. Петър Маринов, оформил интериора на бутика за цветя „Лилия“. Техните награди връчи главният архитект на София Здравко Здравков. „Липсва ми да се занимавам с дизайн“, сподели той с колегите си. И поиска помощ от архитектите, за да се състои истински дебат за новия облик на София. „Направихме 3-годишно проучване, за да дадем предложение за облик на града, а се появиха заглавия „Здравков маха климатиците на Борисов и Радев“. Това е обидно“, каза той. Клуб „Идеален дом“ да организира дискусия за новия жилищен комплекс на столицата, покани пък издателят на „Идеален дом“ и „24 часа“ Венелина Гочева. В категорията „Студентски проекти“ голямата награда бе за Владимир Василев. Второто място отиде при Магдалена Котева, а третото при Йоана Костадинова. Наградените проекти за преддипломни работи на младите дизайнери в УАСГ. В края на церемонията специални отличия бяха връчени на арх. Филип ел-Хадад за оригинален дизайн на ВИП интериор, на арх. Петко Колев за дизайн на клиника и на арх. Мариана Цонева за артистичен почерк в интериора.", "date": "2019.05.21", "title": "Кръгът „Идеален дом“: Къщата вече се управлява като смартфон (галерия с наградени архитекти)"}
{"url": "https://www.24chasa.bg/novini/article/7465291", "text": "По повод на постъпило в Комисията за финансов надзор (КФН) отворено писмо от близките на загиналите в катастрофата край гр. Своге през 2018 г., приоритетно отговаряме на първо място към близките на загиналите и на второ на широката общественост чрез медиите за мерките, които Комисията предприе, както и за резултатите от тях. Това съобщиха от финансовия регулатор, чийто председател е Бойко Атанасов. Към настоящия момент в КФН са постъпили 6 жалби от близките на общо 7 от загиналите лица при пътния инцидент край гр. Своге. По отношение на две от жалбите спрямо застрахователното дружество „ ЗД Бул Инс“ АД са приложени принудителни административни мерки (ПАМ) да изплатят обезщетения по сключената от тях застраховка „Злополука“ на пътниците в средствата за общински превоз. Минималната сума за изплащане по тази застраховка според Кодекса за застраховането е 50 000 лв. за всеки пътник. Изплащането на сумата от 10 лв. обезщетение за пътник в катастрофиралото превозно средство е противозаконно, защото законът изрично е предвидил минимална сума от 50 000 лв. за всеки пътник. Проверката на КФН установи, че при завеждане на претенциите на наследниците пред „ЗД Бул Инс“ АД заедно с писменото искане са представени констативен протокол за пътно-транспортното произшествие (ПТП), препис - извлечение от акт за смърт; удостоверение за наследници; справка от Информационен център към Гаранционния фонд (ГФ) и удостоверение за банкова сметка. Относно документ, който да доказва, че пострадалите са били пътници, трябва да се посочи, че в констативния протокол за ПТП се съдържа подробен списък на пътниците в автобуса.", "date": "2019.05.21", "title": "Комисията за финансов надзор:\n\"Бул инс\" да изплати обезщетенията"}
{"url": "https://www.24chasa.bg/novini/article/7465222", "text": "\"Лично премиерът ми се обади. После и зам.-министърът на външните работи Георг Георгиев. Получих уверение, че той ще се свърже с нашето посолство в Делхи и нещата ще се задействат на високо ниво. Утре сутрин ще преведат парите по моята сметка. Каквото остане, ще върнем за благотворителност\". Това каза за \"24 часа\" бащата на загиналия български алпинист в Хималаите Иван Томов - Юрий, след като  . \"Ще се свържем с агенцията \"Четур тамак\", с която беше по време на изкачването синът ни - за самата организация, за самолети, шерпи. Той тръгна с тях за втори път\", обясни още бащата. \"Приятелката му ще ни представлява. Обещали са, че на връщане ще му приберат нещата. Не вярвахме, че толкова бързо ще се съберат парите. Въпрос на време е да успеем да го приберем заради мусоните. Но сега вече ще можем да задвижим нещата\", каза Юрий Томов. \"Предполагам, че тялото ще бъде транспортирано със самолет до Русе. Премиерът увери, че за всичко ще помогне. Трогнати сме, голям жест, голямо сърце има този човек и голяма душа. Много ме трогна с тази човещина. Оказа се, че и те са хора като нас\", коментира през сълзи бащата на Иван жеста от страна на ПП ГЕРБ и премиера Бойко Борисов. \"Много достоен човек беше синът ми, честен, добър и затова искахме достойно погребение. Всички искаха тук да го погребем. Не е вярно, че той е искал да остане в Хималаите завинаги\", обясни той. \"Всичко си дойде на мястото. Дано да могат да го смъкнат. Искаме да ходим с майка му на гроба. Жена ми хем плаче, хем се радва, че ще може да отиде на гроба му. Ние не се надявахме, че за такъв кратък срок, ще успеем да съберем парите\", подчерта още веднъж опечаленият баща. \"Вече е стартирана процедурата, но ще мине време. Тялото му виси на парапета, трябват около 7-8 шерпи. Ако са могли да го смъкнат до 200 м, въртолетът щял да може да го спаси, но нямало хора, само един италианец и рускиня\", каза още Юрий Томов.", "date": "2019.05.21", "title": "Бащата на Томов след жеста на ГЕРБ: Жена ми хем плаче, хем се радва, че ще ходим на гроба му"}
{"url": "https://www.24chasa.bg/novini/article/7465292", "text": "Над 1 млрд. лв. ще достигнат европейските инвестиции за модернизиране на българските училища и детски градини до 2020 г. Това обяви във Варна заместник-министърът на регионалното развитие и благоустройството и ръководител на ОПРР Деница Николова, съобщиха от министерството. В града заедно с кмета Иван Портних тя откри обновените с евросредства основно училище „Никола Вапцаров“ и детска градина „Светулка“ и инспектира редица обекти, които се реализират с финансиране по ОПРР. Двете учебни заведения са част от проекта „Модернизация на образователната инфраструктура на територията на град Варна“, по който с над 16,1 млн. лв. в общината се обновяват десет учебни заведения. Зам.-министър Николова отбеляза, че по Оперативна програма „Региони в растеж“ 2014-2020 г. в ремонти и ново оборудване на учебни заведения се влагат 624 млн. лв., а заедно със средствата, инвестирани в предишния програмен период - 2007-2013 г., инвестициите ще нахвърлят 1 млрд. лв. Изпълнението на оперативната програма върви с ускорени темпове, коментира още заместник-регионалният министър. 86% от общата сума по нея в размер на над 3 млрд. лв. вече са договорени, а 51% са разплатените средства по проекти. Николова информира, че до края на годината по програмата ще бъдат отпуснати нови 14 млн. лв. за подобряване на енергийната ефективност на многофамилни жилища и обществени сгради в 28-те малки общини, бенефициенти. Във Варна зам.-министър Деница Николова присъства на символичната първа копка за началото на проекта за модернизиране и реконструкция на рибарско пристанище „Карантината“ край Аспарухово. На събитието присъстваха и кметът на община Варна Иван Портних, еврокомисарят по цифрова политика Мария Габриел, областният управител на Варна Стоян Пасев, евродепутатът Емил Радев и др. Индикативната стойност на проекта е 15 млн. лв. , от които 2,7 млн.лв. се осигуряват от Оперативна програма „Региони в растеж“ 2014-2020 г. под формата на нисколихвено кредитиране през Фонда за градско развитие, а близо 6 млн. лв. е безвъзмездната европейска помощ по програмата за морско дело и рибарство. „Това е отличен пример за ефекта от реализацията на интегриран проект с комбинирано финансиране между двете европейски програми“, отбеляза зам.-министър Николова. Проектът включва изграждането на модерен пристан за местните рибари, както и административна сграда с ресторант и щандове. На тях те ще могат да продават уловените риба и морски дарове и да представят пред туристи и местното население своите традиции и познания. В района ще се обновяват и зелените площи, улиците, ще се обособят и нови паркоместа. Ще се монтира ново парково обзавеждане и улично осветление. Ще се облагороди целият район от морската ивица, който ще стане привлекателен за туристите и местните жители като нова морска градина. Зам.-министър Николова инспектира и строителните дейности по благоустрояване на междублокови пространства в район „Владислав Варненчик“, част от проекта „Естетизация и модернизация на градската среда във Варна“, който се финансира от ОПРР с над 34,4 млн. лв. Строителните дейности в района са завършени на над 90%, установи тя. Обхванати са над 160 декара новозастроени площи. Обновени са централните улици, тротоарите, направено е ново озеленяване. Създадени са нови 7000 паркоместа, 6 детски площадки и 4 спортни игрища, велоалеи, нови перголи и обзавеждане. По проекта в града тече и реконструкция на редица главни булеварди и улици с изграждане на пешеходни пасарелки, детски площадки, зони за отдих, атракциони, спортни площадки и велоалеи. Извършва се и рехабилитация на части от „Морската градина“. Зам.-министър Николова информира също, че предстои и реализацията на проект за многофункционален спортен комплекс в жилищен район „Владиславово“, включващ зала и спортни площадки за различни дисциплини, който ще се финансира с нисколихвено кредитиране от Фонда на фондовете и ОПРР. Индикативната стойност е около 7,5 млн. лв. Заместник-регионалният министър даде висока оценка за изпълнението на инвестиционните проекти на Варна. „В града вече се виждат положителната промяна и ефектът от интегрираните мерки и визия за развитие. \"Европа близо до жителите\" ще бъде нашата основна цел през следващите години за развитие на регионите. Целта ни е да направим регионите по-добро място за живот и инвестиции и да запазим младите хора, каза още тя. Пред журналисти Николова коментира, че през следващия програмен период ще се подкрепя развитието на територията на регионален принцип. „Скоро започва дебат за функциите на регионите в новото програмиране, какви отговорности ще имат и в каква посока ще са въвлечени в решенията за инвестиционни мерки“, каза тя. Зам.-министърът съобщи, че няма да се извършва ново териториално делене на страната и регионите за планиране ще останат 6, както и досега. „Няма да променяме обхвата на статистическото райониране, за да направим правилно планиране на инвестиции за следващия период. Работим усилено какви отговорности ще делегираме на регионите при избор на проекти“, заяви тя.", "date": "2019.05.21", "title": "Над 1 млрд. лeва евросредства до 2020 г. за модернизиране на училища и детски градини"}
{"url": "https://www.24chasa.bg/novini/article/7465395", "text": "И днес няма следа от издирвания за убийството в Костенец Стоян Зайков. Той е в неизвестност вече 12-ти ден. Разследващите обаче са категорични, че убийството на 38-годишната Милена Шишкова е планирано, предаде  . Според полицаите Зайков е направил план за действията си още в началото на месеца и се е подготвил. Версията на криминалистите е, че с поведението си жената е провокирала умишлено бившия си партньор. Полицейското присъствие в Костенец е редуцирано, няма и сигнали от граждани, че са забелязали беглеца.", "date": "2019.05.21", "title": "Разследващи категорични: Зайков е планирал убийството на Милена Шишкова"}
{"url": "https://www.24chasa.bg/novini/article/7465191", "text": "Ескалация на напрежението между САЩ и Иран може да доведе до болезнени последици, предупреди иранският външен министър Мохамад Джавад Зариф в интервю за Си Ен Ен, цитирано от Франс прес и БТА. \"Ще има болезнени последици за всички, ако има засилване на мерките срещу Иран, това е сигурно. Иран няма никакъв интерес от ескалация. Съвсем ясно сме казали, че няма ние да сме тези, които ще предизвикат ескалация, но ще се защитим\", заяви Зариф. \"Наличието на всички тези военни средства в ограничено водно пространство (Персийския залив) само по себе си е фактор за инциденти, особено с хора, които се стремят към инциденти. Трябва да се проявява изключителна предпазливост и смятаме, че САЩ играят една много, много опасна игра\", заяви иранският външен министър. Напрежението между Вашингтон и Техеран се изостри в последните десетина дни, след като САЩ обявиха засилване на военното си присъствие в Близкия изток и по-специално в Персийския залив заради \"ирански заплахи към американски интереси\". В неделя Тръмп заяви: \"Ако Иран иска да се бие, това ще е официалният край на Иран.\" Впоследствие обаче президентът на САЩ изяви готовност да води диалог с Техеран, което според иранския президент се дължи на духа на съпротива на иранците. \"Белият дом обяви, че иранският народ трябва да се бои от американска атака, обаче два часа по-късно натискът на Пентагона накара президента да се извини и да каже: нямаме намерение да започваме война или нападение и изобщо нямаме за цел да се бием с иранския народ\", заяви Рохани в реч, излъчена по държавната телевизия. Действията на САЩ, които разположиха самолетоносач и бомбардировачи в Персийския залив, позволиха да \"се предотврати рискът от нападения срещу американци\" от страна на Иран, заяви днес и.д. американски министър на отбраната Патрик Шанахан, цитиран от Франс прес и БТА. \"Намираме се в период, когато рискът остава висок\", добави Шанахан, който се очаква следобед да информира при закрити врата американските законодатели за настоящото напрежение между САЩ и Иран. Шанахан изтъкна, че макар рискът да остава висок, потенциалът за атаки срещу американци е бил \"блокиран\", предаде Ройтерс. \"Мисля, че нашите стъпки бяха много предпазливи и блокирахме потенциала за нападения срещу американци, а това е изключително важно\", каза Шанахан пред журналисти в Пентагона, без да дава подробности. \"Работата ни сега е да гарантираме, че иранците не си правят погрешни сметки\", посочи министърът. Американският държавен секретар Майк Помпейо каза днес, че е \"доста вероятно\" Иран да стои зад тайнствените \"актове на саботаж\", при които четири кораба в Персийския залив пострадаха, предаде Франс прес. Това е първият случай, в който високопоставен американски представител говори открито за иранска отговорност. Запитан от консервативния радиожурналист Хю Хюит за ролята на Техеран \"в нападенията срещу кораби в Залива и срещу саудитски петролопроводи\", ръководителят на американската дипломация каза най-напред, че администрацията на президента Доналд Тръмп още не е стигнала до \"окончателно заключение\". \"Но в светлината на всички регионални конфликти от последното десетилетие и на начина на извършване на тези атаки, изглежда доста вероятно зад тях да стои Иран, и ние ще продължим да анализираме ситуацията\", добави Помпейо.", "date": "2019.05.21", "title": "Иран: Ескалация на напрежението със САЩ може да доведе до болезнени последици"}
{"url": "https://www.24chasa.bg/novini/article/7465141", "text": "Информация за състоянието на републиканските пътища и въведени ограничения за 22.05.2019 г. І. МЕТЕОРОЛОГИЧНА ОБСТАНОВКА: През нощта ще преобладава ясно време, с разкъсана висока облачност. На 22.05.2019 г преди обяд ще е слънчево. След обяд ще има временни увеличения на облачността, но само на отделни места в Източна България и планинските райони ще превали краткотраен дъжд. Ще духа слаб до умерен западен вятър. Максималните температури ще са между 23° и 28°. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: Целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва: Във връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.; Движението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; Област Пазарджик: Движението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: • Предвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; • Предвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; • Предвидено е двупосочно преминаване, като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. Часовият диапазон на реверсивното движение може да се променя при необходимост. Алтернативни маршрути: Първи вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. Втори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. Трети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ „Тракия“. Срок до 31.05.2019 г.; Движението по АМ „Тракия“ от км 96+500 до км 97+000 посока Бургас се осъществява в една лента поради ремонтни дейности на асфалтовата настилка. Ограничено е движението в активната и аварийната лента. Движението се осъществява в изпреварващата лента и се регулира с пътни знаци. Срок до 22.05.2019 г. Област Пловдив: Движението в участъка от км 106 км до км 119 в посока Бургас се осъществява в една лента поради частични ремонтни дейности на асфалтовата настилка. Движението се осъществява в изпреварващата лента. Срок до 31.05.2019 г. Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. АМ „Хемус“: Област София: Движението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.; Движението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; Движението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движени ето се осъществява двупосочно в платното посока София. За празничните дни движението ще се осъществява както следва: Движението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; Област Шумен: Движението в участъка Каспичан – Невша посока Варна от км 362+600 до км 375+000 се осъществява с повишено внимание поради почистване на регули и окопи. Срок до 31.05.2019 г Област Варна: Движението в участъка п.в. „Невша“ – п.в. „Ветрино“ от км 375+000 до км 386+000 посока Варна се осъществява с повишено внимание поради косене на тревни площи. Движението се осъществява съобразно създадената организация. Срок 23.05.2019 г; Движението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 24.05.2019 г.; Движението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 24.05.2019 г.; Движението в участъка п.в „Летище“ – Варна от км 421+500 до км 425+500 посока Варна се осъществява с повишено внимание поради ремонтни дейности на асфалтовата настилка. Срок до 22.05.2019 г.; АМ „Марица“: няма ограничения. АМ „Черно море“: няма ограничения. АМ „Струма“: няма ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Видин: Движението в участъка Дунавци – Ружинци от км 19+783 до км 62+000 е ограничено за МПС над 12 т. поради ремонтни дейности на асфалтовата настилка при км 57+300 в района на с. Медовница. Срок до 24.05.2019 г. Обходен маршрут: път II-11 гр. Дунавци – Арчар – с. Добри дол - по път III-112 с. Добри дол – с. Тополовец - път III-114 с. Тополовец – с. Ружинци и обратно. Област Монтана: Движението в участъка Винище – Горна Вереница при км 96+800 се осъществява в една лента поради изграждане на стационарна контролна единица на електронна система за събиране на такси. Движението се регулира от сигналисти на място. Срок до 23.05.2019 г.; Движението в участъка Монтана – Крапчене при км 113+100 се осъществява в една лента поради изграждане на стационарна контролна единица на електронна система за събиране на такси. Движението се регулира от сигналисти на място. Срок до 23.05.2019 г. Движението в участъка Крапчене – Трифоново при км 117+300 се осъществява в една лента поради изграждане на стационарна контролна единица на електронна система за събиране на такси. Движението се регулира от сигналисти на място. Срок до 23.05.2019 г. Област София: Въвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; Движението по път Ботевград – София в участъка от Люти дол до местност „Рибни вир“ от км 175+600 до км 205+600 се осъществява поетапно в една лента поради ремонтни дейности на асфалтовата настилка. Скоростта се ограничава до 40 км/ч. Срок 31.05.2019 г. Въвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.; Движението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.; Движението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; Движението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; Движението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; Движението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; - път І-2 Граница Румъния-Русе-Цар Калоян-Разград-Шумен-Девня-Варна: Област Русе: Движението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; Движението в участъка ГКПП „Дунав мост“ Русе – с. Писанец от км 0+000 до км 37+300 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г. включително.; Област Разград: Движението в участъка Разград – граница обл. Шумен от км 69+826 до км 93+500 се осъществява с повишено внимание поради частичен ремонт на асфалтовата настилка. Движението участъка се регулира с временна сигнализация и от сигналисти. Срок до 23.05.2019 г.; Област Шумен: Движението в участъка Каспичан – Зайчино ореше от км 133+744 до км 146+160 се осъществява с повишено внимание поради ремонтни дейности по съоръжения и канавки. Срок до28.05.2019 г. Област Варна: Движението в участъка Зайчино ореше – Слънчево от км 146+000 до км 186+000 се осъществява с повишено внимание поради частични ремонтни дейности на асфалтовата настилка. Движението се осъществява съобразно създадената организация. Срок до 22.05.2019 г. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. Област Русе: Движението в участъка гара Бяла – с. Пейчиново от км 0+000 до км 7+000 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Ловеч: Движението в участъка п.в. „Абланица“ – Севлиево от км 50+500 до км 69+832 се осъществява с повишено внимание поради подравняване на банкети под ограничителни системи. Срок до 23.05.2019 г. Движението в участъка Коритна – Сопот от км 0+000 до км 24+000 се осъществява с повишено внимание поради изсичане на храсти и косене по банкети. Водачите да се движат със съобразена скорост. Срок до 31.05.2019 г.; Движението в участъка Сопот – Абланица от км 27+000 до км 48+000 се осъществява с повишено внимание поради ремонтни дейности на асфалтовата настилка. Срок до 22.05.2019 г. Област Велико Търново: Движението в участъка Велико Търново – Антоново се осъществява в една лента от км 137+000 до км 172+900 поради частичен ремонт на асфалтовата настилка. Движението се регулира с пътни знаци и регулировчици. Срок до 31 05 2019 г. Движението в участъка Джулюница – граница ОПУ Търговище от км 149+000 до км 172+900 се осъществява с повишено внимание поради отстраняване на растителност. Участъкът е сигнализиран с пътни знаци. Област Търговище: Движението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; Движението в участъка с. Камбурово – гр. Омуртаг – с. Пролаз се осъществява с повишено внимание поради ремонтни дейности на асфалтовата настилка. Срок до 25.05.2019г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Русе: Движението в участъка Бяла – Полско Косово от км 54+270 до км 65+200 в участъка от гр.Бяла до с.Полско Косово се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г. Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; Движението по път I-5 Черноочене – Кърджали в участъка с. Калинка - гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. Движението в участъка спирка „Джебел“ - п.в. „Седлари“ от км 351+415 до км 351+755 е ограничено за всички МПС поради поставяне на предпазни мрежи против камъни. Срок до 31.05.2019 г. Обходен маршрут: сп. „Джебел“ – Момчилград – п.в. „Седлари“. Област Стара Загора: Движението по път I-5 с. Ягода - с. Бъдеще от км 213+800 до км 246+500 в посока Димитровград се извършва двупосочно в една лента поради косене на тревни площи. Срок до 31.05.2019 г. Област Хасково: Движението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Кюстендил: Движението в района на с. Цървеняно от км 37+000 до км 42+440 се осъществява с повишено внимание поради профилиране на банкети и почистване на наземни окопи. Срок до 23.05.2019 г. Област Перник: Движението по път I-6 Кюстендил – Радомир от км 43+300 до км 64+800 в участъка граница с област Кюстендил – разклон за с. Върба се осъществява в една лента, поради машинно подравняване на банкети, оформяне на окопи, изкоп под ограничителни системи, в двете направления. Организацията на движение се регулира с пътни знаци. Срок до 23.05.2019 г. Област Пловдив: Движението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 20.06.2019 г. Област Сливен: Движението по път I-6 /София- Бургас/ от разклона за гр.Твърдица до п.в.Петолъчката от км 352+400 до км 421+100 се осъществява с повишено внимание поради извършване на ръчно косене. Участъкът е сигнализиран с пътни знаци. Срок на до 31.05.2019 г. Област Бургас: Движението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. Движението в урбанизираната територия на гр. Карнобат от км 447+000 до км 449+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок: до 31.05.2019 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; Движението в участъка Калотина – Драгоман от км 7+000 до км 10+000 се осъществява в една лента поради санитарна сеч на храсти и дървета. Участъкът е сигнализиран с пътни знаци и сигналисти. Срок до 23.05.2019 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2020 г.; щ Движението в участъка Златни пясъци – Варна от км 83+200 до км 100+100 се осъществява с повишено внимание поради изсичане на храсти, оформяне корони на дървета и почистване на отводнителни съоръжения. Движението се осъществява съобразно създадената организация. Срок до 23.05.2019 г. Област Бургас: Движението в участъка Обзор – Слънчев бряг от км 172+000 до км 203+200 се осъществява с повишено внимание поради почистване на банкети и частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г. Движението в участъка Баня – Слънчев бряг от км 174+000 до км 203+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 31.05.2019 г.; Движението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; Движението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 31.05.2019 г. Движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Движението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 31.05.2019 г. Движението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч. Движението се регулира с пътни знаци. Срок до 31.05.2019 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: няма. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.05.2019 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. Ремонтни дейности: Път II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г.; Път II-79: Движението по път II-79 Средец – Бургас от км 88+780 до км 89+598 в урбанизираната територия на гр Бургас от кръстовище с ул. „Георги Попаянов” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 04.06.2019 г.; Път II-99: Движението по път ІІ–99 Бургас – Царево на надлеза при гр.Черноморец при км 14+882 се осъществява двупосочно при стеснение на участъка до 5,50 м. поради увредена конструкция на надлеза. Срок до 31.12.2019 г.; Път ІІ-99: Движението по път II-99 Кондолово – Визица от км 80+800 до км 84+900 се осъществява с повишено внимание поради почистване на окопи. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 31.05.2019 г. Път III-208: Движението по път III-208 Айтос – Провадия от км 60+000 до км 69+000 в участъка Билка – Дъскотна се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г.; Път III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; Път III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; Път III-906: Движението по път III-906 Гюльoвца – Оризаре от км 34+000 до км 37+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г. Път III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; Път III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; Път III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; Път ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г. ОПУ-Варна: Временно са въведени следните ограничения за движение на МПС: Път III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. Ремонтни дейности: Път II-29: Движението по път II-29 Аксаково – Любен Каравелово от км 4+000 до км 19+000 се осъществява с повишено внимание поради косене на тревни площи. Движението се осъществява съобразно създадената организация. Срок до 23.05.2019 г.; Път III-208: Движението по път II-208 Провадия – с. Аспарухово от км 18+000 до км 48+000 се осъществява с повишено внимание поради ремонт на асфалтовата настилка. Движението се осъществява съобразно създадената организация. Срок до 22.05.2019 г. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло. Обходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 31.08.2019 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; Ремонтни дейности: Път II-53: Движението по път II-53 Лясковски кантон – Миндя от км 16+600 до км 29+000 се осъществява в една лента поради изпълнение на дейности по ремонт на пътната настилка. Движението се регулира с пътни знаци и регулировчици. Срок до 31.05.2019 г.; Път II-53: Движението по път II-53 Поликраище – Горна Оряховица от км 4+000 до км 6+431 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 15.06.2019 г.; Път III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г.; Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. ОПУ-Видин: Временно са въведени следните ограничения за движение на МПС: няма ограничения. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; Ремонтни дейности: Път 101: Движението по път III-101 Михайлово – Хайредин от км 61+500 до км 66+300 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 31.05.2019 г.; Път 133: Движението по път III-133 Манастирище – Михайлово от км 19+000 до км 36+400 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 31.05.2019 г.; Път ІІІ-134: Движение по път ІІІ-134 Бяла Слатина – Горна Бешовица от км 6+000 до км 38+000 се осъществява с повишено внимание поради рязане и събиране на храсти. Участъка е сигнализиран с пътни знаци. Срок до 28.05.2019 г.; Път ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. Ремонтни дейности: Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; Път III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: Път II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок до 31.05.2019 г. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.06.2019 г. Ремонтни дейности: Път II-62: Движението по път II-62 Паничарево – Дупница от км 26+000 до км 36+000 се осъществява с повишено внимание поради почистване на облицовани окопи и профилиране на банкети. Срок до 23.05.2019 г.; Път II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; Път III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. Ремонтни дейности: Път II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; Път II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. ОПУ-Ловеч: Временно са въведени следните ограничения за движение на МПС: Път ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”. Обходни маршрути за товарните автомобили над 12 т.: ? За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. ? За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. ? За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. За леките автомобили обходният маршрут е по улици през центъра на гр. Ловеч. Движението се регулира с пътни знаци. Срок до 31.05.2019 г. Ремонтни дейности: Път ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. Път ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; Път II-35: Движението по път II-35 Ловеч – Кърнаре в участъка от с. Лешница до туристически комплекс „Беклемето“ от км 62+643 до км 98+000 се осъществява с повишено внимание поради частични ремонтни дейности. Водачите да се движат със съобразена скорост. Срок до 23.05.2019 г.; Път II-35: Движението по път II-35 Плевен – Ловеч в участъка от км 25+450 до км 37+000 се осъществява с повишено внимание поради машинно и ръчно косене на банкети. Водачите да се движат със съобразена скорост. Срок до 31.05.2019 г. Път II-35: Движението по път II-35 с. Лешница – гр. Троян от км 62+643 до км 71+400 се извършва с повишено внимание поради машинно и ръчно косене на банкети. Водачите да се движат със съобразена скорост. Срок до 23.05.2019 г. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. Обходен маршрут: - В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.05.2019 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; Ремонтни дейности: Път ІІ-13: Движението по път ІІ-13 Крапчене – Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; Път ІІ-81: Движението по път ІІ-81 Монтана – Гинци при км 53+150 се осъществява в една лента и с повишено внимание поради изграждане на стационарна контролна единица на електронна система за събиране на такси. Движението се регулира от сигналисти на място. Срок до 23.05.2019 г.; Път ІІ-81: Движението по път ІІ-81 Монтана – Вирове при км 101+940 се осъществява в една лента поради модернизация на автоматични устройства за записване на пътния трафик. Движението се регулира от сигналисти на място. Срок до 24.05.2019 г.; Път ІІІ-101: Движението по път ІІІ-101 Бойчиновци – Мърчево при км 41+470 се осъществява в една лента поради модернизация на автоматични устройства за записване на пътния трафик. Движението се регулира от сигналисти на място. Срок до 24.05.2019 г.; Път ІІІ-102: Движението по път ІІІ-102 Белимел – Горно Церовене при км 67+200 се осъществява в една лента поради модернизация на автоматични устройства за записване на пътния трафик. Движението се регулира от сигналисти на място. Срок до 24.05.2019 г.; Път III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.05.2019 г.; Път III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; Път III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; Път III-112: Движението по път ІІІ-112 с. Дъбова махала – с. Смирненски от км 16+174 до км 20+574 се осъществява в една лента поради извършване на ремонтни дейности на пътната настилка. Срок до 31.05.2019 г. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. Ремонтни дейности: Път III-377: Движението по път III-377 Брацигово – с. Равногор от км 11+000 до км 20+000 се осъществява в една лента поради ремонтни дейности на асфалтовата настилка. Движението се регулира с пътни знаци. Срок до 22.05.2019 г.; Път III-379: Движението по път III-379 с. Нова махала – м. Вълча поляна от км 5+000 до км 10+000 се осъществява в една лента поради ремонтни дейности на асфалтовата настилка. Движението се регулира с пътни знаци. Срок до 22.05.2019 г. Път III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г. ОПУ-Перник: Временно са въведени следните ограничения за движение на МПС: Път II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г.; Път III-6233: Движението по път III-6233 Земен – Блатешница от км 1+500 до км 5+000 се осъществява в една лента на определени участъци поради машинно подравняване на банкети и оформяне на земни окопи. Организацията на движение се регулира с пътни знаци. Срок до 23.05.2019 г.; ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно. Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. Обходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 16.06.2019 г. Обходен маршрут: през уличната мрежа на Ясен. Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Ремонтни дейности: Път ІІ-13: Движението по път II-13 Бяла Слатина – Долни Дъбник в участъка на гр. Искър от км 86+000 до км 87+000 се осъществява в една лента поради ремонтни дейности на асфалтовата настилка. Срок до 28.05.2019 г. Път ІII-301: Движението по път III-301 Козар Белене – Левски от км 2+000 до км 5+000 се осъществява с повишено внимание поради машинно подравняване на банкети. Срок до 23.05.2019 г. Път ІII-3402: Движението по път III-3402 Славяново – Дренов от км 16+000 до км 34+000 се осъществява с повишено внимание поради машинно подравняване на банкети. Срок до 23.05.2019 г. Път ІII-3501: Движението по път III-3501 Одърне – Каменец от км 24+000 до км 28+000 се осъществява с повишено внимание поради машинно подравняване на банкети. Срок до 23.05.2019 г. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път II-86: Движението по път II-86 Пловдив - Асеновград от км 14+860 до км 25+150 започва полагането на хоризонтална маркировка на обекта чрез пълното поетапно затваряне на платната за движение. Автомобилното движението ще се прехвърли в свободното платно в условията на двулентов, двупосочен път при ограничаване на скоростта на движение до 40км/час и 60 км/час. Сигнализацията ще включва бализи в оста на платното за движение. Срок до 24.05.2019 г. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; Обходен маршрут: път Поповица – Садово – Кочево – Болярци. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път II-86: Движението по път II-86 Асеновград – Чепеларе се осъществява в една лента поради почистване на единични камъни в близост до пътното платно. Шофьорите при необходимост изчакват на място. ОПУ-Разград: Временно са въведени следните ограничения за движение на МПС: няма Ремонтни дейности: Път II-23: Движението по път ІI-23 с. Брестовене – гр. Завет при км 57+267 се осъществява в една лента поради изграждане на стационарна контролна единица на електронна система за събиране на таксите за ползване на републиканската пътна мрежа. Срок до 23.05.2019 г. Път III-702: Движение по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента за движение на определени участъци поради превантивен ремонт на пътното тяло. Срок до 31.05.2019 г. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. Ремонтни дейности: Път II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 27.05.2019 г.; Път II-21: Движението по път II-21 Русе – Бръшлян от км 1+565 до км 33+200 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г. Път II-23: Движението по път II-23 Русе – Кубрат от км 24+000 до км 27+000 в участъка от с. Ново село до р-н с. Тетово се осъществява с повишено внимание поради ремонтни дейности на асфалтовата настилка. Движението се регулира от сигналисти. Срок до 24.05.2019 г.; Път II-23: Движението по път II-23 Русе – Тетово от км 0+030 до км 31+761 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; Път II-51: Движението по път II-51 Бяла – Лом Черковна от км 0+000 до км 30+000 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; Път II-52: Движението по път II-52 Пиргово – Мечка – Нов град от км 0+000 до км 34+000 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; Път II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.; Път II-54: Движението по път II-54 гара Бяла – Караманово от км 13+100 до км 26+100 в участъка от гара Бяла до с.Караманово се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. Път III-501: Движението по път III-501 Русе – Иваново – Бяла от км 3+700 до км 52+610 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; Път III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности почистване на храсти по пътните банкети. Срок до 24.05.2019 г. Път III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 24.05.2019 г. Път III-5001: Движението по път III-5001 Две Могили – Широково – Острица – Кацелово от км 6+000 до км 26+000 се осъществява с повишено внимание поради ремонтни дейности на асфалтовата настилка. Срок до 24.05.2019 г. ОПУ-Силистра: Временно са въведени следните ограничения за движение на МПС: няма ограничения. Ремонтни дейности: Път ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; Път III-213: Движението по път ІІІ-213 Айдемир – Калипетрово от км 0+000 до км 14+880 се осъществява в една лента на определени участъци поради полагане на хоризонтална маркировка. Движението се регулира със знаци и конуси. Срок до 28.05.2019 г. ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. Ремонтни дейности: Път II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 31.05.2019 г.; Път II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 31.05.2019 г.; Път II-48: Движението по път II-48 Омуртаг – Котел – път I-7 при разклона за с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 ;г. Път II-66: Движението по път II-66 с. Старо село до с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; Път II-66: Движението по път II-66 Сливен – Каменово от км 0+000 до км 17+000 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 27.05.2019 г.; Път III-662: Движение по път III-662 Нова Загора – Кортен от км 0+300 до км 4+300 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.05.2019 г.; Път III-6601: Движение по път III-6601 Сливен – граница с Област Ямбол от км 0+000 до км 17+600 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 27.05.2019 г. ОПУ-Смолян: Път II-86: Движението по път II-86 Средногорци – Рудозем от км 125+728 до км 129+660 е ограничено поради извършването на взривни работи в участък от км 128+378 до 128+453. Срок от 12:00 ч до 20:00 ч на 22.05.2019 г. Обходен маршрут: Средногорци – Смолян /кв. „Устово“ – кв. „Райково“) - Рудозем и обратно. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.05.2019 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.05.2019 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.05.2019 г.; Път ІІІ-197: Движението по път ІІІ-197 Борино – Тешел – Девин от км 70+300 до км 70+500, на територията на с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. Срок до 31.05.2019 г.; Път IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.05.2019 г.; Път ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 31.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. Ремонтни дейности: Път II-18: Движението по път II-18 Софийски околовръстен път при Чепинци посока АМ „Хемус“ от км 19+503 до км 20+139 се осъществява в една лента поради ремонтни дейности на ж.п. надлез при км 19+821. Участъкът е сигнализиран с пътни знаци и сигналисти. Срок до 03.06.2019 г.; Път II-37: Движението по път II-37 Лага – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; Път ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; Път II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; Път II-81: Движението по път II-81 Костинброд – Градец от км 7+044 до км 8+200 е ограничено поради ремонтни дейности по пътната настилка. Движението се осъществява двупосочно в локалните платна. Срок 03.06.2019 г. ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; Път III-8103: Движението по път III-8103 Цръклевци – Драгоман от км 2+000 до км 20+600 се осъществява в една лента поради ремонтни дейности на настилка в светлата част на денонощието. Движението се осъществява в свободната лента. Срок 30.06.2019 г. ОПУ-Стара Загора: Временно са въведени следните ограничения за движение на МПС: Път III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности. Обходен маршрут: по път Зетьово – Чирпан – Ценово – Целина и обратно. Срок до 15.06.2019 г.; Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 31.12.2019 г.; Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; Ремонтни дейности: Път II-66: Движението по път II-66 с. Подслон – с. Ракитница от км 39+000 до км 80+715 в посока Чирпан се осъществява в една лента поради косене на тревни площи. Срок до 31.05.2019 г. Път III-6602: Движението по път III-6602 гр. Стара Загора - с. Сулица от км 0+000 до км 18+600 в посока с. Сл. кладенец, се извършва двупосочно в една лента поради косене на тревни площи. Движението на МПС да бъде с повишено внимание и съобразена скорост. Срок до 31.05.2019 г. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. Ремонтни дейности: Път IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. Път IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до 30.10.2019 г. Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; Път IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. Ремонтни дейности: Път III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. ОПУ-Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 02.10.2019 г. Ремонтни дейности: Път ІІ-73: Движението по път II-73 Шумен – Ивански от км 0+000 до км 10+000 се осъществява с повишено внимание поради ръчно косене на тревни площи. Срок до 23.05.2019 г.; Път ІІІ-207: Движението по път III-207 Векилски – Орляк от км 29+000 до км 35+900 се осъществява с повишено внимание поради ремонтни дейности на асфалтовата настилка. Срок до 28.05.2019 г. ОПУ-Ямбол: Временно са въведени следните ограничения за движение на МПС: Път III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. Обходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. Ремонтни дейности: Път III-555: Движението по път III-555 Безмер – Ямбол от км 36+000 до км 42+000 се осъществява с повишено внимание поради оформяне на земни окопи. Движението се регулира чрез пътни знаци. Срок до 23.05.2019 г.; Път III-707: Движението по път III-707 Стралджа – Първенец от км 1+089 до км 30+000 се осъществява в една лента поради ремонтни дейности на асфалтовата настилка. Движението се регулира чрез пътни знаци. Срок до 28.05.2019 г.; Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г.; Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2019.05.21", "title": "Вижте обстановката по пътищата на страната за утре"}
{"url": "https://www.24chasa.bg/novini/article/7465145", "text": "\"Германският външен министър от 2015 г. не е идвал в страната. И фактът, че Хайко Маас беше в понеделник - непосредствено преди края на предизборната кампания за евроизборите, показва, че Германия счита България за наистина силен партньор и много силна проевропейска държава\", коментира външният министър Екатерина Захариева пред  . \"Над 5000 немски фирми има у нас. Почти всяка седмица се открива фабрика с германски инвеститор. 30 от 100-те най-големи инвестиции в страната ни са от Германия. Немският език е вторият най-изучаван в България. Над 80% от немските инвеститори биха вложили средствата си у нас отново\", заяви тя. \"Европейската прокуратура наистина ще помогне и ще предотврати злоупотребата с европейски средства. България застава зад най-добрия кандидат за европейски прокурор. Имаме двама прекрасни кандидати\", каза Захариева. \"За първи път, много съм щастлива и благодарна на немското правителство и партньорите ни в Германия, се откриват 24 изборни секции там. Общо са 195 в чужбина. Най-много са във Великобритания и Германия. По-голяма част от бюлетините вече са там\", завърши тя.", "date": "2019.05.21", "title": "Захариева: Почти всяка седмица се открива фабрика с германски инвеститор в страната"}
{"url": "https://www.24chasa.bg/novini/article/7465155", "text": "Учени разполагат с данни, че числеността на белите мечки в Арктика нараства, предадoха ТАСС и БТА. Това е заявил на пресконференция директорът на института по проблемите на екологията и еволюцията \"А.Н. Северцов\" към Руската академия на науките Вячеслав Рожнов. \"Смятаме, че популацията им не само е стабилна, но дори нараства - казва той. - Това все пак са експертни преценки. Виждаме, че мечки се срещат по-често и предполагаме, че популацията им се увеличава. За да може данните за броя на животните да са точни, обаче е нужно преценката да бъде направена въз основа на използване на инструменти.\" Рожнов е на мнение, че за целта е възможно да се изследват снимки от космоса.", "date": "2019.05.21", "title": "Белите мечки в Арктика се увеличават"}
{"url": "https://www.24chasa.bg/novini/article/7464966", "text": "Над 50 кърлежа са извадени днес от главата на дете в Спешното отделение на Университетската болница \"Лозенец\". Детето се е разхождало със своите родители в Южния парк в столицата. Това е съобщил пред БТА д-р Димитър Шандурков, лекар в спешното отделение на болница \"Лозенец\". Друго дете е имало по тялото си 20-30 кърлежа. Лекарят каза, че не е имал подобни случаи в своята практика. Кърлежите са изпратени за изследване в Националния център по заразни и паразитни болести. Д-р Шандурков съветва родителите да бъдат особено внимателни, да ползват репеленти за децата си и да не им позволяват да се движат в близост до гъсти храсти и високи треви. От Столичната община посочват, че днес са извършени обработки срещу кърлежи на централните поляни на Южния парк. Дейностите продължават и в следващите дни.", "date": "2019.05.21", "title": "Извадиха над 50 кърлежа от главата на дете в София, било в Южния парк"}
{"url": "https://www.24chasa.bg/novini/article/7464976", "text": "На днешния държавен зрелостен изпит по български език и литература се явиха 49 334 ученици. Анулираните писмени работи са 11, съобщи пресцентърът на Министерството на образованието и науката. За днешната матура по български език и литература предварително 52 650 зрелостници бяха подали заявления за явяване. Изпитът включваше тест от 41 въпроса, като последният въпрос беше за написването на интерпретативно съчинение или есе върху разказа \"Косачи\" на Елин Пелин. Матурата по български език и литература се състоя в 4143 зали в 677 училища, като сред тях бяха и две училища в чужбина. За сигурността на изпита отговаряха 10 500 квестори, които бяха в класните стаи и по коридорите на училищата. Вторият задължителен държавен зрелостен изпит по предмет по избор в 12-и клас е на 23 май. Резултатите от държавните зрелостни изпити ще бъдат обявени до 13 юни 2019 година. Тестът от матурата и верните отговори към него са публикувани в сайта на МОН, в раздела \"Общо образование\". Изпитният тест беше генериран тази сутрин в 5.30 ч. в Министерството на образованието и науката.", "date": "2019.05.21", "title": "11 са анулираните писмени работи на матурата по български език и литература"}
{"url": "https://www.24chasa.bg/novini/article/7464980", "text": "Софийската градска прокуратура е повдигнала обвинения на петима лекари по дентална медицина - Л.Г., Т.М., Д.Б., А.В. и Х. Б., и на един от техните помагачи - Г.М.,  за извършени документни измами, чрез които неправомерно са получили суми от НЗОК, съобщиха от пресцентъра на прокуратурата. В резултат на престъпните действия на лицата била нанесена щета на Здравната каса в обща размер над 120 000 лв. Разследването е установило, че петимата лекари по дентална медицина работели в гр. София, но не се познавали. Всички те обаче имали сключени договори с НЗОК и ползвали софтуерния продукт, разработен от Здравната каса за отчитане на дейността им - „Хипократ“. Поради спецификата на програмния продукт зъболекарите ползвали услугите на Г.М., който регистрирал в програмата изготвените от тях амбулаторни листове. През 2015г. служител при един от лекарите /Т.М/ започнал да му предоставя здравните книжки на различни непълнолетни лица от гр. Ямбол. След това лично съдействал на този зъболекар да оформя амбулаторни листове, в които се отчитало извършване на прегледи и дентални манипулации на тези пациенти. Изготвените документи били с невярно съдържание, тъй като непълнолетните пациенти изобщо не били посещавали зъболекарския кабинет. В тях служителят полагал и лично подпис в графата за „родител“ на лица. След това тези документи били предоставяни на компютърния специалист Г.М, който от своя страна ги регистрирал в системата „Хипократ“. Тъй като обемът на така регистрираните амбулаторни листове станал значителен и надминал лимитите, определени от Здравната каса, по инициатива на Г.М, останалите четирима зъболекари- Л.Г., Д.Б., А.В. и Х. Б. - негови клиенти, започнали да отчитат неистинските амбулаторни листове, като свои. Всички те били запознати с невярното съдържание на тези документи, тъй като нито един от непълнолетните пациенти не бил посещавал кабинети им, както и с обстоятелството, че документите не са подписани от законния представител на непълнолетните, каквото е изискването на закона. Самите документи били изготвени и подписани от служителя на доктор Т.М. В резултат на така представяните пред Здравната каса амбулаторни листове, петимата зъболекари получавали ежемесечно по банковите си сметки парични преводи от касата за отчетените дейности по дентална медицина. По този начин за период от месец септември 2015 г. до месец юни 2018г. А.В. получил неправомерно сумата в общ размер над 23 390 лв. За периода месец август 2015г. декември 2015. доктор Т.М получил неправомерно общо над 20 420 лв. За времето от месец януари 2015г. до юни 2018г. доктор Х.Б получил неправомерно общо над 44 540 лв. За времето от месец септември 2015г. до месец април 2018г. доктор Л.Г. получил неправомерно общо над 28, 290 лв. За времето от месец май 2017г. до месец юни 2018г. доктор Д.Б получил неправомерно общо над 7 000 лв. Спрямо шестимата обвиняеми е определена мярка за неотклонение „парична гаранция“ в различни размери, които те в момента обжалват пред съда. Предстои привличане към наказателна отговорност и на втория помагач в извършването на престъплението- лицето, изготвило неистинските амбулаторни листове. Ако бъдат признати за виновни по повдигнатите им обвинения, извършите могат да получат наказания в размер от 2 до 8  години „лишаване от свобода“.", "date": "2019.05.21", "title": "Петима зъболекари са обвинени, че са източили здравната каса с над 120 000 лева"}
{"url": "https://www.24chasa.bg/novini/article/7464978", "text": "Трима охранители на месокомбинат бяха обвинени за убийството на 29-годишна наркоманка в столичния кв. \"Орландовци\" на 16 май. Предполага се, че тя е влязла да краде, я след като я заловили, тримата я пребили. Владислав Д., Георги Я. и Татян Н. завързали ръцете на жената и почнали да я удрят в главата, гръдния кош, корема и крайниците. В резултат на това се развили травматичен и хеморагичен шок, довели до остър срив на хемодинамиката и настъпване на смъртта й, съобщават от прокуратурата. Единият от задържаните - Владислав Д., е осъждан в чужбина за трафик на наркотици. Присъда му била  13 години и 4 месеца затвор. Тримата са задържани за 72 часа, от прокуратурата ще им искат постоянен арест. Ако бъдат признати за виновни, те могат да получат от 15 г. до доживотен затвор без право на замяна.", "date": "2019.05.21", "title": "Трима гардове са обвинени за убийството на наркоманка в София, хванали я да краде"}
{"url": "https://www.24chasa.bg/novini/article/7465003", "text": "Анализаторският екип на американската банка JP Mogan Chase представи своите нови прогнози относно вероятността на различните сценарии на сагата \"Брекзит\", съобщи . От JP Mogan повишиха вероятността за Брекзит без сделка с ЕС до 25% от досегашните 15%. В същото време вероятността за ново удължаване на срока на действие на член 50 от Лисабонския договор на ЕС е повишена от 50% на 60%, което означава, че последно договореният краен срок за излизане на Обединеното кралство от Европейския съюз на 31-ви октомври тази година отново ще бъде удължен. Голямата американска банка намали рязко до 15% от 35% и вероятността за отказ от споразумението за оттегляне от ЕС (т.е. за оставане на Великобритания в рамките на Европейския съюз). Основният сценарий на JP Morgan Chase обаче е този, при който Борис Джонсън става премиер на Обединеното кралство и свика общи избори, последвани от ново забавяне на самия Брекзит до края на декември (от настоящия краен срок 31-ви октомври).", "date": "2019.05.21", "title": "Банка с прогноза: Вероятността за Брекзит без сделка с ЕС вече е 25%"}
{"url": "https://www.24chasa.bg/novini/article/7464984", "text": "Стихията със силен вятър, ледени късове колкото лешник и обилен дъжд се изсипа малко след 16.30 ч. Валежът продължи 15-ина минути, но улиците на старата столица се превърнаха в реки, а стълбищата - във водопади. Шахтите се затлачиха от обрулени от дърветата листа. Някои автомобили дори отбиха на аварийни светлини, в опит на шофьорите им да ги крият под дърветата от градовите зърна. В Горна Оряховица за минути улици и зелени площи побеляха от градушката. Заради бурята кметът на старопрестолния град Даниел Панов свика незабавно оперативния щаб за реакция при бедствия и аварии. Възложена бе обстойна проверка за щети и поражения от природната стихия, предадоха от общината. Огледите ще обхванат както всички райони на града, така и населените места от общината, през които бурята е преминала. В резултат от констатациите ще бъде решено какви ще бъдат последващите действия и дали има необходимост от сезиране на Междуведомствената комисия за възстановяване и подпомагане.", "date": "2019.05.21", "title": "Градушка би Велико Търново 15 минути безспир (Видео, снимки)"}
{"url": "https://www.24chasa.bg/novini/article/7465071", "text": "Шансовете депутатите на опозиционната Лейбъристка партия да подкрепят споразумението на премиера Тереза Мей за Брекзит са малки, заяви високопоставеният лейбърист Джон Макдонъл, цитиран от Ройтерс. Макдонъл, който е финансов министър в сянка на Лейбъристката партия, каза това по повод на планирания за следващия месец нов парламентарен вот за сделката на Мей за излизане на Великобритания от Европейския съюз, предава БТА. Лейбъристът изтъкна пред журналисти, че ще изчака да види детайлите на новото предложение на Мей, но появилите се до този момент информации \"не вдъхват увереност, а и не мисля, че много наши членове ще бъдат вдъхновени\". Макдонъл заяви, че без значение какво предлага Мей за Брекзит, налице е по-сериозният въпрос със стабилността на Консервативната партия в дългосрочен план.", "date": "2019.05.21", "title": "Лейбърист: Шансовете да подкрепим\nспоразумението на Мей за Брекзит са малки"}
{"url": "https://www.24chasa.bg/novini/article/7465077", "text": "Испанци откриха, че жуженето, дразнещо ги през нощта, се дължи на 80 000 пчели, заселили се в стената на спалнята им, съобщи ЮПИ. Двойката от Гранада слушала две години неприятния нисък шум, който сякаш идвал от стената. Постепенно той станал по-силен със затоплянето на времето. Накрая повикали на помощ местен пчелар. Пчеларят бил шокиран от находката. Той трудно повярвал, че двойката се е примирявала толкова дълго с такъв шум, предаде БТА. Серхио Гереро каза, че е изумен от големината на гнездото. Според него силата на шума е варирала в зависимост от това какво са правели пчелите - дали са се движели вътре или са летели навън. Вероятно пчелите са се увеличили толкова, защото в района има много цветя.", "date": "2019.05.21", "title": "Испанци 2 години спят с 80 000 пчели в стената на спалнята си"}
{"url": "https://www.24chasa.bg/novini/article/7465087", "text": "Три милиона души са напуснали Венецуела от 2015 г. насам, бягайки от тежката икономическа и политическа криза в страната, съобщи днес ООН, предаде Франс прес, цитирана от БТА. \"Всеки ден виждаме средно между 3000 и 5000 души, които напускат Венецуела\", заяви говорителката на Върховния комисариат на ООН за бежанците Лиз Тросел пред журналисти в Женева. \"Има около 3 милиона души, които са напуснали Венецуела от 2015 г.\", добави Тросел. Върховният комисариат смята, че общо 3,7 милиона венецуелци са в чужбина, като 700 000 са емигрирали преди 2015 г. В края на миналата година около 460 000 венецуелци са кандидатствали за убежище, главно в съседните латиноамерикански държави. Около 1,4 милиона са получили различни разрешения или визи - например хуманитарни или работни визи, за да останат законно в приемащите ги страни в региона. Според Тросел мнозинството от бежанците се нуждаят от системата за международна защита, заради влошаването на политическото, икономическото и хуманитарното положение и на ситуацията със човешките права във Венецуела. \"Това се дължи на заплахи за живота, сигурността и свободата им, поради обстоятелства, които сериозно нарушават обществения ред във Венецуела\", подчерта Тросел. Върховният комисариат за бежанците призовава държавите да гарантират, че венецуелците, независимо от правния им статут, няма да бъдат експулсирани или насилствено върнати във Венецуела. Масовата емиграция на венецуелци, бягащи от катастрофалната икономическа ситуация, е смятана от ООН за най-масовото разселване на хора в най-новата история на Латинска Америка.", "date": "2019.05.21", "title": "ООН: Три милиона  венецуелци са емигрирали от 2015 г. насам"}
{"url": "https://www.24chasa.bg/novini/article/7465104", "text": "Редовното правителствено заседание ще се проведе в сряда, 22 май, от 8.30 часа при следния предварителен дневен ред: 1. ПРОЕКТ НА РЕШЕНИЕ ЗА ОДОБРЯВАНЕ НА ДОКЛАД ЗА ДЕЙНОСТТА НА СЪВЕТА ЗА КООРДИНАЦИЯ В БОРБАТА С ПРАВОНАРУШЕНИЯТА, ЗАСЯ¬ГАЩИ ФИНАНСОВИТЕ ИНТЕРЕСИ НА ЕВРОПЕЙСКИЯ СЪЮЗ, ПРЕЗ 2018 Г. И НА ОТЧЕТ ЗА ИЗПЪЛНЕНИЕТО НА ПЛАНА ЗА ДЕЙСТВИЕ ЗА 2018 Г. ЗА ИЗПЪЛНЕНИЕТО НА НАЦИОНАЛНАТА СТРАТЕГИЯ ЗА ПРЕВЕНЦИЯ И БОР¬БА С НЕРЕДНОСТИТЕ И ИЗМАМИТЕ, ЗАСЯГАЩИ ФИНАНСОВИТЕ ИНТЕРЕСИ НА ЕВРОПЕЙСКИЯ СЪЮЗ, ЗА ПЕРИОДА 2014-2020 Г. Внася: министърът на вътрешните работи 2. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ № 872 НА МИНИСТЕР¬СКИЯ СЪВЕТ ОТ 2016 Г. ЗА ПРИЕМАНЕ НА СЕКТОРНА СТРАТЕГИЯ ЗА РАЗВИ¬ТИЕ НА ЕЛЕКТРОННОТО УПРАВЛЕНИЕ В АГЕНЦИЯ „МИТНИЦИ“ - „Е-МИТНИЦИ“ 2016-2020 Г. И НА ПЪТНА КАРТА ЗА ИЗПЪЛНЕНИЕТО НА СЕКТОР¬НАТА СТРАТЕГИЯ ЗА РАЗВИТИЕ НА ЕЛЕКТРОННОТО УПРАВЛЕНИЕ В АГЕН¬ЦИЯ „МИТНИЦИ“ - „Е-МИТНИЦИ“ 2016-2020 Г. И ЗА ИЗМЕНЕНИЕ И ДОПЪЛ¬НЕНИЕ НА РЕШЕНИЕ № 245 НА МИНИСТЕРСКИЯ СЪВЕТ ОТ 2016 Г. ЗА ПРИЕМАНЕ НА ПЪТНА КАРТА ЗА ИЗПЪЛНЕНИЕТО НА СТРАТЕГИЯТА ЗА РАЗВИТИЕ НА ЕЛЕКТРОННОТО УПРАВЛЕНИЕ В РЕПУБЛИКА БЪЛГАРИЯ ЗА ПЕРИОДА 2016-2020 Г. Внася: министърът на финансите 3. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПОСТА¬НОВЛЕНИЕ № 76 НА МИНИСТЕРСКИЯ СЪВЕТ ОТ 2014 Г. ЗА СЪЗДАВАНЕ НА НАЦИОНАЛЕН КООРДИНАЦИОНЕН МЕХАНИЗЪМ ЗА ПРЕГЛЕД НА ПРОЕКТ¬НАТА ГОТОВНОСТ И ПРИОРИТИЗИРАНЕ НА ПРОЕКТИТЕ В СЕКТОР „ТРАНС¬ПОРТ“ ПО РЕГЛАМЕНТ (ЕС) № 1316/2013 Г. НА ЕВРОПЕЙСКИЯ ПАРЛАМЕНТ И НА СЪВЕТА ЗА СЪЗДАВАНЕ НА МЕХАНИЗЪМ ЗА СВЪРЗВАНЕ НА ЕВРОПА. Внасят: министърът на транспорта, информационните технологии и съобщенията министърът на регионалното развитие и благоустройството 4. ПРОЕКТ НА РЕШЕНИЕ ЗА СКЛЮЧВАНЕ НА ПРИЯТЕЛСКО СПОРАЗУМЕНИЕ ПО ДЕЛО „ДЯНКОВ СРЕЩУ РЕПУБЛИКА БЪЛГАРИЯ“ (ЖАЛБА № 28706/12) ПРЕД ЕВРОПЕЙСКИЯ СЪД ПО ПРАВАТА НА ЧОВЕКА. Внася: министърът на правосъдието 5. ПРОЕКТ НА РЕШЕНИЕ ЗА ОДОБРЯВАНЕ НА ЕДНОСТРАННА ДЕКЛАРАЦИЯ ПО ДЕЛОТО „ПЕТРОВ СРЕЩУ БЪЛГАРИЯ“ (ЖАЛБА № 32689/12) ПРЕД ЕВРО¬ПЕЙСКИЯ СЪД ПО ПРАВАТА НА ЧОВЕКА. Внася: министърът на правосъдието 6. ПРОЕКТ НА РЕШЕНИЕ ЗА ОБЯВЯВАНЕ НА ИМОТ - ПУБЛИЧНА ДЪРЖАВНА СОБСТВЕНОСТ, ЗА ИМОТ - ЧАСТНА ДЪРЖАВНА СОБСТВЕНОСТ, И ЗА БЕЗ¬ВЪЗМЕЗДНОТО МУ ПРЕХВЪРЛЯНЕ В СОБСТВЕНОСТ НА ОБЩИНА БЕЛИЦА, ОБЛАСТ БЛАГОЕВГРАД. Внася: министърът на регионалното развитие и благоустройството 7. ПРОЕКТ НА РЕШЕНИЕ ЗА ОБЯВЯВАНЕ НА ИМОТ - ПУБЛИЧНА ДЪРЖАВНА СОБСТВЕНОСТ, ЗА ИМОТ - ЧАСТНА ДЪРЖАВНА СОБСТВЕНОСТ, И ЗА БЕЗ¬ВЪЗМЕЗДНОТО МУ ПРЕХВЪРЛЯНЕ В СОБСТВЕНОСТ НА ОБЩИНА ГЕНЕРАЛ ТОШЕВО, ОБЛАСТ ДОБРИЧ. Внася: министърът на регионалното развитие и благоустройството 8. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕ¬НИЕ НА ИМОТ - ПУБЛИЧНА ДЪРЖАВНА СОБСТВЕНОСТ, НА МИНИСТЕРСТ¬ВОТО НА РЕГИОНАЛНОТО РАЗВИТИЕ И БЛАГОУСТРОЙСТВОТО. Внася: министърът на регионалното развитие и благоустройството 9. ПРОЕКТ НА РЕШЕНИЕ ЗА ОБЯВЯВАНЕ НА ИМОТ - ЧАСТНА ДЪРЖАВНА СОБ¬СТВЕНОСТ, ЗА ИМОТ - ПУБЛИЧНА ДЪРЖАВНА СОБСТВЕНОСТ. Внася: министърът на регионалното развитие и благоустройството 10. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА СПОРАЗУМЕНИЕТО МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА УНГАРИЯ ЗА УРЕЖДАНЕ НА ВЪПРОСИТЕ ОТНОСНО НЕДВИЖИМИТЕ ИМОТИ ЗА НУЖДИТЕ НА ДИП¬ЛОМАТИЧЕСКОТО ПРЕДСТАВИТЕЛСТВО НА РЕПУБЛИКА БЪЛГАРИЯ В БУДАПЕЩА. Внася: заместник министър-председателят по правосъдната реформа и министър на външните работи 11. ПРОЕКТ НА РЕШЕНИЕ ЗА ОДОБРЯВАНЕ НА ПОЗИЦИЯТА НА ПРАВИТЕЛСТ¬ВЕНАТА ЧАСТ И НА СЪСТАВА НА НАЦИОНАЛНАТА ТРИСТРАННА ДЕЛЕГА¬ЦИЯ НА РЕПУБЛИКА БЪЛГАРИЯ ЗА УЧАСТИЕ В РАБОТАТА НА 108-АТА СЕ¬СИЯ НА МЕЖДУНАРОДНАТА КОНФЕРЕНЦИЯ НА ТРУДА, КОЯТО ЩЕ СЕ ПРО¬ВЕДЕ ОТ 10 ДО 21 ЮНИ 2019 Г. В ЖЕНЕВА. Внася: министърът на труда и социалната политика 12. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИ¬КА БЪЛГАРИЯ В НЕФОРМАЛНОТО ЗАСЕДАНИЕ НА СЪВЕТА НА ЕВРОПЕЙ¬СКИЯ СЪЮЗ ПО ЗАЕТОСТ, СОЦИАЛНА ПОЛИТИКА, ЗДРАВЕОПАЗВАНЕ И ПОТРЕБИТЕЛСКИ ВЪПРОСИ, ФОРМАТ „ЗДРАВЕОПАЗВАНЕ“, ПРОВЕДЕНО НА 14 И 15 АПРИЛ 2019 Г. В БУКУРЕЩ. Внася: министърът на здравеопазването 13. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИ¬КА БЪЛГАРИЯ В НЕФОРМАЛНОТО ЗАСЕДАНИЕ НА СЪВЕТА НА ЕВРОПЕЙ¬СКИЯ СЪЮЗ ПО ОБРАЗОВАНИЕ, МЛАДЕЖ, КУЛТУРА И СПОРТ, ФОРМАТ „КУЛТУРА“, ПРОВЕДЕНО НА 16 АПРИЛ 2019 Г. В БУКУРЕЩ. Внася: министърът на културата 14. ПРОЕКТ НА РЕШЕНИЕ ЗА ДАВАНЕ НА РАЗРЕШЕНИЕ ЗА ПРЕХВЪРЛЯНЕ ИЗЦЯЛО НА ПРАВАТА И ЗАДЪЛЖЕНИЯТА ПО ПРЕДОСТАВЕНА КОНЦЕСИЯ ЗА ДОБИВ НА ПОДЗЕМНИ БОГАТСТВА - СКАЛНООБЛИЦОВЪЧНИ МАТЕРИА¬ЛИ - ВАРОВИЦИ, ОТ НАХОДИЩЕ „СТАНЕВИ НИВИ“, РАЗПОЛОЖЕНО В ЗЕМ¬ЛИЩЕТО НА С. ВЪРБЕШНИЦА, ОБЩИНА МЕЗДРА, ОБЛАСТ ВРАЦА. Внася: министърът на енергетиката", "date": "2019.05.21", "title": "Вижте какво решава правителството утре"}
{"url": "https://www.24chasa.bg/novini/article/7465112", "text": "Министър-председателят Бойко Борисов и гръцкият премиер Алексис Ципрас ще дадат началото на изграждането на междусистемната газова връзка между България и Гърция утре, 22 май. Двамата ще проведат и среща на четири очи, в която ще обсъдят сътрудничеството между България и Гърция, както и енергийната, инфраструктурната и транспортната свързаност в региона на Балканите. Това съобщиха от пресцентъра на Министерския съвет. Интерконекторът между България и Гърция е един от приоритетните проекти за сигурност и конкурентоспособност на енергийния пазар в Европейския съюз. Той е изключително важен и от гледна точка осигуряване на диверсификация на източниците и доставките на газ за България и региона на Югоизточна Европа. Междусистемната газова връзка ще доведе до реално разнообразяване на източниците на природен газ – чрез него ще получаваме азербайджански природен газ от Трансадриатическия газопровод, освен това през интерконектора България ще може да получава доставки и през терминала на Александруполис за втечнен природен газ от САЩ, Катар, Алжир, Израел, Египет и други. Газовата връзка между България и Гърция е с дължина 182 км., от които 150 км. са на българска територия. Тя започва от Комотини, Гърция и се свързва с българската газопреносна система на Стара Загора. Техническият ѝ капацитет е от 3 до 5 млрд. куб. м. Общата стойност на проекта е 220 млн. евро. Церемонията за даване началото на строителните дейности по проекта ще се състои от 11.30 часа на 22 май 2019 г. до с. Кирково, на пътя преди ГКПП Маказа.", "date": "2019.05.21", "title": "Борисов и Ципрас утре дават старт на изграждането на газова връзка между двете страни"}
{"url": "https://www.24chasa.bg/novini/article/7465116", "text": "Първата банка за репродуктивни клетки в Сърбия ще бъде открита днес в Клиниката за гинекология и акушерство и гражданите, на които е необходим репродуктивен материал, вече няма да са принудени да пътуват в чужбина, за да станат родители, съобщи днес министърът на здравеопазването Златибор Лончар, цитиран от Танюг и БТА. Лончар каза за телевизия Пинк, че държавата е вложила около един милион евро за оборудване на банката, а кадрите са преминали специално обучение за обслужването й. Благодарение на банката за репродуктивни клетки жените и мъжете в Сърбия ще могат за сметка на държавата да замразят свои репродуктивни клетки или ембриони, както и да ги даряват на други хора, които имат репродуктивни проблеми. Право да бъдат донори имат лица, които са здрави физически и психически и са на възраст между 21 и 34 години за жените и до 40 години за мъжете. Анонимността на донорите ще бъде напълно гарантирана, каза Лончар.", "date": "2019.05.21", "title": "В Сърбия се открива първата банка за репродуктивни клетки"}
{"url": "https://www.24chasa.bg/novini/article/7465114", "text": "Земетресение с магнитуд 3,7 е било регистрирано в района на Мраморно море, съобщи турската телевизия НТВ, позовавайки се на Дирекцията за управление при бедствия и извънредни ситуации (АФАД). Трусът е станал в 16.17 ч. местно и българско време на дълбочина около седем километра. Турски учени редовно прогнозират очакван силен земен трус в района на Мраморно море през следващите години, предава БТА. Голямо земетресение с магнитуд 7,4 в същия район отне живота на над 17 хиляди души на 17 август 1999 г. Стотици хиляди останаха без дом.", "date": "2019.05.21", "title": "Трус в района на Мраморно море"}
{"url": "https://www.24chasa.bg/novini/article/7465122", "text": "Украинският президент Володимир Зеленски подписа указ за произвеждане на предсрочни парламентарни избори на 21 юли, съобщиха Франс прес и ТАСС, цитирани от БТА. В указа се отбелязва, че една от причините за това решение е отсъствието в парламента на управляваща коалиция в продължение на над 30 дни, както е упоменато в конституцията на страната, отбелязва ТАСС.", "date": "2019.05.21", "title": "Зеленски подписа указ: Парламентарни избори в Украйна на 21 юли"}
{"url": "https://www.24chasa.bg/novini/article/7465127", "text": "Гръцки военни самолети направиха днес два пробни полета за предстоящите патрули във въздушното пространство на Северна Македония, съобщава в. \"Нова Македония\", цитиран от БТА. Целта на полетите, които са извършени между 7.30 и 9.30 часа местно време, е била проверка на комуникацията и радарното покритие на въздушното пространство на страната. Тестовете са извършени за нуждите на мисията на НАТО за защита на въздушното пространство на страните членки, за да се установи доколко Северна Македония като бъдеща членка на алианса изпълнява условията за безопасно въздухоплаване.", "date": "2019.05.21", "title": "Гръцки бойни самолети с пробни полети \nнад Северна Македония"}
{"url": "https://www.24chasa.bg/novini/article/7465128", "text": "Проф. д-р Румен Младенов е новият ректор на Пловдивския университет \"Паисий Хилендарски\", съобщиха от пресцентъра на учебното заведение, цитирани от БТА. Той е избран с 250 гласа \"за\", 22 - \"против\", има и 25 непопълнени бюлетини, по време на Общото събрание на висшето училище. Кандидатурата на проф. Младенов бе единствената и тя получи подкрепа от почти всички факултети на университета, или 84 процента от вота на делегатите. Сред предизвикателствата за своя мандат новият ректор открои продължаващото влияние на демографския срив, промяната в правилата за финансиране на висшето образование, пряката зависимост на финансирането на научно-изследователската дейност от мястото на ПУ в наукометричните класации, основани на публикации в световните бази данни, както и предлагането на привлекателни, съобразени с динамичния пазар на труда бакалавърски програми. Пред членовете на Общото събрание проф. Румен Младенов пое ангажимент, че в работата си ще се основава на принципите на приемственост, реализъм, прагматизъм и отговорност. Той отбеляза, че ще се опита да надгради постигнатото, като използва разширена екипност за баланс с цел осигуряване на плавно и устойчиво развитие във възходяща посока. Проф. д-р Румен Младенов е роден през 1962 г. Той е професор в професионалното направление \"Биологически науки\". Преподавател е по ботаника, систематика на растенията и микология в ПУ \"Паисий Хилендарски\"; по фармацевтична ботаника - в Медицинския колеж и Фармацевтичния факултет на МУ-Пловдив. Новият ректор ще встъпи официално в длъжност на 1 юни, се посочва в съобщението.", "date": "2019.05.21", "title": "Проф. Румен Младенов е новият ректор\nна Пловдивския университет"}
{"url": "https://www.24chasa.bg/novini/article/7464633", "text": "Правителството на Република България е осигурило европейски средства за възстановяването на Видинската Синагога, съобщават от община Видин, цитирани от БТА. С решение на МРРБ подаденото проектно предложение от община Видин \"Реставрация и адаптация на Синагога Видин в туристически обект \"Културен център \"Жул Паскин\" е одобрено по процедурата за предоставяне на безвъзмездно финансиране на стойност 8 275 300 лева. Кметът на общината Огнян Ценков е благодарил на правителството за поредната подкрепа за Видин, свързана с възстановяването и превръщането на синагогата в културен център \"Жул Паскин\". Той е отправил специални благодарности и към регионалното сдружение на организацията на евреите \"Шалом\", към видинчанките Роза Маринова, Стрея Пунчева, Шели Владева, както и към ръководството на организацията на евреите в България \"Шалом\" - д-р Александър Оскар, г-н Йосиф Меламед и г-н Максим Бенвенисти, за оказаното доверие и обществено значимия за видинчани жест с направения акт на дарение на видинската синагога на общината.", "date": "2019.05.21", "title": "Кабинетът осигури евросредства за възстановяване на видинската синагога"}
{"url": "https://www.24chasa.bg/novini/article/7464631", "text": "На територията на Унско-санския кантон в Босна и Херцеговина, където има приемни центрове за мигранти, епидемиологическата ситуация става все по-опасна, оттам идват предупредителни неофициални данни за поява на епидемии, болести и зарази сред мигрантите, съобщи Танюг, цитирана от БТА. Тревожна е ситуацията в приемните центрове Бира и Мирал, в които са настанени около 3000 митранти. \"Става дума предимно за млади хора на възраст от 15 до 30 години. Много от тях са диагностицирани с ХИВ, има и болни от СПИН, туберкулоза, хепатит Б и хепатит С, има и наркомани. Ситуацията е много тревожна\", каза Нермина Чемалович, министър на здравеопазването в Унско-санския кантон. Тя подчерта, че здравната защита не само на мигрантите, а и в целия кантон става все по-голям проблем и здравните работници се стараят да я държат под контрол, но в приемните центрове това не е възможно. \"В хале, в което се намират около 2000 мигранти, епидемиологичната ситуация не може да се контролира\", каза Нермина Чемалович.", "date": "2019.05.21", "title": "ХИВ, СПИН, туберкулоза и хепатит сред мигрантите в Босна и Херцеговина"}
{"url": "https://www.24chasa.bg/novini/article/7464642", "text": "Премиерът на Албания Еди Рама не приема искането на обединената албанска опозиция за отлагане на местните избори в страната, насрочени за 30 юни, съобщи македонският интернет портал А1он, цитирана от БТА. Рама обяви, че неговата Социалистическа партия, която води коалицията Алианс за европейска Албания, съставена от 24 партии, ще започне на 31 май кампания за избор на кметове и общински съветници в 61 общини. На среща с парламентарната си група, на която представи изборната си програма, Рама поиска да се организират срещи на територията на цялата страна, за да бъдат убедени избирателите да участват в изборите и да им се обясни какви ще са последиците, ако се опитат да застрашат изборния процес. Те ще бъдат предупредени и за възможността да им се забрани да влизат в САЩ и ЕС, ако нарушат изборния процес на 30 юни. Рама предупреди депутатите да не допускат да бъдат провокирани от страна на симпатизантите на опозицията, но да регистрират всеки инцидент. Началото на изборната кампания е в момент на кулминация на политическото напрежение в Албания. На 25 май ще се състои шестият национален протест, организиран от Обединената опозиция, водена от Демократическата партия на Албания, с искания за оставка на Еди Рама и формиране на служебно правителство, което да подготви честни и демократични избори. След това опозицията обяви, че ще радикализира действията си. Студентите в Албания също обявиха, че възобновяват протестите.", "date": "2019.05.21", "title": "Еди Рама навлиза в предизборна кампания,\nопозицията в Албания се радикализира"}
{"url": "https://www.24chasa.bg/novini/article/7464654", "text": "Здравословното състояние на последния мъжки суматрански носорог в Малайзия е обезпокоително и той надали ще оцелее, предупредиха специалисти от щата Сабах на о-в Борнео, съобщиха ДПА и БТА. Апетитът на носорога Там, който е на около 35 години, рязко спадна от април, пише местният в. \"Стар\". Той изглежда и доста отпаднал. Диагноза на носорога не е поставена, но е възможно да страда от бъбречна недостатъчност или проблеми с черния дроб заради възрастта. Суматранските носорози живеят средно 35 до 40 години. Усилията да бъде увеличен броят на носорозите в Борнео не са успешни въпреки сътрудничеството с резервати в Индонезия и прибягването до инвитро оплождане. Надеждите Там да създаде потомство с две женски бяха попарени, след като се оказа, че едната има кисти в матката, а другата - фиброиди в матката. Те вече са евтаназирани. Суматранският носорог е критично застрашен вид заради бракониерството и присвояване на земи от хабитата му. Заради намаляващата популации животните са толкова изолирани, че рядко срещат себеподобно и така шансовете им за размножаване намаляват още повече. Там е намерен да броди в палмова плантация в Сабах през 2008 г. Оттогава живее в резервата.", "date": "2019.05.21", "title": "Последният мъжки суматрански носорог в Малайзия е тежко болен"}
{"url": "https://www.24chasa.bg/novini/article/7464656", "text": "Страните членки на ЕС официално приеха директива, която въвежда нови ограничения за някои продукти от пластмаса за еднократна употреба, съобщи кореспондентът на   в Брюксел. Според новите правила до 2021 г. ще бъдат забранени пластмасовите чинии, прибори, сламки, дръжките на балони и клечките за уши. Държавите членки се споразумяха да постигнат до 2029 г. целта - от 90 на 100 за разделно събиране на пластмасови бутилки.", "date": "2019.05.21", "title": "ЕС забранява до 2021 г. пластмасовите чинии, дръжки на балони и клечки за уши"}
{"url": "https://www.24chasa.bg/novini/article/7464660", "text": "Продължава издирването на Стоян Зайков, разширяваме периметъра на претърсване. Това каза на брифинг министърът на вътрешните работи Младен Маринов, цитиран от  „Сигурността наистина е скъпо нещо. Но ние сме длъжни да защитим гражданите и да издирим извършителя на тежкото престъпление“, обясни Маринов. Той поясни, че са планирани действия в различни направления. „Предприехме действия по защита съвместно с прокуратурата на евентуално застрашени лица, които са имали отношения – както семейни, така и спорове в миналото, с евентуалния извършител. Те са евакуирани и не се намират на територията на Костенец“, обясни вътрешният министър. На въпрос дали е станало ясно на кого принадлежи намереното оръжие, Маринов отговори, че експертизите за ДНК профили все още продължават. „Към момента не можем да твърдим, че това е оръжието, с което е извършено второто убийство“. Маринов поясни, че се разширява периметъра на претърсване. „Получаваме много сигнали, които ежедневно проверяваме – от най-различно естество, включително и такива, които мога да определя като злонамерени. Затова искам да призова да не се пускат злонамерени сигнали“, каза още той. Стоян Зайков е в неизвестност от 9 май. Той е заподозрян за две убийства - на бившата му приятелка и на негов братовчед.", "date": "2019.05.21", "title": "Разширяват периметъра за търсенето на Зайков заради 2-те убийства в Костенец"}
{"url": "https://www.24chasa.bg/novini/article/7464674", "text": "Оркъжният съд в Русе задържа под стража българин, издирван с европейска заповед за арест, издадена от прокуратурата в Хага. Това съобщиха от Съдебната палата в крайдунавския град. И.И. се издирва за осигуряване на участието му във висящо наказателно производство. Срещу него са повдигнати четири обвинения, като става дума за участие в организирана престъпна група, за укриване на крадени телефони и за \"изпиране на имущество\". Мъжът ползвал дадената му от съда в Нидерландия привилегия временно да не бъде задържан да приключването на съдебното производство против него. Той присъствал на съдебното заседание, където бил уведомен за задължението му да постъпи отново в затвора поради произнасянето на първоинстанционната присъда против него, но не сторил това. Определението на съда в Русе може да се обжалва и протестира в тридневен срок пред Великотърновския апелативен съд.", "date": "2019.05.21", "title": "В Русе задържаха българин по искане на Холандия"}
{"url": "https://www.24chasa.bg/novini/article/7464685", "text": "50-годишният Гюрсел Т. ще застане на подсъдимата скамейка в Добричкия окръжен съд, след като Окръжната прокуратура в Добрич го предаде на съд за убийство на родната му майка, извършено на 5 декември 2017 г. по особено мъчителен начин и с особена жестокос. Това съобщиха от прокуратурата. Подсъдимият живеел с майка си в едно домакинство в добричко село. Злоупотребявал с алкохол често и винаги в такива случаи упражнявал физическо насилие над майка си. Заради осъществяваното домашно насилие над 72-годишната жена Гюрсел бил предупреждаван от полицията с протокол. Вечерта на убийството на 4 срещу 5 декември 2017 г. подсъдимият отново злоупотребил с алкохол. Нанесъл побой на майка си, като я бил с ритници, юмруци, а след това и с цепеница и метален ръжен. По тялото на пребитата жена съдебномедицинската експертиза преброила не по-малко от 20 удара, нанесени със значителна сила и натиск и с наслагване.В ранните часове на 5 декември пребитата 72-годишна жена починала. Предстои делото срещу 50-годишния Гюрсел Т. да бъде насрочено за разглеждане в съда.", "date": "2019.05.21", "title": "Съдят син, убил майка си по особено мъчителен начин в Добрич"}
{"url": "https://www.24chasa.bg/novini/article/7464682", "text": "Делото за мярката за неотклонение на алкохолния бос Миню Стайков ще се решава през юни, реши състав на апелативния спецсъд.  Причината за това е, че на днешното съдебно заседание се яви само едно вещо лице от общо четирима. След справка от кабинета на директора на \"Пирогов\" проф. Асен Балтов съдът обяви, че тримата отсъстващи лекари са ангажирани със спешни операции и изпити.  Те трябваше да бъдат разпитвани като свидетели във връзка с нова съдебномедицинска експертиза за здравето на Стайков.  Адвокатът на алкохолния бос Лъчезар Траков каза, че държи на присъствието на всички вещи лица и не желае експертизата да бъде приемана, без разпит на всеки един от тях.  За да не нарушава правата на защитата и обвиняемия, съдът отложи делото за след пети юни. Експертизата трябва да установи дали Стайков може да остане зад решетките въпреки болестите, за които твърди, че го споходили.  Това е второ дело срещу Стайков и то е за злоупотреби с еврофондове.", "date": "2019.05.21", "title": "Делото за свободата на Миню Стайков ще се решава през юни"}
{"url": "https://www.24chasa.bg/novini/article/7464695", "text": "Проектът за изграждане на ново рибарско пристанище в местността Карантината край варненския квартал \"Аспарухово\" вече стана реалност. Кметът на Варна Иван Портних, зам.-министърът на МРРБ Деница Николова, еврокомисарят Мария Габриел и областният управител Стоян Пасев бяха сред официалните лица при полагането на първата копка. Проектът се финансира по „Програма за морско дело и рибарство“ чрез Европейския фонд за морско дело и рибарство и е на обща стойност 13,7 млн. лв, от които около 8 млн. лв. е безвъзмездната финансова помощ, а 5,7 млн. лв. - собствено финансиране. Той включва модернизация и реконструкция на съществуващото рибарско пристанище с изграждане на хидротехнически съоръжения в акваторията, инфраструктура с необходимите съоръжения. Целта е да се създаде защитена акватория за безопасно акостиране на рибарски лодки, устойчиво развитие на риболовната дейност на територията на общината, запазване на занаята рибарство и поминъка на рибарите, създаване на нови работни места. \"Благодаря за подкрепата на министерствата на земеделието и на регионалното развитие. Вярвам, че този дълго чакан проект ще допринесе още повече за развитие на район Аспарухово\", каза кметът. \"Скоро бе приет ПУП за Аспаруховия парк, който ще превърнем във втората Морска градина на Варна. Държа да разсея всякакви спекулации, че в парка ще се строи! Заложено е 1% застрояване – за санитарни помещения. Лъжа са твърденията, че в парка ще има кръчми и блокове. В самото решение ясно е казано, че това е парк - с алеи, с осветление, с паркова мебел, пейки, беседки, зони за отдих, детски площадки, спортни площадки\", категоричен бе Портних. Той допълни, че след изграждането на зоната канал-море край кметството, предстои тя да бъде разширена. Предвижда се изграждане на музей на открито край Аспаруховия вал и създаване на транспортна връзка по море с корабчета между Аспарухово и Морска гара.", "date": "2019.05.21", "title": "Започна изграждането на рибарско пристанище в Аспарухово (Снимки)"}
{"url": "https://www.24chasa.bg/novini/article/7464709", "text": "Кандидатите за евродепутати Андрей Ковачев и Жечо Станков ще присъстват на хепънинг на ГЕРБ в парк \"Овча купел\", съобщиха от пресцентъра на партията. Кандидатите за евродепутати от листата на ГЕРБ и СДС Андрей Ковачев и Жечо Станков ще присъстват на хепънинг на ГЕРБ в парк „Овча купел“, който се организира от районната структура на партията. Събитието ще се проведе на 22 май (сряда) от 17.30 часа и в него ще се включат народни представители от ГЕРБ, общински съветници, членове на структурата на организацията.", "date": "2019.05.21", "title": "Андрей Ковачев и Жечо Станков ще бъдат на събитие на ГЕРБ в парк \"Овча купел\""}
{"url": "https://www.24chasa.bg/novini/article/7464724", "text": "Водачът на листата на ГЕРБ и СДС за европейските избори Мария Габриел и кандидатът за евродепутат Емил Радев бяха сред гостите на тържеството, с което район „Владислав Варненчик“ чества своя празник, съобщиха от пресцентъра на ГЕРБ. Навръх 21-ми май - Деня на светите равноапостоли Константин и Елена, в местността Ментеше бе отслужен водосвет, след което се състоя празничен концерт. Своитe пожелания за здраве и благополучие поднесе кметът на района Николай Костадинов. „Благодаря за поканата да бъдем част от този хубав християнски празник, когато почитаме Св. Св. Константин и Елена”, заяви Мария Габриел и пожела светите равноапостоли да закрилят всички и да даряват жителите и гостите на Владиславово със здраве и сили. „Гордеем се с християнските ни ценности, които са ни направили несломим през вековете народ. Всички самодейци съхраняват нашето невероятно културно богатство. Благодаря на по-възрастните, които ни карат да усещаме живи тези традиции, а на най-малките, че ги претворяват в настоящето”, каза в приветствието си българският еврокомисар Мария Габриел, която е и водач на лисатата на ГЕРБ за евроизборите. Варненският представител в Европейския парламент Емил Радев също аплодира самодейните състави и ги поздрави за силния български дух, който носят. Сред гостите на празника бяха още народният представител от Парламентарната група на ГЕРБ Владимир Вълев и общинските съветници Марица Гърдева и Николай Георгиев.", "date": "2019.05.21", "title": "Мария Габриел и Емил Радев поздравиха жителите на Владиславово за празника на варненския район"}
{"url": "https://www.24chasa.bg/novini/article/7464735", "text": "Германските власти предават днес на Израел 5000 документа на писателя Франц Кафка, съхранявани от негов приятел, съобщи Асошиейтед прес, цитирана от БТА. Сред тях има пощенска картичка, изпратена от Кафка през 1910 г., и лични документи, съхранявани от Макс Брод. Според специалистите те дават информация за литературния и културен живот в Европа в началото на 20-и век. Кафка поверява ръкописите си на Макс Брод малко преди да умре от туберкулоза през 1924 г., като му казва да ги изгори, без да ги чете. Брод обаче публикува голяма част от тях, включително романите \"Процесът\" , \"Замъкът\" и \"Америка\", а други запазва. Документите са откраднати от апартамент в Тел Авив и открити от германската полиция, когато са предложени за продажба през 2013 г.", "date": "2019.05.21", "title": "Германия връща документи на Кафка на Израел"}
{"url": "https://www.24chasa.bg/novini/article/7464734", "text": "„Важно е да кажем заедно „Да, искаме уважавана България в Европа, да, искаме Европа, която да усещаме във всяко училище, във всяко малко и средно предприятие, във всяко населено място“. Благодарение на Несебър и неговите жители знаем още колко по-силно трябва да се чува гласът на България. Като комисар по цифрова икономика и общество не мога да не говоря за туризма, за това колко е важен той за бизнеса. Искам да ви насоча към възможностите, които дават новите технологии. Защитили сме и до този момент нови перспективи, нови финансови инструменти за бизнеса и туризма, благодарение на новите технологии. Те позволяват всеки да се чувства реализиран и в ежедневието си, и със семейството си, и в професионалния си живот. Бъдете активни на 26-и май, за да продължим да показваме красивото лице на България пред Европа“. Това каза пред над 240 жители в Несебър водачът на листата на ГЕРБ и СДС за европейските избори Мария Габриел, съобщиха от пресцентъра на ГЕРБ. На срещата в читалище „Яна Лъскова“ присъстваха народният представител Димитър Бойчев и общинските съветници от партията. „Като човек от региона, няма как да не оценявам случващите се промени. Европа може да звучи далечно на някого, но Несебър е дал много на Европа със история си, култура и дух. Градът се превърна в последните години в една от най-атрактивните дестинации, конкурираща се с утвърдените курорти на Средиземно море. За всичко това заслуга имате жителите на Несебър, заедно градим по-добра среда. Усилия полага и бизнесът, който движи развитието и дава по-добри шансове за работа и по-високи доходи“, сподели бургаският кандидат за евродепутат Ивелина Василева. Тя допълни, че морето дава много перспективи за развитие на региона. „Това е моята кауза - да работим за развитието на Черноморския регион, за чисто море, за чист въздух. Изградихме пречиствателна станция, която обслужва 7 населени места – най-голямата на Черноморското крайбрежие. Тя дава възможност водите на Черно море да са много по-чисти и да привличаме повече туристи. Изградихме и съоръжения за обработка на отпадъците, подготвихме и нов проект. Вече има подадено проектно предложение от ВиК - Бургас за пречиствателната станция, която обслужва Св. Влас и Елените“. По време на срещата в залата на несебърското читалище Ивелина Василева, коментира още, че най-важен и дългоочакван за района е проектът за изграждането на четирилентовия път Бургас-Слънчев бряг. „Вече започна изграждането на последната шесткилометрова отсечка от обхода на Поморие. След като приключи, ще отчетем едно изцяло изпълнено обещание. Това е проект, който е чакан повече от 40 години. Той се случва със сериозната подкрепа на премиера Борисов, с финансиране, осигурено от държавния бюджет, заради добрата финансова обстановка в страната, стабилното управление и в икономически, и във финансов план. Продължаваме да работим и за привличане на повече средства по линия на европейската солидарност. Вече е подписан и договорът за разширение на рибарското пристанище на Несебър, което освен че дава по-красив облик на града, дава и повече шансове за рибарите, дава и повече шансове да акостират яхти и лодки. Ще продължим да работим в Европа България да бъде представлявана от хора, които знаят, могат и познават механизмите на работа на европейските институции, които могат да отстояват българския национален интерес“, заяви Ивелина Василева.", "date": "2019.05.21", "title": "Габриел в Несебър: Гласът на България трябва да се чува още по-силно в Европа"}
{"url": "https://www.24chasa.bg/novini/article/7464768", "text": "Отворена е постъпилата оферта на „ИСА 2000“ ЕООД за изработване на технически проект и строителство на локални платна на път II-86 Пловдив - Асеновград. Проектът ще се финансира от бюджета на Агенция „Пътна инфраструктура“, а индикативната стойност на поръчката е 15,5 млн. лв. без ДДС. Това съобщиха от пресцентъра на АПИ. Второкласният път II-86 Пловдив – Асеновград е основната връзка с летище „Пловдив“ и индустриалния район край Пловдив. По ОП „Региони в растеж“ 2014-2020 г. завършва реконструкцията на 10-километровия участък, с което отсечката се разшири с още едно платно и вече е с автомагистрален габарит. През 2018 г. общините Куклен, Родопи и Асеновград предоставиха на АПИ изготвените идейни проекти за изграждането на локалните платна в участъка от км 14+860 до км 25+150 на път II-86. С построяването им ще се осигури безопасен и безконфликтен достъп от и до прилежащите имоти в близост до директното трасе на пътя, край което се разрастват търговски и индустриални обекти. Реконструкцията на отсечката ще осигури бърз транспортен достъп на жителите от общините Куклен и Асеновград и от област Смолян до АМ „Тракия“. Със средства от републиканския бюджет ще се изгради и кръгово кръстовище при 14-ти км на път II-86 Пловдив - Асеновград. То ще замени съществуващото на входа на град Пловдив при пресичането с Околовръстния път. Целта е да се осигури безконфликтно и по-бързо включване на пътуващите от АМ „Тракия“ към Асеновград и Смолян. През миналата година АПИ проведе обществена поръчка за изпълнител на кръговото кръстовище и има подписан договор, но стартирането на строителните работи в момента е блокирано от жалби, свързани с отчуждаване на засегнатите имоти. Делата са насрочени за началото на юни.", "date": "2019.05.21", "title": "Отвориха офертата за локалните платна на пътя Пловдив - Асеновград"}
{"url": "https://www.24chasa.bg/novini/article/7464770", "text": "Австрийският президент Александер ван дер Белен уволни от правителството всички министри от крайнодясната Партия на свободата (АПС) с изключение на външната министърка Карин Кнайсъл. Това съобщи самият той, цитиран от Ройтерс и БТА. Президентът каза, че ще прегледа кандидатурите на всеки един от експертите, предложени за попълване на овакантените министерски постове, след като коалицията между консерваторите на премиера Себастиан Курц и АПС рухна.", "date": "2019.05.21", "title": "Австрийският президент уволни всички министри от крайната десница без външния"}
{"url": "https://www.24chasa.bg/novini/article/7464347", "text": "Преди две години тя бе победена от Еманюел Макрон на втория тур от президентските избори. Днес, в навечерието на европейските избори в неделя, Марин Льо Пен, оглавяваща френската крайна десница, усеща попътен вятър в платната. \"Сега всичко е различно\", изтъкна тя миналата седмица пред АФП в своя кабинет в Националното събрание, където бе избрана през 2017 г. \"Останали бяхме твърде самотни на европейската сцена, без ничия помощ, за да променим отвътре този Европейски съюз, без нито един съюзник. За няколко месеца обаче цяла поредица политически сили впечатляващо се развиха с нова мощ\", с радост отбеляза Льо Пен, на чието бюро се мъдреха електронната й цигара и една книга - \"10 + 1 въпроса за Европейския съюз\". И наистина, от година и половина насам партии, споделящи позициите й срещу имиграцията и срещу ЕС, се включиха в правителствата в Италия и Австрия, печелейки същевременно позиции в парламентите от Берлин до Стокхолм, дори в Мадрид. Във Франция обаче Еманюел Макрон и партията му \"Република, напред\" попречиха на популистите да вземат властта през 2017 г. - Националният фронт (НФ) и кандидатката му още не са забравили горчивото си поражение. След това НФ се реорганизира - прекръсти се на Национален сбор (НС), поразкраси основополагащите си документи, загърби идеята за излизане от ЕС (тоест за \"Фрекзит\") и от еврозоната, издигайки лозунга за промяна на институциите отвътре. \"Съобразихме се с мнението на французите. Те ни заявиха, че не искат да се откажат от еврото - това обаче не значи, че няма как да го подобрим\", обяснява внезапната смяна на курса Марин Льо Пен. Но вчерашният противник си остава противник и днес - 50-годишната националистка разчита да превърне европейските избори в референдум срещу Макрон. \"Ако излезе начело, Еманюел Макрон естествено ще почерпи оттук илюзорна легитимност, за да мине, по думите му, към второ действие на петгодишния си мандат . . . Аз пък казвам на французите: спъвайте го, умолявам ви! И дори - спрете го, като гласувате за единствената листа, способна да победи листата на Еманюел Макрон\", казва Льо Пен, докато 41-годишният президент изглежда се е съвзел от шестмесечните антиправителствени демонстрации на \"жълтите жилетки\". ======= Според проучванията за Национален сбор се канят да гласуват между 22 и 24 процента от французите - така партията леко изпреварва \"Република, напред\" и нейния центристки съюзник \"Демократично движение\" (МоДем). По данни от последната анкета на Ипсос, огласени в понеделник, НС и листата на президентската партия, съюзена с МоДем, вървят почти наравно с 23,5 и 23,0 на сто от евентуалните гласове. На европейско равнище крайнодесните националисти би трябвало да отбележат напредък на изборите от 26 май, при все че може да изгубят точки заради австрийския скандал (крайнодесният вицепремиер на страната бе принуден да подаде оставка, след като видеозапис показа, че е готов да се компрометира чрез контакти с Русия). Според Марин Льо Пен групата, към която спада НС - \"Европа на нациите и свободите\", се очаква да получи между 80 и 120 от общо 751 места в европарламента. Анкети й предричат четвърта позиция с около 70-80 места, двойно повече от сегашните. \"Това не се е случвало никога, значи става дума за нещо историческо, но промени ще има не само в Европейския парламент. Едно вече е сигурно - че (. . ) това налудничаво препускане на Европейския съюз към федерализъм е спряно\", казва със задоволство французойката. Въпреки уверения си тон тя признава, че все още има политически рискове за партията й. Авторитетът й пред собствените й съпартийци пострада от президентската надпревара след разкритикуваната й кампания между двата тура. \"Естествено ще бъда разочарована\", ако листата на НС с един 23-годишен младеж за водач - Жордан Бардела, не се класира начело, добавя тя. През 2014 г. Национален фронт взе 25 на сто от гласовете. Дали резултатът на НС ще е по-лош? Марин Льо Пен срещна впрочем трудности, търсейки съюзници, въпреки мечтите си - подкрепени от Стив Банън, стратега на Доналд Тръмп - да създаде паневропейска \"супергрупа\" от крайни националисти.", "date": "2019.05.21", "title": "Европа на мушката на Марин Льо Пен"}
{"url": "https://www.24chasa.bg/novini/article/7464364", "text": "Фонд на фондовете отвори първоначалните оферти, получени по процедурата за възлагане на обществена поръчка за „ Фонд Мецанин/Растеж “. Той е финансиран със средства по Оперативна програма „Иновации и конкурентоспособност“ 2014-2020, съфинансирана от Европейския фонд за регионално развитие. Фондът ще управлява публични средства от 75, 3 млн. лв., като се очаква инструментът да привлече и допълнително частно финансиране от минимум 32, 3 млн. лв. Той е насечен към подкрепа развитието на конкурентоспособността на българските малки и средни предприятия в зрял етап на развитие. Неговата цел е да се осигури достъп до алтернативно финансиране за компаниите с потенциал за растеж, планове за разширяване, подобряване на дейността, навлизане на нови пазари, както и разработването на нови продукти и услуги. Прилагането на финансовия инструмент ще доведе до увеличаване на производителността и потенциала за износ на българските предприятия. Наред с бизнес целите, инструментът ще бъде насочен и към развитието на управленския капацитет и корпоративното управление на финансираните предприятия. Подкрепата от фонда ще се осъществява под формата на дялови и квази-дялови инвестиции, съществена част, от които ще бъде предоставена под формата на мецанин финансиране. Участниците подали първоначални оферти в определения срок са „Бългериан Мецанин Партнърс“ ДЗЗД, с участници в обединението: Иван Маркос Христанов; Евгени Ангелов Ангелов; Елеонора Христова Сърбова; Диана Павлова Аладжова; Лоид Фредерик Шулц; „Ривър Стикс Кепитъл“ ЕАД. Другият участник е Обединение „Мейфеър Партнърс“, с участници: Андрю Серижио Газитуа; Гавин Джон Александър; Густаво Перота; Илиян Димитров Илиев; Йордан Димитров Петров. Има подадена оферта и от Обединение „Сисиел България“, с участници: Норман Антъни Столкър; Флориан Хут; Баръш Сиври; Оринбашар Муратович Куатов; Димитър Николов Костадинов; Ивайло Георгиев Спасов; Димитър Венелинов Узунов; Георги Кръстев Вангелов.", "date": "2019.05.21", "title": "Фонд на фондовете отвори първоначалните оферти за „ Фонд Мецанин/Растеж “"}
{"url": "https://www.24chasa.bg/novini/article/7464350", "text": "Пътни полицаи хванаха водач на автобус, превозвал работници от с. Бяла, да управлява след употреба на алкохол, съобщават от МВР. На 20 май, в 12.50 часа, на бул. \"Ст. Караджа\" в областния град, полицейските служители спрели за проверка автобус \"Рено Мастер\", управляван от 46-годишен от село Бяла паланка. При проверката за употреба на алкохол станало ясно, че водачът се е качил зад волана след употреба на алкохол. Отведен е в РУ-Сливен и задържан за 24 часа. По случая е започнато бързо производство.", "date": "2019.05.21", "title": "Хванаха пиян шофьор на автобус, превозвал работници в Сливенско"}
{"url": "https://www.24chasa.bg/novini/article/7464378", "text": "Ексхибиционист е задържан вчера от служителите на реда в областния град, съобщиха от пресцентъра на МВР. Около 15 часа, в парк край жилищен блок в район \"Тракия\", мъж извършил непристойни действия пред млада майка с малко дете. Свидетели на случилото се станали и други хора. Отзовалите се незабавно на сигнала полицаи от Пето РУ били посрещнати с агресия от извършителя. Освен че отказал да се легитимира, той отправил обиди и закани за физическа саморазправа към униформените. Оказал и яростна съпротива при задържането му, което е наложило поставянето на белезници. Мъжът е отведен в районното управление, където е установена самоличността му - 58-годишен пловдивчанин. Задържан е за срок до 24 часа. Уведомена е прокуратурата. Образувано е бързо производство по чл. 325 от НК.", "date": "2019.05.21", "title": "Задържаха ексхибиционист, притеснявал млада майка с дете"}
{"url": "https://www.24chasa.bg/novini/article/7464395", "text": "Дирекция \"Транспорт\" на Столичната община осигурява транспорт за избиратели с увредено зрение или със затруднения в придвижването, съобщава на сайта си Централната избирателна комисия (ЦИК). Предварителни заявки към звеното за специализиран транспорт на избиратели с увредено зрение или затруднения в придвижването се подават на телефони 02 904 1351 и 0800 20 720 в предизборния ден - 25 май от 7.00 до 20.30 ч. и в деня на изборите - 26 май от 7.00 до 19.30 часа.", "date": "2019.05.21", "title": "Столичната община осигурява транспорт за избиратели с увреждания"}
{"url": "https://www.24chasa.bg/novini/article/7464394", "text": "Председателят на австрийския парламент Волфганг Соботка определи 27 май за дата на вота на недоверие срещу австрийския канцлер Себастиан Курц, предаде Франс прес. Соботка, който също като Курц е член на Австрийската народна партия, заяви, че е преценил за по-подходящо въпросът за недоверието да бъде поставен на гласуване след изборите за Европейски парламент, които в Австрия ще бъдат произведени в неделя, предава БТА. Ако парламентът подкрепи вота на недоверие, това ще доведе до падането на Курц от власт след 18 месеца като канцлер.", "date": "2019.05.21", "title": "На 27 май гласуват вота на недоверие срещу австрийския канцлер Себастиан Курц"}
{"url": "https://www.24chasa.bg/novini/article/7464343", "text": "През 1960 г. Уинтън започва да чете новините от 18:00 и седмичните бюлетини в неделя вечер. Уинтън е вече опитен журналист, когато й предлагат работата. От 1958 до 1961 г. работи като говорител на телевизия Би Би Си. Първата жена, която чете новините за Би Би Си, почина на 93-годишна възраст. Телевизионният оператор, чието пълно име е Нанси Уигинтън, бе отведена в болница на 8 май след като е намерена паднала в дома й в Бридпорт, Дорсет. Състоянието й се влошило и тя починала в окръжна болница Дорчестър на 11 май, пише DailyMail.  Оказва се, че е счупила бедрена кост. На следващия ден са я оперирали. По-късно тя получила проблеми със сърцето, дихателната система и бъбреците. По-късно е починала в интензивното. Причина за смъртта е сърдечна недостатъчност, хипертония и старост.  След като се оттегли от четенето на новините, Уинтън остава телевизионен и информационен репортер. ", "date": "2019.05.21", "title": "Вижте как е изглеждала първата водеща на новините по Би Би Си (Видео)"}
{"url": "https://www.24chasa.bg/novini/article/7464398", "text": "Петима премиери от левицата в Европа, както и кандидатът за председател на Еврокомисията Франс Тимерманс казаха силни думи в подкрепа на кандидатурата на Сергей Станишев за член на Европарламента. Те заявиха своята солидарност и изненадаха президента на ПЕС с клип, заснет по време на неформалната им среща преди заседанието на левите премиери в Сибиу на Деня на Европа (9 май), където бе приета Декларация за бъдещето на ЕС. “Познавам Сергей от дълги години, знам колко е отдаден на Европа. Убеден съм, че човек като него трябва да бъде не само начело на социалистическото семейство в Европа, но и да ни представлява в ЕП”, заяви премиерът на Испания и лидер на социалистите Педро Санчес. “Сергей е много добър мой приятел и изключителен ръководител на ПЕС. Надявам се той да остане в ЕП и да води нашето семейство на европейско ниво”, подкрепи го и министър-председателят на Португалия Антонио Коща. Подкрепа и добри думи за Станишев изказаха и премиерите на Швеция Стефан Льовен, на Малта Джоузеф Мускат и на Гърция Алексис Ципрас. Гръцкият премиер е категоричен: „Бих желал да подкрепя кандидатурата на Сергей. Намираме се на кръстопът и във всяка страна на тези избори трябва да подкрепим прогресивните сили срещу неолиберализма, срещу възхода на крайно десните.“ Премиерът на Малта Джоузеф Мускат подчерта, че Станишев е един от най-убедените европейци, които е срещал с високо ценена работа и принос в Европейския парламент. Той допълни, че левите премиери като част от Европейския съвет винаги са срещали пълна подкрепа от него. „В името на общото ни бъдеще - силна социална Европа - пожелавам всичко най-добро в кампанията на моя добър приятел Сергей“, присъедини се и премиерът на Швеция Стефан Льовен. Франс Тимерманс пък описа Станишев като “човек, който отстоява идеите за силен, социален и справедлив ЕС”. И го похвали за изключителната работа, свършена през последните години.", "date": "2019.05.21", "title": "Леви премиери и Тимерманс подкрепиха с клип Станишев (Видео)"}
{"url": "https://www.24chasa.bg/novini/article/7464429", "text": "Европейската комисия обяви днес обособяването на флот от специализирани самолети за борба с горските пожари през това лято. Засега седем противопожарни самолета и шест вертолета ще бъдат част от флота, се отбелязва в съобщението на комисията, цитирано от БТА. Пет държави от ЕС, често страдащи от горски пожари в последните години, са предоставили на разположение свои въздухоплавателни средства за тази година - Хърватия (2 самолета), Франция (1 самолет), Италия и Испания (по 2 самолета), Швеция (6 вертолета). През лятото денонощният център на ЕС за действия в извънредна обстановка ще бъде подсилен с екип за работа с горски пожари, съставен от експерти от европейските държави. През цялото лято ще се свикват редовни видео съвещания с държавите за споделяне на данни за опасността от пожари. Спътниковата система на ЕС \"Коперник\" ще бъде използвана, за да се картографират горски пожари. В последните години Европа претърпя сериозни природни и причинени от човека бедствия - горски пожари, наводнения, бури и земетресения. Тези събития доведоха до повече от 100 човешки жертви през миналата година. Досега механизмът за гражданска защита на ЕС се основаваше на система за съгласуване на разгръщането на доброволно предоставената от участващите държави помощ в страната, поискала подкрепа. Предложенията за помощ се съгласуват от център в Брюксел. През последните години лошото време и нововъзникващи заплахи поставиха на изпитание способността на държавите в ЕС да си помагат взаимно, особено когато няколко държави са изправени пред един и същ вид бедствие едновременно. В случаите, когато възможностите са отговор са ограничени или липсват, ЕС не разполагаше със запас за подпомагане на затруднените държави, пояснява ЕК.", "date": "2019.05.21", "title": "ЕС създава флот от самолети за борба с горските пожари"}
{"url": "https://www.24chasa.bg/novini/article/7464476", "text": "Руската Федерална служба за сигурност поиска да бъде удължена с още три месеца мярата за неотклонение - задържане под стража, на Пол Уилан, гражданин на САЩ и други държави, арестуван по подозрение в шпионаж срещу Русия, съобщиха осведомителните агенции. Внесено е искане мярката да се удължи до 29 август. Съдебното заседание по случая е насрочено за 24 май, предаде БТА. Уилан, който има американско, британско, канадско и ирландско гражданство, бе задържан в руската столица през декември. Той отрича обвиненията в шпионаж. Ако бъде признат за виновен, може да получи до 20 години затвор.", "date": "2019.05.21", "title": "Искат още три месеца в ареста за задържания за шпионаж в Русия Пол Уилан"}
{"url": "https://www.24chasa.bg/novini/article/7464380", "text": "Трикратният шампион във Формула 1 Ники Лауда почина днес на 70-годишна възраст. Професор доктор Валтер Клепетко от болницата във Виена, където Лауда претърпя трансплантация на белия дроб миналата година, разкрива детайли за последните месеци от живота на легендата на Формула 1, пише \"Билд\". \"Ники Лауда се бореше дълго време. Toй беше много мил човек. От известно време обаче беше ясно, че няма да успеем да го върнем \"на пистата\" отново\", разказва д-р Клепетко. \"Преди десетина дни разбрах от лекарите, че здравословното състояние на Ники не е добро и че той не се чувства добре\", споделя един от най-близките приятели на Лауда - Волфганг Фелнер, издател на немски ежедневник. \"Преди 2 месеца Лауда беше преместен в Люцерн, където да се възстановява. След това обаче настъпи влошаване на здравето му. Преди десет дни беше хоспитализиран в университетската болница в Цюрих. Там отново трябваше да започне с диализата. Вече Ники трябваше да се бори за оцеляването си\", разказва Волфганг Фелнер. Семейството на Лауда излезе и с официално изявление днес след новината за кончината на Ники.  \"През последните 10 месеца бяхме до Ники неотлъчно. Смеехме се, плачехме, страдахме и се надявахме с него. Въпреки това снощи силите напуснаха Ники\". Това написаха съпругата на Лауда Биргит, бившата му жена Марлене и децата му Лукас, Матиас, Макс и Миа.", "date": "2019.05.21", "title": "Лекар на Ники Лауда: Беше ясно, че няма да успеем да го върнем \"на пистата\" отново"}
{"url": "https://www.24chasa.bg/novini/article/7464413", "text": "От управляващата в Италия партия \"Лига\" до Националния сбор на Марин льо Пен във Франция и партията Фидес на унгарския премиер Виктор Орбан популистки партии предизвикват безпокойство в Брюксел със заканата си да преустроят Европейския по свой образ. Стив Банън, бившият стратег на президента на САЩ Доналд Тръмп, предрече, че изборите за Европейски парламент на 23-26 май ще са \"земетресение\", в което контролът ще бъде поет от евроскептичните партии. Общо 426 милиона човека могат да гласуват в 28-те страни членки на ЕС - най-мащабното упражнение по демокрация в света след изборите в Индия. Мнозина се опасяват, че законодателният орган на ЕС, който през по-голямата част от 40-годишната си история бе доминиран от големи коалиции на левоцентристи и десноцентристи, може да бъде парализиран от засилването на позициите на крайните партии. Новият парламент ще има основна роля в определянето на следващите членове на Европейската комисия - изпълнителния орган на ЕС, преди да се заеме с редовната си работа - да обсъжда всички нови инициативи и да гласува по ключови въпроси като бъдещия бюджет на блока. \"За много хора Европа е кошмар, а не мечта\", каза италианският вицепремиер Матео Салвини на проява миналия месец, на която прикани другите популистки партии да обединят сили с неговата крайнодясна \"Лига\". \"Ние работим за нова европейска мечта\", добави Салвини. По думите му \"целите са да бъдем първата, най-важната, най-многочислената група\" в парламента. Френският \"Национален сбор\" и \"Алтернатива за Германия\" (АзГ) се сред присъединилите се към платформата на \"Лигата\", както и Австрийската партия на свободата, опетнена неотдавна от видеоскандал, свалил нейния лидер Хайнц-Кристиан Щрахе. \"Започваме нова политическа ера\", каза лидерът на АзГ Йорг Мойтен на предизборен митинг на популистите в събота в Милано. Той обвини \"арогантните технократи\", че рушат Европа, и обеща да бъдат свалени политическите \"елити\". Последното изследване, извършено по поръчка на парламента и публикувано на 18 април, показва, че трите главни крайнодесни партии - Европейски консерватори и реформисти, Европа на нациите и свободите и Европа на свободата и пряката демокрация - ще имат 23 процента от гласовете, което не е много повече от сегашния им дял от 20 на сто. Обаче това им отрежда седем мандата по-малко от очакваните 180 за водещата десноцентристка Европейска народна партия (при общо 751 места) и и значително повече от мандатите на левоцентристите Прогресивен алианс на социалисти и демократи. Увеличената подкрепа може би донякъде се дължи на очакваната краткосрочна подкрепа за британските евроскептични партии, след като на Лондон бе позволено да отложи Брекзита до октомври. Според Европейския съвет по международни отношения (ЕСМО) евроскептичните партии, взети заедно с прогнозираното по-силно представяне на крайнолеви групи като движението на френския радикален лидер Жан-Люк Меланшон, с лекота могат да вземат около една трета от всички места в парламента. Рискът е реален, ако левицата и десницата успеят да си сътрудничат, смята Сузи Денисън от ЕСМО. \"Важно е да не забравяме, че те са доста разнородна група\", каза тя пред ДПА. Даже по общия за популистите въпрос за миграцията италианската \"Лига\", която настоява ЕС да приеме още бежанци, за които сега се грижи Рим, е в конфликт с унгарската антиимигрантска партия \"Фидес\", отбеляза Денисън. Надигането на популизма се свързва предимно с рекордния приток на бежанци и мигранти в Европа през 2015-2016 г. Изборите през май \"ще определят бъдещето на европейската цивилизация\", каза по-рано този месец Орбан, главният поддръжник на антиимигрантския дневен ред. Той предрече, че традиционното политическо разделение между ляво и дясно ще отстъпи място на разделение между тези, които поддържат миграцията, и тези, които я отхвърлят. Но противно на заглавията в новините изборите в ЕС през 2019 г. \"няма да бъдат референдум за миграцията\", смята ЕСМО. Мозъчният тръст се позовава на данни,събрани от социологическия институт \"ЮГав\" в 14 от 28-те страни от ЕС. Според проучването главната заплаха за мнозинството европейци е ислямският екстремизъм (което не бива да се смесва в въпроса за миграцията) и това е по-вероятно да мобилизира десноцентристките избиратели, отколкото онези по периферията, твърди ЕСМО. Противно на популисткото говорене мнозина фактически се опасяват, че \"национализмът ще разруши ЕС\", смята мозъчният тръст, а икономиката, промените в климата и заплахата от Русия също надделяват над миграцията като проблем в някои страни. Междувременно едно друго число ще бъде внимателно наблюдавано от Брюксел: избирателната активност. Участието в европейските избори е по традиция ниско. Според анкета на ЕСМО и \"ЮГав\" точно 43 на сто от запитаните са казали,че със сигурност ще гласуват през май. \"Това е голям проблем, защото е свързан с легитимността на Европейския парламент\", каза Натали Брак, гост професор в Европейския колеж. Участие под 40 процента би изпратило \"силен сигнал\", че усилията за повишаване на интереса към изборите на били безуспешни, твърди тя. Изненадващо е, че евроскептичните партии може да изиграят важна роля в случая. \"Без евроскептиците мисля, че избирателната активност ще бъде по-ниска в някои страни\", каза Брак и добави: \"Те мобилизират хората и принуждават и другите партии да говорят за Европа в изборите вместо по национални въпроси\". \"Това е една от заслугите, която трябва да бъде призната на евроскептиците и популистите\", отбеляза Брак. /БТА/", "date": "2019.05.21", "title": "Ще предизвикат ли популистите \"земетресение\", или няма да се случи нищо особено"}
{"url": "https://www.24chasa.bg/novini/article/7464505", "text": "Министърът на околната среда и водите Нено Димов, вицепремиерът и министър на околната среда на Румъния Грациела Гаврилеску и министърът на водите и горите Йоан Денеш подписаха днес в Букурещ Меморандум за разбирателство между Министерството на околната среда и водите на Република България, Министерството но околната среда и Министерството на горите и водите на Румъния за сътрудничество в областта на опазването на водите, качеството на въздуха и биоразнообразието, съобщиха от пресцентъра на Министерство на околната среда и водите. Меморандумът определя областите на сътрудничество между министерствата на двете държави с цел намаляване на замърсяването и гарантиране на екологична устойчивост. По отношение на водите сътрудничеството предвижда координиране на изпълнението на трансгранични мерки от Морските стратегии на България и Румъния по отношение на морските отпадъци. Целта е постигане на добро състояние на морската околна среда, както и контрол на замърсяването на водите с пластмаси/микропластмаси с акцент върху общия участък на река Дунав и съответните зони на юрисдикция в Черно море. В сферата на биоразнообразието усилията ще бъдат насочени към координирано опазване и управление на влажните зони, опазване и възстановяване на жизнеспособна споделената популация от есетрови риби в долното течение на р. Дунав и Северозападно Черно море, както и към обмен на най-добри практики по отношение управлението на трансграничните обекти по НАТУРА 2000. Меморандумът предвижда и сътрудничество между двете страни за намаляване на замърсяването на въздуха, свързано с вноса на употребявани автомобили. С оглед на по-добрата координация на работата се предвижда създаването на съвместни работни групи в определените области на сътрудничество.", "date": "2019.05.21", "title": "България и Румъния ще пазят заедно водите, въздуха и биоразнообразието"}
{"url": "https://www.24chasa.bg/novini/article/7464516", "text": "Ръководството на ЧЕЗ проведе редовната си дискусия с местните власти от област Перник. Регионалният мениджър на ЧЕЗ за България Карел Крал запозна представителите на общините с приоритетите на компанията, а изпълнителният директор на ЧЕЗ Разпределение България Петър Холаковски представи реализираните инвестиции в областта през 2018 г. и инвестиционните планове за 2019 г. Специален акцент в разговорите беше автоматизацията на мрежата. Перник беше общината, където „ЧЕЗ Разпределение България“ проведе пилотния си проект за внедряване на дистанционно обслужвани електромери в Западна България. През миналата година в община Перник бяха монтирани близо 63 000 електромера, като за тяхното внедряване, в реконструкция на мрежата бяха вложени 7 млн. лв. Още 650 хил. лв. бяха инвестирани в присъединяването на нови клиенти в област Перник. Тази година предстои да се реализира проект за автоматизация на мрежата средно напрежение чрез монтиране на дистанционно управляеми елементи, които ще позволяват по-бърза реакция в случай на необходимост. През 2019 г. в електроразпределителната мрежа на област Перник предстои да бъдат вложени общо 2.31 млн. лева. Ще бъдат изградени нови трафопостове в Рударци и Драгичево. Ще се реконструира електропровод 20 киловолта, който захранва селата Рударци и Делта хил, като в района ще се изгради и нов електропровод. Така ще се повиши сигурността на захранването в района. Предстои рехабилитация на електропроводите, които захранват гр. Земен, гр. Трън, с. Кладница – община Перник и редица радомирски села. В реконструкция на мрежите ниско напрежение в областта ще бъдат вложени над 700 хиляди лева. Посещението на ръководството на ЧЕЗ в гр. Перник е част от поредица срещи с представители на общините в Западна България и поддържането на открита, активна и диалогична комуникация на компанията с местните власти на територията, която обслужва.", "date": "2019.05.21", "title": "ЧЕЗ Разпределение вложи 7 млн. лева в  дистанционно обслужвани електромери и реконструкция на мрежата в област Перник"}
{"url": "https://www.24chasa.bg/novini/article/7464526", "text": "Родителите на алпиниста Иван Томов, който загина на спускане от връх Лхотце на 17 май т.г., след като ден по-рано го изкачи успешно, набират средства за репатриране на тялото му от Хималаите до Русе. Това съобщи за БТА приятелката на Иван Томов - Янислава Георгиева. Тя обясни, че необходимата сума е 70 000 долара. Средствата могат да бъдат превеждани на банкова сметка на името на бащата на Иван Томов - Юрий Любенов Томов. Георгиева обясни, че сезонът на изкачванията на връх Лхотце скоро ще приключи, като по тази причина средствата трябва да бъдат набрани възможно най-скоро. Отделно, операцията по свалянето на тялото ще бъде много трудна. От туристическо дружество \"Приста\" в Русе, в което е членувал Иван Томов, съобщиха, че ще подкрепят решението на родителите му за набиране на средства за репатриране на тялото на алпиниста. Ако искате да помогнете, за дарения е отворена банкова сметка на името на баща му Юрий Любенов Томов. IBAN: BG58BPBI79211043088601 в български лева ЮРОБАНК И ЕФ ДЖИ-РУСЕ", "date": "2019.05.21", "title": "Набират средства за връщане на тялото на загиналия алпинист Иван Томов в България"}
{"url": "https://www.24chasa.bg/novini/article/7464524", "text": "Кандидатите за членове на Европейския парламент от ГЕРБ Асим Адемов и Марин Захариев ще посетят общините Доспат, Борино и Девин на 22 май 2019 г. (сряда), съобщиха от пресцентъра на ГЕРБ. Срещата в Доспат с членове и симпатизанти ще се състои от 10.00 часа в залата на хотел „Диамант“, намиращ се на ул. „Тракия“ в общинския център. С жители на Борино срещата е в 11,30 часа в офиса на ПП ГЕРБ, на улица „Родопи“ №25. В 12.45 часа Захариев и Адемов ще бъдат на центъра на девинското село Грохотно, където ще се срещнат с местното население. В 14.00 часа двамата кандидат-евродепутати ще посетят шивашки цех в Девин, на ул. „Родопи“ №20. Заедно с тях ще бъдат председателят на ПГ на ГЕРБ д-р Даниела Дариткова, бившият евродепутат Владимир Уручев, областният координатор на ГЕРБ и кмет на Смолян Николай Мелемов.", "date": "2019.05.21", "title": "Кандидатите за евродепутати Асим Адемов и Марин Захариев ще посетят Доспат, Борино и Девин утре"}
{"url": "https://www.24chasa.bg/novini/article/7464557", "text": "Според данните на национално представено изследване, близо 2,5 млн. са активните шофьори в България, а човешкият фактор е сред основните причини за настъпване на пътнотранспортни произшествия. Затова е много важно да се изследват различните групи водачи, какви са основните грешки, които допускат на пътя, и какво е довело до тях. Това каза председателят на Държавната агенция \"Безопасност на движението по пътищата\" Малина Крумова по време на официалното представяне на тазгодишното издание на инициативата SDIndex /Safe Drive Index - Индекс за безопасно шофиране/, цитирана в съобщение на агенцията, предаде БТА. Националното изследване, подкрепено от няколко институции, цели въвеждането на национален индекс за определяне на рисковете в поведението на водачите на моторни превозни средства в България. По думите на Крумова най-важното, когато говорим за проблемите на пътната безопасност, е да разглеждаме темата в нейната цялост и да анализираме всички елементи заедно - водачи, превозни средства, инфраструктура. Тя е съобщила, че в момента държавната агенция прави комплексен анализ на състоянието на пътната безопасност в страната. Според данните на индекса за 2018 г., 95 на сто от всички ПТП в България са настъпили в следствие на човешка грешка. \"Радвам се, че през 2019 г. ще разширите елементите на вашето изследване. Нека обаче видим и какво стои зад грешките на шофьора - каква е неговата подготовка, внимание и дали не е бил уморен, но също така да отчетем и анализираме и външни фактори - дали заобикалящата среда е била ясна и разбираема, какво е било състоянието на превозното средство, дори каква била метеорологичната обстановка\", е посочила Крумова. Тя е призовала за повече действия в посока на превенцията на ПТП, а не само последващи санкции за водачите, да се работи за повишаване на гражданското съзнание, но и да се даде възможност гражданското общество да контролира процесите, като подава сигнали и следи за навременна реакция. SDIndex представлява обобщена самооценка на поведението и реакциите на шофьорите на пътя в рутинни и рискови ситуации, представителна за българските шофьори на възраст между 18 и 75 г. на национално ниво. Тази година SDIndex има и нови елементи, най-важният от които е специален модул за изследване на рисковете сред водачите на камиони и автобуси - необходимост, идентифицирана в миналогодишното издание на проучването. Актуализиран е и въпросникът, адресиран към водачите на леки и лекотоварни автомобили, който всеки може да попълни онлайн на сайта на кампанията. В днешното събитие са участвали заместник-министърът на транспорта, информационните технологии и съобщенията Ангел Попов, Дамян Войновски, зам. изпълнителен директор на Изпълнителната агенция \"Автомобилна администрация\", комисар Росен Рапчев, началник на отдел \"Пътна полиция\", и други.", "date": "2019.05.21", "title": "2,5 млн. са активните шофьори, 95% от катастрофите - заради човешка грешка"}
{"url": "https://www.24chasa.bg/novini/article/7464581", "text": "„Няма как да се съглася с г-жа Елена Йончева, която изказва съжаление, че петролопроводът \"Бургас - Александруполис\" е проект, който сме изгубили. Напротив!“. Този статус публикува бургаският кандидат за евродепутат Ивелина Василева от ГЕРБ в профила си в социалната мрежа Фейсбук. Тя допълни, че „Този петролопровод не се случи, защото десетки хиляди жители на Област Бургас казаха \"не\" на риска Черно море да бъде замърсено с петролни продукти. Моите съграждани ясно заявиха, че искат чисто море, искат туризъм и рибарство, искат здраве за семействата си“. Това съобщиха от пресцентъра на ГЕРБ. Ивелина Василева, която е и председател на парламентарната Комисия по околната среда и водите в 44-ото НС, припомни чрез публикацията си, че три референдума, свързани с петролопровода, бяха проведени на територията на област Бургас. „Като зам.-кмет на Община Бургас, през 2008 г., бях председател на работната група по организиране на референдума. Петдесет хиляди бургазлии се обявиха срещу петролопровода. В Община Поморие 60,12% от имащите право на глас гласуваха, като 98,97% от тях се противопоставиха на проекта. В Община Созопол също казаха \"не\" на тръбата“, сподели още пред последователи си във Фейсбук Василева. Тя е категорична, че мнението на местните хора трябва да се чува. „Повдигането на темата \"Бургас - Александруполис\" е грубо незачитане на гласа на жителите на три морски общини. Цинично е това да се случва в центъра на Бургас. Докато битката на БСП е \"Бургас - Александруполис\" да се случи, битката на хората край морето е този проект да не се случи“, написа още бургаският кандидат за евродепутат. Вчера на предизборен митинг в центъра на Бургас водачът на листата на БСП Елена Йончева публично изказа съжаление, че Бойко Борисов е „загробил най-големите инвестиционни проекти“ и посочи петролопроводът \"Бургас - Александруполис\" сред тях.", "date": "2019.05.21", "title": "Ивелина Василева: Не сме съгласни с Елена Йончева да се възобнови “Бургас - Александруполис\""}
{"url": "https://www.24chasa.bg/novini/article/7464562", "text": "Не вярваме, че решението на кризата във Венецуела е в разпускането на парламента, а в свикването на честни и свободни президентски избори. Това заяви говорител на Европейската служба за външна дейност по повод предложението на венецуелския президент Николас Мадуро за предсрочни парламентарни избори. Всяко решение или действие, което допълнително ще засегне върховенството на закона и демокрацията в страната, ще затрудни още повече постигането на мирен политически изход, посочи говорителят. Призоваваме за спазване на конституцията и демократичните принципи във Венецуела, добави той. Подкрепяме настоящия парламент в Каракас като единствената демократично избрана институция в страната. Очакваме пълното спазване на конституционните права на парламента, допълни говорителят. Както БТА съобщи, Мадуро предложи снощи предсрочни парламентарни избори. В действащия венецуелски парламент от 2015 г. насам мнозинство има опозицията, а следващите редовни парламентарни избори следва да бъдат в края на 2020 година. В началото на тази година Мадуро положи клетва за втори президентски мандат след избори, които ЕС окачестви като \"нито честни, нито свободни\".", "date": "2019.05.21", "title": "ЕС призовава не за парламентарни, а за президентски избори във Венецуела"}
{"url": "https://www.24chasa.bg/novini/article/7464587", "text": "Защитата на Миню Стайков видя манипулация в проверката в затвора.  Адвокатът на Стайков - Лъчезар Таков обясни, че много пъти го е посещавал и Стайков бил на системи, за да му се правят вливания. Няма как Стайков да взима други лекарства, обясни Таков. И допълни, че бизнесменът не е в инвалидна количка, защото изпитва любов да се движи седнал, а защото няма сили да води нормален живот. Гладната стачка била начин да се обърне внимание за несправедливостта, каза Таков и допусна, че всичко това било опит да се въздейства върху съдиите. Колкото до намерената карта за телевизия, защитникът на Стайков обясни, че много други затворници имат право да гледат телевизия, имат право на безалкохолни напитки и това не е престъпление. А освен Стайков, в тази стая имало още трима души. Проблемът не е какво е намерено, проблем за прокуратурата е самият Миню Стайков, каза Таков и беше категоричен, че имало непрекъснат натиск над лекарите, които \"все едно влизат при смъртник\".", "date": "2019.05.21", "title": "Защитата на Миню Стайков видя манипулация в проверката в затвора"}
{"url": "https://www.24chasa.bg/novini/article/7464515", "text": "Посещението на унгарския премиер във Вашингтон бе използвано от Будапеща, за да удари още един шамар на Румъния - страна, която се озова в безпрецедентен институционален срив. В Белия дом Виктор Орбан атакува нашата позиция на пилон на Източния фланг и възползвайки се от очернящите антизападни изявления на Ливиу Драгня по време на предизборната кампания, постави под въпрос и сериозността на Стратегическото партньорство между Румъния и САЩ. Ползвайки се със съществена народна подкрепа, Виктор Орбан приспособи Унгария към съчетаване на едно място на руски интереси и ЕС. Неспособността на европейския блок да се справи с вътрешните кризи позволи на Виктор Орбан да използва изцяло европейски фондове за развитие на икономиката на страната, въпреки антиевропейския дискурс, често придружен с лични нападки. Същевременно през последните години, без да променя нелибералните си позиции, Виктор Орбан опита да изгради мост за връзка с върха на администрацията в Белия дом, а антиимигрантският дискурс бе входният билет за среща с американския президент Доналд Тръмп. На пръв поглед изглежда, че срещата е завършила като начало на преговори. Унгария е готова да купи система за отбрана, която прехваща ракети със среден обсег на действие, а в замяна администрацията на САЩ може да обмисли план, чрез който да накара Румъния да деблокира до септември експлоатацията на най-големия периметър за природен газ в Черно море. Виктор Орбан използва това, че Румъния се противопоставя на инвестицията на \"Ексън\" и \"ОЕмВи Петром\", за да се оплаче, че това поставя в опасност възможностите на Унгария за диверсифициране на източниците за доставка на природен газ. По този начин унгарският премиер задейства от САЩ светкавична атака по адрес на Румъния, отваряйки на най-високо равнище пукнатина в имиджа на нашата страна като източник на сигурност. \"Диверсификация на природния газ за Унгария може да има, само ако румънско-американското сътрудничество се осъществи бързо. Поисках от президента Тръмп да помогне това да се случи\", заяви премиерът на Унгария Виктор Орбан. През последните години национален проект за Румъния бе това да се превърне в остров на стабилност в Източна Европа и надежден партньор на НАТО и САЩ. Макар че не успяхме да убедим НАТО, че Черно море е гореща точка като Калининград и Беларус, Румъния постигна други цели в Източния фланг. Отпуснахме два процента от брутния вътрешен продукт за армията, осъществихме многобройни съвместни учения със страните от Алианса, щитът в Девеселу работи, базата в Когълничану е стратегическа опора, а многобройните контингенти румънски военни, участващи в различните театри на военни действия, също са свидетелство за нашата активност. Но, Будапеща отправи едно много цинично послание: Румъния поставя в опасност сигурността на снабдяването на Източна Европа с природен газ, като я осъжда да се абонира отново за руския внос в момент, когато не е ясно дали споразумението между \"Газпром\" и \"Нафтогаз\" за транзита на газ през Украйна ще продължи и след декември 2019 г. Що се отнася до унгарците, те са наистина зависими на 80 процента от вноса на руски газ. Доставките на природен газ от Русия са от голямо значение за Унгария, но спирането на транзита през Украйна може да представлява и възможност за унгарците. Според Националния интегриран план за енергетиката и климатичните промени на Унгария, нашите съседи признават, че могат да бъдат спокойни по отношение на снабдяването с природен газ, дори ако входният пункт в Берегдароч не бъде на разположение за дълъг период от време. Свързани с хъба в Баумгартен и с интерконектор със Словакия, унгарците ще се превърнат в основен доставчик на природен газ за Сърбия и Румъния, която, макар да е третият производител в ЕС, не е в състояние да задоволи собственото си потребление. Освен това, свързвайки се с пазара на природен газ на Хърватия, унгарците ще имат достъп и до американския втечнен газ, пристигащ на пристанище Кърк. Това е един пример за сила и интелект на една страна, която макар да е вносител на природен газ, обезпечава по-ефективно енергийната си сигурност от Румъния - страна-производител, която спи върху неексплоатирани резерви, без да има никакъв план как да ги развие по-нататък и да увеличи както производството, така и потреблението. Така че реалността предостави на Виктор Орбан възможност да опита да насади в мисълта на американската администрация идеята, че Румъния не е същият верен партньор, какъвто бе през 2016 г., когато във Вашингтон се подписваше общата декларация за прилагане на Стратегическото партньорство. Атаката на Виктор Орбан от Вашингтон не би била успешна без подкрепата на антизападните изявления на Ливиу Драгня. Пробивът бе направен през март, когато лидерът на Социалдемократическата партия постави под въпрос важността на Стратегическото партньорство между САЩ и Румъния. В перспективата на нова възможна присъда и с редица провалени опити да се сближи с американската администрация без да плати на лобистки фирми, Ливиу Драгня каза, че \"като се тегли чертата, конкретните ползи за Румъния от отношенията със САЩ от икономическа и стратегическа гледна точка, не са много големи. Но за нас САЩ представляват огромна гаранция за сигурността, с която нямаме право да си играем\". Това, което опита да направи лидерът на СДП, бе да обрисува американските мултинационални компании в най-злокобни краски. В това сюрреалистично платно \"Ексън\" изглежда като алчен, неразумен, лишен от гъвкавост в преговорите и бездушен конгломерат, който гледа на проекта в Черно море само от финансова перспектива с мултинационално хладнокръвие. Де факто Ливиу Драгня внушава, че \"Ексън\" не се е държала като компания, поставена под шапката на петте измерения на Стратегическото партньорство: енергийно, икономическо, политико-военно, образователно и в сферата на изследванията. Недоволството на Ливиу Драгня е подхранено обаче и от факта, че не е извлякъл лични ползи от преговорите с \"Ексън\" и \"ОЕмВи Петром\" за експлоатацията на газа в Черно море. Така че той позволи на Виктор Орбан да удари по трансатлантическата връзка на Румъния, създавайки уязвимост за нашата страна в рамките на Стратегическото партньорство, която е поела ангажимент да допринася за \"по-прозрачен, предвидим, интегриран, диверсифициран и конкурентен регионален пазар на енергия\". Това са същевременно и европейските цели за намаляване на вноса на руски газ, както и преходът към източници на чиста енергия. Виктор Орбан усети, че Ливиу Драгня иска да спечели гласове с антизападна реторика, изигравайки последната си карта - да покаже, че многонационалните компании са най-голямото огнище на корупция и единствената им цел е да оголят Румъния откъм професионалисти, да продават продукти с лошо качество и да настояват за неразумни печалби, които не им се полагат. В този контекст, използвайки хаоса в Румъния, унгарският премиер се впусна във Вашингтон в сложна игра. Първо опита да изключи нашата страна от икономическото измерение на Стратегическото партньорство, очертавайки Унгария като много по-ефективен партньор за бизнес и по-привързан към едни прагматични отношения, които предполагат включително оползотворяване на природния газ в Черно море. Освен това, ако проектът не се реализира, Виктор Орбан си е гарантирал, че Унгария пак ще излезе печеливша. Защо? Защото ще посочи Румъния с пръст, че не е била в състояние да надскочи средновековния дискурс, в който е обвила своята икономика и общество, и че не е в състояние да координира проекти от регионален мащаб. А САЩ ще бъдат изкушени да се замислят дали все пак Виктор Орбан не е прав?! Неспособни да обяснят как нашата страна ще се възползва от инвестицията за природен газ в Черно море, провокациите от Унгария ще дадат възможност на лидерите на СДП и на онези, които от години контролират енергийния сектор, да блокират и последните икономически остатъци на Стратегическото партньорство. Лишени от всякакъв интерес да създадат проекти за устойчиво развитие, Ливиу Драгня и неговият кръг приближени от СДП ще продължат да нанасят удари на всичко, което означава чуждестранна инвестиция, и да забиват Румъния все по-дълбоко в периферията на Европа. /БТА/", "date": "2019.05.21", "title": "Как Ливиу Драгня помогна на Орбан да подкопае стратегическото партньорство между Румъния и САЩ"}
{"url": "https://www.24chasa.bg/novini/article/7464600", "text": "Инж. Мирослав Маринов е новият изпълнителен директор на Изпълнителна агенция по горите, съобщиха от МЗХГ. Той е завършил Лесотехнически университет в София с придобита образователно-квалификационна степен магистър по \"Горско стопанство\" и специализация по \"Ловно и рибно стопанство\" през 2008 г. Магистър е и по международни икономически отношения и международен бизнес. Мирослав Маринов започва работа през 2005 г. в Община Сливен - в отдел \"Екология, земеделие и гори\". Преминава през йерархията на горското стопанство като началник участък, заместник директор, директор. Ръководил е Държавно горско стопанство /ДГС/ - Стара река, ДГС - Твърдица, ДГС - Тича, както и Регионална дирекция по горите - Сливен. Инж. Мирослав Маринов заменя на поста досегашния изпълнителен директор инж. Мирослав Джупаров.", "date": "2019.05.21", "title": "Инж. Мирослав Маринов е новият шеф на Изпълнителна агенция по горите"}
{"url": "https://www.24chasa.bg/novini/article/7464598", "text": "Сръбският парламент гласува днес промени в Наказателния кодекс, с които се премахва присъдата от 30 до 40 години затвор и се въвежда доживотен затвор за най-тежките престъпления, предаде Танюг. Доживотен затвор е предвиден за жестоко убийство, изнасилване, блудстване с малолетно лице, с бременна жена и с лице в безпомощно състояние, предава БТА. Доживотен затвор е предвиден и за всички престъпления, за които досега се предвиждаше присъда от 30 до 40 години затвор. Това са убийства на представители на висшите държавни органи, тежки престъпления против конституционния ред и сигурността на Сърбия, сдружаване с цел извършване на престъпления, геноцид, престъпления срещу човечеството, военни престъпления срещу цивилно население, военни престъпления против ранени и болни хора, тероризъм. Предвидено е осъденият на доживотен затвор да може да бъде освободен условно след като изтърпи 27 години затвор. Съдът обаче не може да освободи осъдени за убийство на дете, бременна жена или хора в безпомощно състояние. Предвидени са и по-строги присъди за малтретиране, домашно насилие, укриване на данъци, убийство и измъчване на животни, пречене на изпълнението на служебните задължения на служебно лице, нападение срещу служебно лице при изпълнение на служебните му задължения, насилническо поведение при спортни събития. С промените се въвежда и ново престъпление - нападение срещу адвокати, което е в съответствие с предложението на Адвокатската камара на Сърбия.", "date": "2019.05.21", "title": "Сърбия въведе доживотния затвор"}
{"url": "https://www.24chasa.bg/novini/article/7464608", "text": "Европейската мрежа на жените лидери, която включва над 300 жени на високо ниво в частни, обществени и академични области от 24 европейски държави изпрати официално писмо за подкрепа до водача на листата на ГЕРБ и СДС за изборите за членове на Европейския парламент и настоящ комисар по цифровата икономика и общество Мария Габриел, съобщиха от пресцентъра на ГЕРБ. Благодарение на различните инициативи, които сте предприели, като например европейските жени в цифровата мрежа, Вие поставяте в центъра на вниманието предприемаческия потенциал на жените като мениджъри, учени, предприемачи на високо равнище и в стартиращите предприятия”, се посочва в писмото за подкрепа. Европейската мрежа на жените лидери включва дами от различни националности на високи мениджърски позиции в мощни европейски и световни компании като Microsoft, Orange, Lenovo, FIPRA и др. Сред членовете на организацията са още мениджъри на ключови позиции в европейските институции. В писмото се казва дословно:", "date": "2019.05.21", "title": "Европейската мрежа на жените лидери подкрепи Мария Габриел"}
{"url": "https://www.24chasa.bg/novini/article/7464607", "text": "Районната прокуратура в Свиленград наблюдава бързо производство срещу 52-годишен български гражданин, нападнал и причинил лека телесна повреда на митнически служител на граничния пункт с Турция \"Капитан Андреево\", съобщиха от пресцентъра на Апелативната прокуратура в Пловдив. Извършителят Б.Г. влязъл пеша от Република Турция у нас. Той първоначално преминал през паспортен контрол, след което се опитал да избегне митническа проверка и да напусне пункта. Бил обаче спрян от митнически служител, който поискал да извърши инспекция. Пасажерът започнал да го обижда и го ударил два пъти в областта на главата. Впоследствие при извършената проверка на Б.Г., у него са били открити акцизни стоки без бандерол - 47 кутии цигари, облепени около краката му. На пострадалия служител е бил издаден медицински документ. Б.Г. е бил задържан за срок от 24 часа по Закона за МВР. Предстои той да бъде привлечен като обвиняем, допълват от държавното обвинение.", "date": "2019.05.21", "title": "Мъж, влязъл пеша от Турция, удря митничар на \"Капитан Андреево\""}
{"url": "https://www.24chasa.bg/novini/article/7464618", "text": "Италианският вътрешен министър Матео Салвини заяви, че имигрант от Северна Африка е арестуван за палежа на полицейски участък в Мирандола, Северна Италия, предаде Асошиейтед прес, цитирана от БТА. При пожара тази нощ в полицейския участък загинаха двама души, а над десет бяха ранени. Салвини съобщи днес за ареста на имигранта с публикация в Туитър. \"Елиминирането на незаконната имиграция към Италия и Европа е морално задължение. Всеки да си стои у дома\", написа Салвини. Според италианската информационна АНСА смъртта на двете жертви, намирали се в апартаменти в сградата в Мирандола (на север от Болоня), на чийто приземен етаж се помещава опожареният полицейски участък, е причинена от експлозия. Жертвите са 74-годишна жена и нейната болногледачка. Според АНСА заподозреният е проникнал в полицейския участък и го е подпалил, като мотивът зад деянието още не е ясен.", "date": "2019.05.21", "title": "Арестуваха имигрант за палежа на полицейски участък в Италия"}
{"url": "https://www.24chasa.bg/novini/article/7464617", "text": "Близък съратник на руския опозиционер Алексей Навални е задържан днес в Русия във връзка с миналогодишна демонстрация и според негови колеги може да бъде наказан с до 30 дни лишаване от свобода, предаде Франс прес. Трийсет и осем годишният Леонид Волков бе задържан от московски полицаи, докато тръгваше за работа с такси, посочи пред АФП говорителката на Навални Кира Ярмиш, предава БТА. \"Арестуваха го с думите: \"Отдавна ви чакаме\", разказа в Туитър Алексей Навални. Самият Волков обясни в Туитър, че арестът е свързан с участието му миналата година в неразрешен протест срещу вдигането на пенсионната възраст в Русия. На 9 септември 2018 г. хиляди жители на Русия протестираха в цялата страна срещу закон, повишил възрастта за пенсия. Стотици бяха задържани. Вячеслав Гимади - адвокат на фондацията за борба с корупцията, основана от Навални, заяви пред радио \"Ехото на Москва\", че Волков не е могъл да организира протеста, защото по онова време е бил в чужбина. Алексей Навални организира през последните години някои от най-мащабните демонстрации срещу руския президент Владимир Путин и неведнъж бе наказан с лишаване от свобода.", "date": "2019.05.21", "title": "Арестуваха близък до Навални с думите: \"Отдавна ви чакаме\""}
{"url": "https://www.24chasa.bg/novini/article/7464610", "text": "Тежката катастрофа край Берковица, при която загина 48-годишна жена от село Бързия, се оказа пореден трагичен епизод от лавина нещастия, сполетели цяло семейство в Берковско, предаде \" \". В понеделник към 14,37 часа Нели 3. от село Бързия се блъсна с автомобила си \"Тойота Ярис\" в товарен \"Фолксваген Транспортер\" на път Е-79. Жената бе транспортирана с тежки травми в монтанската болница, но въпреки лекарската помощ почина. При удара пострадаха и водачът и пътник в другата кола, но животът им не е в опасност. Смъртта на жената зачерня цяла къща в село Бързия, споделиха местни жители. Преди около 2 години съпругът на Нели 3. - горски служител, загубил живота си в злополука в Балкана. Управляваната от него тежка машина за извличане на трупи паднала в дере, обърнала се и притиснала водача. Горският починал в монтанската болница. \"Сякаш прокоба преследва това семейство, а бяха добри и работливи хора. На няколко пъти като че ли съдбата им даваше знаци - оцеляха в тежки катастрофи, но накрая злото ги настигна и си заминаха\", коментират в района. След двата смъртни случая, сам в предбалканското село остава синът на съпрузите - младеж със 100% инвалидност. Семейството има и дъщеря, която живее в София, разказаха местните хора.", "date": "2019.05.21", "title": "Поредица нещастия сполетели семейството на загиналата край Берковица"}
{"url": "https://www.24chasa.bg/novini/article/7464782", "text": "Кремъл предупреди новия украински президент Володимир Зеленски, който призова САЩ да наложат нови икономически санкции на Русия, че това няма да помогне за намиране на решение на войната в Източна Украйна, предадоха Франс прес и ТАСС, цитирани от БТА. Подобни изявления няма да помогнат на Украйна да разреши проблема в югоизточните райони, заяви пред журналисти говорителят на Кремъл Дмитрий Песков, имайки предвид сепаратистките украински региони. Войната в Източна Украйна отне живота на близо 13 000 души от започването си през 2014 година. 41-годишният Зеленски вчера встъпи в длъжност. Той заяви, че неговият приоритет е да сложи край на конфликта с проруските сепаратисти. \"Няма да преодолеем руската агресия сами\", подчерта той на среща с представители на САЩ в кулоарите на церемонията, добавяйки, че е необходимо засилване на санкциите. Американската делегация беше водена от американския министър на енергетиката Рик Пери. Днес Песков подчерта, че само Украйна може да сложи край на конфликта в източните си части, като следва споразумението от Минск, договорено през 2015 г. под егидата на Киев, Москва, Берлин и Париж. \"САЩ не могат да изпълнят списъка с изисквания на споразумението от Минск, нито Русия. Киев може и трябва да го направи\", подчерта говорителят на Кремъл.", "date": "2019.05.21", "title": "Кремъл към Зеленски: Санкции няма да решат кризата в Донбас"}
{"url": "https://www.24chasa.bg/novini/article/7464783", "text": "Турска телевизия бе остро критикувана днес заради това, че е прекъснала вчера интервю на кандидата на опозицията за кмет на Истанбул, когато той спомена \"прекомерните\" разходи по време на мандата на досегашния кмет, който бе от редиците на управляващата партия, предаде АФП, цитирана БТА. Ахмет Хакан, известен водещ по турския частен телевизионен канал СиЕнЕн-тюрк, прекарти снощи половин час по-рано от предвиденото интервюто с Екрем Имамоглу, чието избиране за кмет на Истанбул на местните избори на 31 март бе отменено от властите. Висшата избирателно комисия насрочи ново гласуване за кмет на Истанбул на 23 юни. Комисията се произнесе в полза на управляващата Партия на справедливостта и развитието, която твърди, че вотът за кмет на метрополията е бил белязан от нередности. Критики в социалните мрежи, насочени срещу телевизията и водещия, заваляха от снощи. Например потребител на Туитър с профил @muratagirel предложи предаването, наречено \"безпристрастна зона\", да се преименува на \"пристрастна зона\". Прекъсването на предаването стана в момент, когато Имамоглу спомена \"прекомерните\" разходи на своя предшественик, които той каза, че е разкрил през 18-те дни, когато заемаше кметския пост, преди да бъде отменен кметският му мандат. Имамоглу спечели вота на 31 март с около 13 000 гласа преднина пред кандидата на управляващата Партия на справедливостта и развитието и бивш премиер Бинали Йълдъръм. По време на интервюто Имамоглу издигна плакат, показващ, това, което той представи като \"пилеене\" на средства, например много големия брой на служебните коли. Той обеща да трансформира тези разходи в \"икономии\", за да служи на мегаполиса. Водещият го прекъсна, използвайки първоначално една реклама, а след това прекрати предаването, когато Имамоглу настоя да говори за финансите на кметството. Имамоглу протестира, че е бил предупреден, че предаването ще трае половин час повече. Истанбулската община реагира късно в понеделник, като опроверга твърденията на Имамоглу и критикува думите му като \"преднамерено изкривяване\", целящо да манипулира общественото мнение. Телевизия СиЕнЕн-тюрк вече бе обект на остри критики, когато предпочете да излъчи документален филм за пингивини вместо да предава директно сблъсъците по време на антиправителствените демонстрации през 2013 г. Телевизионният канал е смесено дружество между СиЕнЕн интернешънъл, Търнър броудкастинг систем интернешънъл и частния холдинг Демирьорен, близък до управляващите.", "date": "2019.05.21", "title": "Турска тв прекъсна интервю на кандидата на опозицията за кмет на Истанбул (Видео)"}
{"url": "https://www.24chasa.bg/novini/article/7464805", "text": "„Всяка година, ние се събираме, за да почетем жертвите на възродителния процес, които са героите на демокрацията. Те са нашите герои. Сега ние с достойнство се опитваме да водим тяхната борба и мисия. Да я продължаваме!“ Това заяви в ардинското село Бял извор лидерът на ДПС и водач на листата за европейските избори Мустафа Карадайъ на проведения традиционен възпоменателен митинг в памет на Кязим Ибрахим Паша, убит през 1972 г. по време на един от етапите на т.нар. „възродителен процес“ в Кърджалийско, съобщиха от пресцентъра на ДПС. Лидерът на ДПС и водач на листата за европейските избори Мустафа Карадайъ и част от кандидатите от листата на ДПС бяха посрещнати от членове и симпатизанти на партията. Събитието уважиха още Ибрахим Паша-син на Кязим Ибрахим Паша, зам.-председателят на парламентарната група на ДПС Йордан Цонев, членът на ЦОБ Ердинч Хайрула, евродепутатите Неджми Али, Илхан Кючюк и Искра Михайлова, областният лидер на ДПС Изет Шабан, народните представители от ДПС Адлен Шевкед и Ерол Мехмед, областният лидер на Младежкото ДПС Байрам Байрам, кметове на общини, председатели на Общински съвети от ДПС от областта, членове и привърженици на ДПС. „Ние помним и 1964 година, помним жертвите в Барутин и Бял извор през 1972 г., помним и Лъжница, Корница, Брезница през 1973 г. Знаем за 1975-1976 година, знаем за 1982 г., помним и 1984-1985 година. Ние помним всичко! И няма да го забравим! Затова сме тук всякога! Помним и че това се случваше, защото бяхме разединени, а когато се обединихме през 1989 г., под ръководството на нашия почетен председател д-р Ахмед Доган, бяха организирани майските мирни протести, където дадохме своите свидни жертви, но дадохме и демокрацията на нашата Родина“, заяви Карадайъ. Той подчерта, че създавайки ДПС, почетният председател на Движението е направил безкръвен преход от тоталитарна власт към демокрация. „Нашата болка, нашата мъка, нашите жертви, нашите пресни гробове, да не ги обърнем в омраза, а напротив в съзидание и да градим нашия живот в нашата родина. Това постигнахме за тези години!“, подчерта лидерът на ДПС. Мустафа Карадайъ представи присъстващите кандидати в евролистата на партията. Той призова всички членове и симпатизанти на ДПС да се обединят, за да постигнат заедно успех в предстоящите евроизбори. „Хем млади, хем красиви, хем умни, хем образовани, хем знаещи, хем можещи, хем доказали себе си в секторите, които работят. Това са нашите младежи“, заяви Карадайъ. Много често чуваме упреци към нас като народни представители от ДПС. Казват ни да престанем да плашим мюсюлманите с онези събития, да престанем да ги плашим с „възродителния процес“ и че това е минало и никога повече няма да се случи. Дали е така?, попита Цонев. Ние трябва да си спомним тези събития и трябва да ги прочитаме, защото не всички в България са ги прочели както трябва, добави той. Защо ние християните не се нареждаме редом до нашите братя мюсюлмани и да отдадем почит на героите за права, свободи и демокрация?, запита още той. Ние ще кажем, че няма повече опасност тези процеси да се повторят, когато това се случи, подчерта Йордан Цонев. Тази страница ще бъде затворена за всички български граждани, когато в учебниците по история тя бъде описана и се изучава от бъдещите поколения с истинските имена и наименования като опит за етническо прочистване, което е престъпление против човечеството, бе категоричен Цонев. Тогава ние ще кажем, че няма опасност да се повтори. Затова сме тук и затова ще продължаваме да бъдем тук. Затова ще продължим нашата битка в българския и европейски парламент, допълни той. Пред паметната плоча на Кязим Паша бяха поставени венци и цветя. Бившият главен мюфтия Фикри Сали отправи кратка молитва в памет на загиналия Кязим Паша и за всички жертви по времето на Възродителния процес. Екипът на Централния лъч на ДПС присъства и на митинг в град Крумовград, където бе посрещнат тържествено от членове и симпатизанти на партията. Всички дубликати и фалшификати за всичките 29 години имат срок на годност, - едни избори, каза в Крумовград Мустафа Карадайъ. Явяват се на избори и изчезват. Дори да са останали някои заблудени, апелът ми е намерете начин да им разясните, че гласът на празното е глас за националистите, обяви той.", "date": "2019.05.21", "title": "Карадайъ от Бял извор: Помним нашите герои и следваме тяхната мисия - права, свободи и демокрация!"}
{"url": "https://www.24chasa.bg/novini/article/7464856", "text": "Около трийсет души, членове на анархистката групировка \"Рубикон\", влязоха в двора на гръцкия парламент днес следобед и хвърлиха червена боя по фасадата на сградата, предаде АФП, като се позовава на полицейски източник. Членовете на групировката, които поеха отговорност за акцията в съобщение, хвърлиха две димки, след коте бяха разпръснати от силите на реда. Един човек е задържан, посочва БТА. Председателят на парламента Никос Вуцис заяви пред АФП, че става дума за \"краен, антидемократичен акт\". Членовете на анархистката групировка \"Рубикон\" заявяват, че са предприели акцията \"в подкрепа на справедливата борба на намиращия се в гладна стачка боец комунист Димитрис Куфодинас\", визирайки намиращия се в затвора бивш член на крайнолявата групировка \"17 ноември\", разбита през 2002 г. 61-годишният Куфодинас е в затвора от 2002 г. и излежава 11 доживотни присъди за серия от убийства. От края на 2017 г. му бяха разрешени 6 краткосрочни отпуска от затвора, но последната му молба беше отхвърлена. В знак на протест на 2 май Куфодинас обяви гладна стачка и в момента е в болница, а крайнолеви групировки започнаха серия палежи и нападения в Атина и в Солун в знак на солидарност с него. Куфодинас беше един от основните екзекутори на терористичната групировка \"17 ноември\", която е отговорна за убийствата на 23 души, сред които и западни дипломати, в периода 1975 - 2000 г. Анархистката групировка \"Рубикон\" хвърли преди пет дни червена и черна боя по резиденцията на американския посланик в Гърция.", "date": "2019.05.21", "title": "Анархисти хвърлиха боя по фасадата на гръцкия парламент (Снимки)"}
{"url": "https://www.24chasa.bg/novini/article/7464820", "text": "Турски изтребители отново са поразили днес, за втори пореден ден, позиции в Северен Ирак на бойците от Кюрдската работническа партия (ПКК), предаде Анадолската агенция. При въздушни удари на турската армия са били унищожени огневи позиции, укрития и муниции в района Авасин-Басян, съобщи министерството на националната отбрана на Турция. , припомня БТА. Турция редовно нанася въздушни удари срещу цели на бунтовниците от Кюрдската работническа партия (ПКК) в Северен Ирак, където групировката има бази. През последните 30 години ПКК, призната за терористична организация от Турция, САЩ и ЕС, е отговорна за смъртта на 40 хиляди души, припомня агенцията.", "date": "2019.05.21", "title": "Втори ден турски изтребители атакуват Северен Ирак"}
{"url": "https://www.24chasa.bg/novini/article/7464879", "text": "Министерството на образованието и науката публикува верните отговори от матурата по български език и литература.  Зрелостниците работиха върху фаталния 13 вариант на матурата.", "date": "2019.05.21", "title": "Вижте отговорите на матурата по български език и литература"}
{"url": "https://www.24chasa.bg/novini/article/7464891", "text": "Ако се водим само от проблемите и от това, че невинаги идеите ни се реализират, както ни се иска, то трябва да развеем бялата кърпа и да чакаме мандата да свърши, не - напротив. Работим, работим и пак работим, защото само така може да вървим към европейско бъдеще за нашия град. Посланието ни е ясно и точно - Европа работи за Стара Загора. С тези думи се обърна към работещите в една от водещите фармацевтични фирми в Стара Загора кандидатът за евродепутат от ГЕРБ Николай Диков, съобщиха от пресцентъра на ГЕРБ. „Благодарение на програмите от ЕС и средствата, които получаваме, имаме възможност да отделяме средства за паркове, за улици, за града и всички 51 села, които са част от нашата община. Направихме справка - срещу всеки 1 лев от бюджета ни, получаваме 40 лева от ЕС и още 6 лева от държавната хазна. Той обобщи и какво предстои да се случва в град ни - ремонт на още улици, на Летния театър, на Зоопарка, на междублоковите пространства. „Следващият програмен период ще ни даде повече средства, това ще е перспектива за регионите ни, за решаването на местните ни проблеми. Важно е обаче Европа да е близо до проблемите ни, да ги познава, само така ще имаме подкрепа от европейските институции за решаването им“, допълни още Диков.", "date": "2019.05.21", "title": "Николай Диков: Посланието ни е точно и ясно – Европа работи за Стара Загора"}
{"url": "https://www.24chasa.bg/novini/article/7464896", "text": "Министерството на труда и социалната политика категорично опровергава твърденията в публичното пространство и социалните мрежи, че са приети законодателни промени, с които на социалните работници се дават нови правомощия за „отнемане на деца след фалшиви сигнали“. Това стана ясно от публикация на сайта на министерството. Приетите на 7 март 2019 г. промени в законодателството в областта на закрилата на децата имат за цел да отразят премахването от 2021 г. на всички домове за деца като форма на грижа и да подобрят координацията при закрилата на децата, тъй като тя не е отговорност само на социалните работници. В Закона за закрила на детето останаха непроменени действащите от много години разпоредби, които определят основанията за настаняване на детето извън семейството. Те не са разширявани. Настаняването на дете извън семейството както и досега може да стане единствено с решение на съда. Внушенията, че държавните органи „ще отнемат деца при фалшиви сигнали“ са напълно неоснователни. Напомняме отново, че от 2003 г. в Закона за закрила на детето е регламентирано, че „лице, на което стане известно, че дете се нуждае от закрила, е длъжно незабавно да уведоми дирекция „Социално подпомагане“, Държавната агенция за закрила на детето и Министерството на вътрешните работи“. Същото задължение има и всяко лице, на което това е станало известно във връзка с упражняваната от него професия или дейност, дори и ако то е обвързано с професионална тайна. Това е норма, действаща от 16 години. Най-притеснителното от разпространяваните твърдения в социалните мрежи е не толкова непознаването на действащото от близо 20 години законодателство, а създаването на среда на недоверие и страхове към „държавата“, „съседите“, „учителите“, „лекарите“ и всички специалисти, които са посветили образованието и професионалния си път на децата и хората в нужда. Тези неоснователни внушения доведоха дори до отричане на промените от 7 май в наредбата за превенция и реинтеграция, които са напълно противоположни на темата „извеждане на деца от техните семейства“. Подобрените разпоредби целят единствено по-ефективна работа на социалните работници именно, за да може децата да останат в своите семейства или ако са разделени, да се върнат да живеят при своите майки и бащи.", "date": "2019.05.21", "title": "Социалното министерство: Не е вярно, че деца ще бъдат отнемани след фалшиви сигнали"}
{"url": "https://www.24chasa.bg/novini/article/7464908", "text": "Aрхеолози от Регионалния музей за история на София попаднаха на античен зидан гроб в северната част на площад \"Св. Александър Невски\". Находката се определя като част от Източния некропол на Сердика. Погребалните процесии са се движели от центъра на града – Ларгото, по Виа Сакра (днешната ул. \"Московска\") към свещения хълм на града – сега пространството на площад \"Св. Александър Невски\", църквата Св. София\" до паметника на Апостола, предаде  Какво ще е бъдещето на античната гробница засега не е ясно. \"Има няколко варианта, които все още се обсъждат\", обясниха от Регионалния музей за история на София. В тази зона навсякъде под земята археолозите предполагат, че има гробници от II в. пр. Хр. до края на IV в. В откритата сега зидана ниша липсва погребален инвентар, съобщиха от музея. Откритието е станало при т.нар. спасително археологическо проучване на площад \"Св. Александър Невски\" преди два дни, което е задължителна процедура, преди да започне ремонтът на тази част от Зона 4 на Централната градска част. Обновяването на Зона 4 е в ход от юни 2018 г., когато Столичната община подписа договор с фирма \"ПСТ груп\" за реализация на проекта на архитектурно студио \"А.Д.А.\". Ремонтът е планиран за 365 дни и трябва да приключи в началото на август, но одобреният проект тепърва ще се променя по нареждане на кмета Йорданка Фандъкова.", "date": "2019.05.21", "title": "Археолози попаднаха на античен гроб до храма \"Св. Александър Невски\""}
{"url": "https://www.24chasa.bg/novini/article/7464881", "text": "Оплакването от пострадалия е получено на 19 май. Той е съобщил, че е бил нападнат от около 7-8 души, които са счупили челюстта му. \"Този човек, заради когото стана всичко, сигурно е болен психически. Всички от нашето обкръжение го познават, защото той е от типа \"интернет нинджа\". Постоянно пише и заплашва различни жени. Това си му е неговата сила. Да плаши жени в интернет\" коментира Русинова пред  Тя казва, че е била заплашвана и обиждана, но е направила записи и скрийншотове на заканите му. Шерифов не се държал само към нея така, но и към други момичета в интернет пространството, а Русинова е събрала всички заплахи на едно място и ги е предала на полицията. \"Е сега да ме видиш кой съм, че във фейсбук не отговаряш...\", казал Шерифов на приятелката на Ангел Караньотов вечерта преди инцидента. \"Аз му казах, че не се сещам кой е. А той отговори, че сега ще разбера. Каза ми, че здрава няма да остана и започна да ме заплашва\", разказва Русинова. След това Шерифов отишъл до катун, който бил разположен наблизо. Момичето било със своя притятелка, искали да се разделят, но не посмели да го направят. \"Тогава се обадих на моя приятел - Ангел Караньотов. Казах му, че имам още малко работа, но има едни цигани, които ме заплашват и се притеснявам. Не посмяхме нито да отидем да сменим гуми, нито да купим храна. Ангел дойде при мен и си стоеше. Изведнъж дойдоха нови хора, а в това време и мотористите се прибраха. И стана меле. Явно тези, които преди това се бяха разправяли с него, просто му бяха набрали. Ступаха го и си заминаха\", разказва Ива.", "date": "2019.05.21", "title": "Ива Русинова за бития край Сапарева баня: Този мъж е психично болен, заплашва жени постоянно"}
{"url": "https://www.24chasa.bg/novini/article/7464921", "text": "Държавните горски предприятия да възстановят изкупуването на малки поземлени имоти в горски територии, които са частна собственост. Това възложи министърът на земеделието, храните и горите Десислава Танева по време на среща с директорите на горски предприятия и регионални дирекции по горите, съобщиха от пресцентъра на земеделското министерство. Тя припомни, че тази мярка е имала голям интерес. Според процедурата за закупуване, с предимство се класират малки горски имоти, които граничат с държавни горски територии, имат специални или защитни функции и площ между 1 и 20 дка. „Всички структури в горския сектор трябва да работят по единни правила и принципи. Работата трябва да бъде прозрачна и в диалог с хората“, призова министър Танева. По време на срещата стана ясно, че ще има увеличение на площите за залесяване от 10 до 15 %, с цел включване на медоносни дървесни видове. Решението получи подкрепа от присъстващите представители на пчеларски организации. От своя страна те декларираха пълна готовност за комуникация и координация с горските стопанства. „Към момента няма пчелар, който да не е получил съдействие за поставяне на пчелини в горски територии, за което изказваме нашата благодарност“, подчерта Михаил Михайлов, председател на Обединения български пчеларски съюз.", "date": "2019.05.21", "title": "Министър Танева: Държавата да възстанови изкупването на земя в горски територии"}
{"url": "https://www.24chasa.bg/novini/article/7464804", "text": "На вълнуваща церемония днес ректорът на ВВМУ „Никола Вапцаров” флотилен адмирал проф. д.в.н. Боян Медникаров удостои с почетното научно звание „Доктор хонорис кауза” ректора на МУ-Варна проф. д-р Красимир Иванов. Високото академично звание бе връчено на проф. Иванов по решение на Академичния съвет на ВВМУ „Никола Вапцаров” от 5 март 2019г. за усилията му за реализирането на каузата за откриване на съвместна специалност „Военен лекар“ между Морско училище, МУ-Варна и ВМА. При връчване на почетното звание проф. Медникаров каза: „Благодарение на погледа в бъдещето на проф. Иванов, той успя да реализира множество проекти, които издигнаха варненския медицински университет до челни позиции в системата на българското висше образование и го утвърдиха като престижен център за подготовка на медицински кадри в света. Връчваме отличието на проф. Иванов за научните му постижения, за приносът му за успешното развитие на ред съвместни образователни проекти, свързани с подобряване на качеството на обучение и осигуряване на нуждите на въоръжените сили. За нас най-значим е приносът на проф. Иванов за реализиране на съвместната специалност „Медицинско осигуряване на въоръжените сили“ между МУ-Варна, ВВМУ „Никола Вапцаров” и ВМА-София, благодарение на който стартира успешно преди 2 години първият в историята на Република България проект за обучение на млади военни лекари, които носят в себе си усещането за дълг към здравето и дълг към Родината.“ Проф. Иванов получи от името на ръководството на българската армия знак на щаба на отбраната и министерство на отбраната, както и поздравителен адрес от Красимир Каракачанов, зам. министър-председател по обществения ред и сигурността и Министър на отбраната. Деканът на факултет медицина проф. д-р Златислав Стоянов отправи приветствие от името на академичната общност на МУ-Варна. Той каза: „Това почетно звание сплотява три институции, които показаха какво е да се мисли и работи модерно, които с колективен разум и труд осъществяват един уникален за страната образователен модел. Те заедно създават не само професионалисти, но и високи морални стандарти. Обучаващите се в направлението „Военен лекар“ са единствените, които в академичния си жизнен цикъл ще се закълнат двукратно: веднъж в началото, пред бойно знаме за вярност пред род и Родина, и накрая с Хипократовата клетва ще се врекат пред боговете в името на хората, за да помагат. Щастливи сме с наградата на своя ректор, пожелаваме ви вдъхновение и сили и ви поздравяваме с настъпващия празник.“ Приветствия отправиха още председателят на асоциацията на възпитаниците на Морско училище кап. Петър Тухчиев, председателят на Български червен кръст акад. Христо Григоров и генералният директор на БЧК проф. д-р Красимир Гигов. Проф. Иванов благодари на ръководствата на ВВМУ „Никола Вапцаров”, МУ-Варна и ВМА за съвместната работа и пожела на младите курсанти да носят с гордост званието „Военен лекар“, „както са го носили предците ни, които са изградили модерното здравеопазване след освобождението на България“. Проф. Медникаров подари на проф. Иванов символите на военноморските сили - кортик и адмиралска шапка. След приключване на официалната церемония, проф. Иванов заедно с проф. Медникаров и зам. началника на ВМА полк. доц. д-р Георги Попов, откри медицинска секция в библиотеката на ВВМУ „Никола Вапцаров”, след което засади дърво на алеята пред главния вход. Проф. Иванов обеща, че МУ-Варна ще инсталира работна станция с отдалечен достъп в библиотеката, така че студентите да имат достъп в реално време до богатия научен фонд на МУ Варна. На мероприятието присъстваха още Негово Високопреосвещенство Варненският и Великопреславски митрополит Йоан, вицеадмирал Евтимов, офицери, ректори на висши учебни заведения от Варна, директори на болници, курсанти, студенти и гости.", "date": "2019.05.21", "title": "Ректорът на МУ-Варна проф. д-р Красимир Иванов стана „Доктор хонорис кауза” на ВВМУ „Никола Вапцаров”"}
{"url": "https://www.24chasa.bg/novini/article/7465131", "text": "Утре - 22 май 2019 г., от 13.00 часа омбудсманът Мая Манолова и адвокати, представители на фейсбук общност на българските адвокати, ще се срещнат с правосъдния министър Данаил Кирилов и служители на Агенцията по вписванията във връзка с проблеми, които срещат при всекидневната си работа с Търговския регистър. Срещата ще се състои в Министерството на правосъдието, съобщиха от пресцентъра на омбудсмана. На 17 май 2019 г., адвокати от фейсбук общността сасезирали с отворено писмо омбудсмана, в което настояват тя да защити гилдията и клиентите им заради системното постановяване на неправомерни откази от страна на длъжностните лица от Търговския регистър. В понеделник Манолова се срещна с представители на адвокатите и пое ангажимент да организира среща при министъра на правосъдието, на която да бъдат поставени проблемите, упоменати в отвореното писмо. Освен това омбудсманът се ангажира и с изготвянето на законодателни предложения, които да подобрят работата на Търговския регистър и Агенцията по вписванията. Целта им ще бъде въвеждането на ясни правила, които да водят до обезщетяване на вредите, претърпени от гражданите при неправомерни откази на длъжностните лица, включително възстановяване на разноските при незаконни откази. Ще настоява и за мерки, които да уеднаквят начините, по които действат и вписват отделните длъжностни лица. На срещата в Министерството на правосъдието са поканени и представители на ВСС във връзка с проблеми с достъпа до електронното правосъдие.", "date": "2019.05.21", "title": "Манолова и адвокати при Данаил Кирилов заради проблеми с Търговския регистър"}
{"url": "https://www.24chasa.bg/novini/article/7465078", "text": "Из фейсбук шества едно видео - откъс от миналогодишно предаване на журналиста от \"Канал 3\" Любо Огнянов \"Офанзива\", в което той лови депутати джигити. В откъса се вижда как той преследва колата на депутатката от БСП и водачка на листата за евроизборите Елена Йончева, а тя три пъти за 10 минути минава на червено.  На предното стъкло на автомобила има пропуск за паркинга на парламента с нейното име. Около 14 часа Йончева напуснала сградата на парламента, качила се на джипа си и потеглила, движението към \"Попа\" било слабо. С изненада Огнянов установил, че говорителката на парламентарната група на БСП не намалява скоростта, когато светнал жълт светофар и преминала на червено. На светофара пред френската гимназия Елена Йончева за втори път преминала на червено. А на светофара на НДК това се случило за трети път. Светва червено, когато червената депутатка тръгва да пресича, в този момент преминават пешеходци и я забавят. Това обаче не отказва Йончева да премине и тя го прави, след като вече свети червено от по-дълго време. .", "date": "2019.05.21", "title": "Видео показва как Елена Йончева минава на червено 3 пъти за 10 минути"}
{"url": "https://www.24chasa.bg/novini/article/7465121", "text": "Президентът на Северна Македония Стево Пендаровски подписа укази за обявяване на 21 закона, които не бяха подписани от предишния президент Георге Иванов, предаде агенция МИА. Сред подписаните документи са и указите за законите за оперативно-техническа агенция, за централен регистър на населението и за финансова подкрепа за инвестициите, предава БТА. Пендаровски смята, че тези закони и бъдещото им прилагане са от жизненоважен интерес за гражданите на Северна Македония, се казва в съобщение на кабинета на президента.", "date": "2019.05.21", "title": "Пендаровски подписа 21 закона, които бившият президент Георге Иванов не беше"}
{"url": "https://www.24chasa.bg/novini/article/7465140", "text": "Държавното бюро за разследване на Украйна възбуди наказателно дело за държавна измяна срещу бившия президент Петро Порошенко по заявление на Андрей Портнов, предаде БГНЕС, цитирайки РИА Новости. В съобщението на бюрото не се споменава името на Порошенко, а че е започнало разследване срещу висши държавни представители по сигнал на Портнов. Портнов, който бе зам.-ръководител на администрация на бившия проруски президент Виктор Янукович, обяви, че е подал искане за разследване срещу Порошенко. Става дума за събитията от ноември миналата година, когато кораби на украинския флот се опитаха да преминат от Черно море в Азовско море през Керченския проток и бяха задържани от руски граничари. Портнов обвинява Порошенко във факта, че той, като държавен глава, е извършил предателство, като е изпратил моряци в Керченския проток. „Президентът Порошенко се опита да въведе военно положение в страната. За това той пожертва граждани, украински моряци. Трябваше да осъзнае и да предвиди, че те поне ще бъдат заловени и че биха могли да умрат. Ние смятаме, че тези действия са извършени в ущърб на националната сигурност”, каза Портнов по телевизионния канал Newsone. Освен обвинението в държавна измяна, делото съдържа и пледиране за „действия, насочени към насилствено изменение или премахване на конституционната система и към изземване на държавната власт” и „злоупотреба на служебно лице с власт или служебно положение”. В утрото на 25 ноември 2018 г. два катера на украинския флот и влекач нарушиха държавната граница на Русия в Черно море и маневрираха опасно за няколко часа, без да отговарят на законовите изисквания на руските власти. Граничната охрана задържа корабите, за което трябваше да използват оръжия. По-късно всички бяха арестувани за незаконно преминаване на държавната граница на Русия. Киевските власти обвиниха Москва в агресия и наложиха военно положение в десет региона, граничещи с Русия и Приднестровието в продължение на 30 дни. Този режим продължи до 26 декември. Руският президент Владимир Путин подчерта, че граничните служители са изпълнявали задълженията си, а инцидентът в Керченския проток нарече предварително подготвена провокация, която Порошенко е използвал заради ниския рейтинг в навечерието на президентските избори. Андрей Портнов е заместник-ръководител на президентската администрация на Виктор Янукович. Той напуска Украйна през февруари 2014 г., веднага след държавния преврат и оттогава живее в Москва и Виена.", "date": "2019.05.21", "title": "Разследват Порошенко за държавна измяна"}
{"url": "https://www.24chasa.bg/novini/article/7465152", "text": "По предложение на председателя на ПП ГЕРБ Бойко Борисов Изпълнителната комисия на партията взе решение да дари 70 хил. щатски долара на семейството на загиналия в Хималаите алпинист Иван Томов, съобщиха от пресцентъра на ГЕРБ . Средствата са необходими на семейството на алпиниста за прибирането на тленните му останки в България. Дарените средства са от партийната субсидия на ГЕРБ. В телефонен разговор председателят на ГЕРБ Бойко Борисов поднесе своите съболезнования на семейството на Иван Томов.", "date": "2019.05.21", "title": "ГЕРБ дарява 70 000 долара за връщане в България на тялото на алпиниста Иван Томов"}
{"url": "https://www.24chasa.bg/novini/article/7465162", "text": "Хиляди документи, открити в изоставени през гражданската война сирийски правителствени помещения, показват как са действали сенчестите органи за сигурност на президента Башар Асад, стремейки се да елиминират инакомислието на всяка цена. Това се казва в доклад за човешките права, публикуван днес, предаде Асошиейтед прес, цитирана от БТА. Документите, с които разполага базираният във Вашингтон сирийски Център за справедливост и отчетност, показват, че специалните служби са шпионирали масово и са се опитвали да елиминират дисиденти, като са ги задържали, сплашвали или убивали и систематично са преследвали кюрдското малцинство, дори преди началото на въстанието срещу Асад през 2011 г. Докладът, озаглавен \"Стените имат уши, анализ на класифицирани документи на сирийския сектор за сигурност\", базиран върху извадка от 5000 документи, представя някои от най-изобличаващите доказателства за държавна намеса на най-високо равнище в кървавата разправа с протестиращите, дисидентите и дори с чуждестранни журналисти в Сирия. Документите предоставят рядък поглед навътре върху начина на работа на службите за сигурност на Асад и на това как са прониквали във всекидневието на сирийците. Понякога писани на ръка, бележките съдържат заповеди от висши командири за арест, задържане и \"направете каквото е нужно\" за потушаване на безредиците. Един от документите разкрива как мъж е донасял за собствения си брат, който участвал в антиправителствените протести, което подтиква висшестоящ началник от силите за сигурност да иска разрешение го подмами в капан. Друг документ, който е от сирийската разузнавателна служба - Националната служба за сигурност, идентифицира френска журналистка от ливански произход като \"подстрекателка на протести\" и й забранява да влиза в страната. Няколко документи идентифицират протестиращи с имената им, като много от тях са определени за терористи, без да има доказателства, докато други дават подробности за правителствената политика за задържане и наблюдение на политическа дейност на кюрдското малцинство. \"Документите ясно показват, че заповедите са били много централизирани и са идвали от наистина високопоставени служители, включително от самите ръководители на службите за сигурност, а много са от Националната служба за сигурност\", каза Мохамад ал Абдала - директор на базираната във Вашингтон група. \"Това, в съчетание с естеството на заповедите - разполагане на военни единици, наблюдение, използване на смъртоносна сила, преследване на кюрди, са доказателства за систематична държавна практика и може да се използва като доказателство за установяване както на отговорността на сирийската държава, така и на личната наказателна отговорност за извършване на военни престъпления и престъпления срещу човечеството\", добави Ал Абдала. Когато протестите избухнаха в Сирия през март 2011 г., отчасти вдъхновени от вълната от въстания в региона, наречени по-късно Арабска пролет, правителството отговори със силова разправа. Тя, от своя страна, предизвика въоръжен бунт срещу правителствените сили, разделяйки Сирия на райони по контрола на правителството и на опозицията. Почти 9 години по-късно загиналите са 400 000, а половината от 23 милиона население преди войната са разселени в страната или са бежанци в съседни държави. Повечето по-големи и по-малки градове са в развалини. Документите са събрани от провинция Рака и малкия град Табка, в Източна Сирия през 2013 г. и от западната провинция Идлиб през 2015 г. след оттеглянето на правителствените войски. Базираният във Вашингтон сирийски център и следователи от друга независима група - Комисия за международна справедливост и отчетност, са извлекли 400 000 правителствени документи и са ги сканирали и дигитализирали.", "date": "2019.05.21", "title": "Как тайните служби на Асад са следили и \nелиминирали инакомислещи сирийци"}
{"url": "https://www.24chasa.bg/novini/article/7465175", "text": "Операционните зали и хирургическото отделение на болницата в Струга са затворени, тъй като здравни работници се разболяха от морбили, съобщават македонските информационни сайтове, цитирани от БТА. Пациентите се препращат към най-близките болници. Решението бе взето вчера от комисията по вътреболнични инфекции в болницата, а тази сутрин бе информиран Държавният санитарен и здравен инспекторат. В болницата вече е започнал процес на ваксиниране на здравните работници. Две трети от тях са ваксинирани. И в другите здравни заведения се извършва ваксиниране на здравните работници, а ако някой откаже да се ваксинира, инспекторатът може да предприеме наказателни мерки против него и против директора на здравното заведение. Директорът на болницата в Струга Реджеп Даути уточни, че няма болни лекари, а само среден медицински персонал. \"От лекарите се разболяха само двама и вече са върнати на работа, а от средномедицинския персонал са болни десетина души. Сега работи само амбулаторията\", каза Даути.", "date": "2019.05.21", "title": "Здравни работници се разболяха от морбили, затвориха отделение на болницата в Струга"}
{"url": "https://www.24chasa.bg/novini/article/7465186", "text": "Съединените щати предупредиха, че произведените в Китай дронове могат да бъдат използвани за шпионаж, предаде Франс прес, цитирана от БТА. Според Вашингтон китайските дронове могат да бъдат използвани за създаване на достъп на Пекин до личните данни на техните потребители. Министерството на вътрешната сигурност на САЩ сигнализира вчера за потенциалния риск в областта на защитата на личните данни, който създават произведените в Китай дронове, съобщи телевизия Си Ен Ен. Американското правителство е \"сериозно обезпокоено от технологични продукти, които правят американски данни достъпни на територията на една авторитарна държава и позволяват на разузнавателните служби да имат свободен достъп до тези данни или по друг начин да злоупотребяват с тях\", се посочва в изявлението на департамента. Китай и САЩ, които вече водят търговска война помежду си, започнаха битка и за технологично господство, отбелязва Франс прес. В името на националната сигурност правителството на президента Доналд Тръмп забрани миналата седмица на американските компании да продават части и компоненти на китайския технологичен гигант Хуавей, заподозрян от САЩ, че извършва шпионаж в полза на Пекин.", "date": "2019.05.21", "title": "САЩ: Китайските дронове могат да бъдат\nизползвани за шпионаж"}
