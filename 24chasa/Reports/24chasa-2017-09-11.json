{"url": "https://www.24chasa.bg/novini/article/6440973", "text": "Според консултантската компания Accenture, в близко бъдеще екраните ще престанат да бъдат основният начин за взаимодействие на потребителя с устройствата. Освен това, ИИ ще направи екрана изобщо незадължителен, пише ZDNet, цитиран от   Като реално съществуващи примери, във вид на потребителски интерфейс от ново поколение, компанията привежда автономния транспорт и гласовите асистенти, като това са само първите лястовици, предвещаващи идването на системи за управление, лишени от дисплеи. За това Accenture пише в доклада си “Технологичните трендове 2017”.", "date": "2017.09.11", "title": "Екраните ще спрат да са основният начин за взаимодействие на човека с устройствата"}
{"url": "https://www.24chasa.bg/novini/article/6440939", "text": "Преградни съоръжения с височина от 2,4 м се предвижда да се поставят на лот 3.2 на магистрала \"Струма\" в Кресненското дефиле. Те ще предпазват вълците да не излизат на пътното платно и да бъдат сгазени от автомобилите. Това е една от мерките, предвидени за защита на околната среда, при приемане на т. нар. Източен вариант. При него трафикът към Гърция остава по съществуващия Е-79, а в обратна посока - към София, ще се изградят нови платна по билото на дефилето в източната част. \"Вълците са уязвими, защото обичат да ходят по шосетата. Освен за тях, сме предвидили и преградни съоръжения за влечуги и земноводни. Да няма осветени билбордове и др. мерки\", каза биологът Красимир Дончев, който представи доклад за оценка на съвместимостта на обществено обсъждане в Симитли и Кресна.", "date": "2017.09.11", "title": "2,4 м огради по магистрала \"Струма\" в Кресненското дефиле, за да пазят вълците от колите"}
{"url": "https://www.24chasa.bg/novini/article/6440932", "text": "Президентът на Сърбия Александър Вучич заяви в Сента, град в областта Войводина, където се срещна с унгарския си колега Янош Адер, че Сърбия днес е силна, развива се, има много приятели по света, но един изпъква и това е Унгария, приятел и съюзник на Белград на европейския й път, съобщи Танюг, цитирана от БТА. С много свои дела Сърбия твърдо показа, че е на пътя на великите европейски народи, научихме, че векове наред пътят към Европа за нас най-често минаваше през Будапеща и Виена, каза Вучич. Нашата цел е независима и силна Сърбия, а силна Сърбия означава стабилни Балкани, заяви Вучич. Той изтъкна, че двете страни са свързани най-вече заради 250 000-300 000 унгарци, които живеят във Войводина.", "date": "2017.09.11", "title": "Вучич: Унгария е приятел на Сърбия и съюзник на европейския й път"}
{"url": "https://www.24chasa.bg/novini/article/6440940", "text": "В понеделник американската компания „Гугъл“ предприе съдебно оспорване на рекордната глоба в размер на 2,4 млрд. евро, наложена от европейските антитръстови власти за фаворизирането на собствената й услуга за пазаруване, предава AFP, цитирана от \"Фокус\" Говорител на Европейския съд в Люксембург заяви пред агенцията, че е подадено обжалване, което ще постави началото на съдебна битка между Брюксел и американския технологичен гигант, която може да продължи с години.", "date": "2017.09.11", "title": "„Гугъл“ обжалва рекордна глоба от 2,4 млрд. евро, наложена й от европейските власти"}
{"url": "https://www.24chasa.bg/novini/article/6440897", "text": "Около 30 души са ранени при сблъсък между два влака в швейцарския град Андермат, съобщават местните власти, цитирани от Ройтерс. Инцидентът се е случил при маневра на влак, движещ се по популярната сред туристите линия Матерхорн-Готард. Във влаковата композиция са пътували около стотина пасажери. Причината за инцидента е неизправност на един от влаковете, пише \"Urner Zeitung\". Полицията все още не е излязла с официална информация за ранените и загиналите, но според местни медии на мястото има медицински екипи.", "date": "2017.09.11", "title": "Около 30 ранени при сблъсък на два влака в  Швейцария (Обновена)"}
{"url": "https://www.24chasa.bg/novini/article/6440960", "text": "\"Всеки ден забавяне на строежа на магистрала \"Струма\" означава да поставим нов гроб и паметник на загинал при катастрофа в Кресненското дефиле\", каза председателят на Асоциацията на пострадали от катастрофи Владимир Тодоров при обсъждането на доклада по ОВОС на лот 3.2 в Симитли. Той бе категоричен, че на магистрали стават по-малко катастрофи, а в инфарктния участък на пътя за Гърция през дефилето, за 5 г. на 15 км са загинали 29 души, а 130 са ранени. \"Преди години новините започваха с поредната катастрофа на Петолъчката, край Сливен, Ст. Загора. Сега вече има магистрала \"Тракия\" и инцидентите намаляха. Освен това \"Тракия\" доведе и големи инвестиции в Ямбол и Сливен, а безработицата рязко падна\", допълни Тодоров.", "date": "2017.09.11", "title": "Всеки ден забавяне на \"Струма\" през Кресненското дефиле е нов гроб и паметник на загинал"}
{"url": "https://www.24chasa.bg/novini/article/6440962", "text": "С 20 гласа \"за\" съдията от ВАС Георги Чолаков е новият председател на съда. Той получи подкрепа повече от необходимите 17 гласа. За него гласуваха досегашният шеф на ВАС Георги Колев, главният прокурор Сотир Цацаров и 18 членове на ВСС. Конкурентката му Соня Янкулова взе само 5 гласа.  Решението на ВСС ще бъде изпратено на президента за издаване на указ за назначаване.", "date": "2017.09.11", "title": "Георги Чолаков е новият шеф на ВАС"}
{"url": "https://www.24chasa.bg/novini/article/6440978", "text": "Албанската полиция е задържала 1 030 кг. марихуана, предназначена за италианския наркопазар, предава електронното издание на босненския Dnevni Avaz, цитирано от \"Фокус\". Операцията под кодовото име \"Стария площад\" е проведена на около 30 км. от пристанищния град Валона, Южна Албания. Заедно с наркотиците в изоставен склад са били открити три автомата \"Калашников\", три бойни пистолета и муниции. На моторна лодка са задържани трима души, които е трябвало да транспортират дрогата до италианския бряг.", "date": "2017.09.11", "title": "Албанската полицията задържа над 1 тон марихуана, предназначена за Италия"}
{"url": "https://www.24chasa.bg/novini/article/6440881", "text": "Самоубийствен атентатор извърши нападение в понеделник срещу конвой на НАТО в Афганистан, в резултат на което са пострадали най-малко трима цивилни граждани, предава Reuters. Към момента остава неясно дали има жертви или пострадали сред военните от конвоя, атакуван в близост до столицата Кабул. От щаба на мисията „Решителна подкрепа“ увериха, че ще представят подробности за атаката, веднага след като получат повече подробности за нея. Същевременно талибаните разпространиха изявление, в което твърдят, че при нападението са убити 13 американци, а 11 други са ранени, както и че са унищожени три бронирани транспортни средства.", "date": "2017.09.11", "title": "Трима ранени в самоубийствен атентат срещу конвой на НАТО в Афганистан"}
{"url": "https://www.24chasa.bg/novini/article/6440888", "text": "Температура 33,4 градуса е измерена днес около 15.00 часа в Силистра, показва справка от Метеорологичната обсерватория в града. Според статистиката на обсерваторията това е температурен рекорд за тази дата - най-високата температура на 11 септември досега е била измерена през 1983 година - 32 градуса.", "date": "2017.09.11", "title": "Температурен рекорд за 11 септември в Силистра -  33,4  градуса"}
{"url": "https://www.24chasa.bg/novini/article/6440895", "text": "Окръжна прокуратура-Стара Загора привлече като обвиняем Йолез М., на 35 г., турски гражданин, за опит за убийство, като деянието е останало недовършено поради независещи от дееца причини – престъпление по чл. 115 във връзка с чл.18 ал.1 от Наказателния кодекс. Това съобщиха от пресцентъра на Апелативна прокуратура-Пловдив.  До момента е установено, че на 9 септември 2017 г., в с. Загоре, общ. Стара Загора, обвиняемият Йолез М. е пробол с нож, в областта н а корема, 31-годишния П.П., след възникнал скандал и сбиване в заведение. По време на инцидента той нанесъл порезни рани и на други двама мъже, които били в помещението. За случая е бил подаден сигнал в ОД на МВР-Стара Загора, като извършителят е бил задържан, а пострадалите откарани в болница. По досъдебното производство са извършват процесуално-следствени действия. Обвиняемият Йолез М. е задържан за срок от 72 часа с постановление на наблюдаващия прокурор. Предстои Окръжна прокуратура-Стара Загора да внесе искане в съда за определяне на мярка за неотклонение „задържане под стража“ спрямо него. Йолез М. е със статут на постоянно пребиваващ в Република България.", "date": "2017.09.11", "title": "Стара Загора: Окръжната прокуратура привлече като обвиняем и задържа 35-годишен турски гражданин за опит за убийство\nОбвиняват турчин за опит за убийство в Старозагорско"}
{"url": "https://www.24chasa.bg/novini/article/6440752", "text": "България е единствената държава в Европейския съюз, която не е въвела необлагаем минимум върху доходите на физическите лица. Това заяви икономистката от \"Подкрепа\"  Ваня Григорова на пресконференция във връзка с гражданска инициатива \"Да спрем машината за неравенство! За справедливи данъци!\". Инициативата ще протече като национална подписка с искания за въвеждане на необлагаем минимум върху доходите на физическите лица и намаляване на ставките на ДДС за основни и детски храни, вода, базови медикаменти, учебници и книги. 40 лв. данък на месец от човек с минимална заплата се равнява на един хляб на ден, обясни Григорова като заяви, че по данни на Евростат, държавата ни е на 1-во място по \"тежки лишения\". \"Ще участваме активно в общия дебат за бюджета. Ще внесем подписката в Народното събрание\", каза още Григорова. България е единствената страна в ЕС, която няма облагаем минимум. Всички останали държави предлагат данъчно облекчение, нулева ставка или данъчен кредит. Като в Унгария необлагаемият минимум е само за семейства. \"България е единствената страна, в която данъците и социалните трансфери не намаляват неравенството\", заяви Григорова. По думите ѝ задължителното облагане трябва да започва след 460 лв. минималната заплата, като за да се случи това не е нужно да се въвежда прогресивното данъчно облагане. В страни като Латва и Литва, които са въвели плоския данък, тази политика работи. Няма точни данни за това колко от хората в страната работят на минимална заплата. При искане на данните от правителството няколко пъти са показани различни. Едните сочат, че хората на минималната заплата са 50 хил., а други - 300 хил. души, обясни Григорова. По статистика в България данъците формират между 30 и 40% от Брутния вътрешен продукт. Косвените данъци, които бедните плащат формират 50% от общите. В ЕС средно те формират едва 28%, обясни журналистът и икономист Димитър Събев. Той заяви, че ако се направят нужните реформи това ще струва около 1,2 до 1,4 млрд. лв, но държавата ни може да си го позволи, защото към месец август тази година България е декларирала излишък от 2,2 млрд. лв. \"Тези пари, които казваме, че ще спестим на бедните няма да се изпарят, а ще влязат в икономиката и ще стимулират закупуването на стоки\", категоричен бе Събев. На пресконференция присъства и лидерът на партия АБВ Константин Проданов, който апелира за подкрепа на инициативата. Лидерът на партия \"Движение 21\" Татяна Дончева пък заяви, че е нужно тези промени да се осъществят, защото хората работещи на минимална заплата веднага ще усетят тези близо 50 лв. в бюджета си. До момента предложението е подкрепено от синдикати, граждански организации и политически партии. Инициативата е събрала общо 450 подписа.", "date": "2017.09.11", "title": "България била единствена в ЕС без необлагаем минимум на доходите"}
{"url": "https://www.24chasa.bg/novini/article/6440782", "text": "Испанският орган за защита на данните съобщи в понеделник, че е наложил глоба на „Фейсбук“ в размер на 1,2 млн. евро заради провала на компанията да предотврати достъпа до данни на потребителите й от рекламодатели, предава AFP, цитира \"Фокус\". Съгласно представената информация, „Фейсбук“ е събрала данни на свои потребители в Испания, без да получи съгласие от тях и без да ги информира как ще използва тази информация.", "date": "2017.09.11", "title": "Испанските власти наложиха на \"Фейсбук\" глоба в размер на 1,2 млн. евро"}
{"url": "https://www.24chasa.bg/novini/article/6440770", "text": "Военнослужещи от Сухопътните войски участват в съвместно многонационално учение на НАТО \"Рапид трайдънт-2017\", което се провежда на територията на тренировъчен център „Яворив” в Украйна,съобщиха от пресцентъра на Министерството на отбраната. В периода от 7 до 23 септември 25 военнослужещи от военно формирование 28 330 – Смолян се включват в отработването на задачи, свързани с постигане на пълна оперативна съвместимост между участващите формирования и създаване на умения и навици, необходими при участие в операции по поддържане на мира. В учението участват военнослужещи от 14 страни - Украйна, САЩ, Канада, България, Естония, Италия, Грузия, Литва, Молдова, Норвегия, Полша, Румъния, Турция и Великобритания.", "date": "2017.09.11", "title": "Военнослужещи от Сухопътните войски участват в учението на НАТО в Украйна"}
{"url": "https://www.24chasa.bg/novini/article/6440792", "text": "Заместник-министърът на отбраната Атанас Запрянов се срещна днес, 11 септември 2017 г., с държавния министър по европейската и евроатлантическата интеграция на Грузия Виктор Долидзе, съобщиха от пресцентъра на Министерството на отбраната. Акцентите в разговора бяха свързани с желанието на Грузия за интеграция в Европейския съюз и НАТО. Обсъдени бяха още двустранните отношения между двете държави в областта на отбраната, теми от сигурността в региона на Черно море и други въпроси от взаимен интерес. Държавният министър по европейската и евроатлантическата интеграция на Грузия Виктор Долидзе е на посещение в България по покана на Министерството на външните работи.", "date": "2017.09.11", "title": "Запрянов се срещна с държавния министър по европейската интеграция на Грузия"}
{"url": "https://www.24chasa.bg/novini/article/6440781", "text": "16 г. решетки получи Сава Дойчев от Бургас, обвинен в системно изнасилване на доведената си дъщеря Ванеса. В съдебно заседание днес окръжни магистрати го признаха за виновен в това, че в периода от 1 април 2016 до 13 юни същата година многократно изнасилвал 13-годишното момиченце. Педофилът заплашвал малката Ванеса, че ако каже на майка си, ще остане без нея. Днес обаче жертвата на педофила плачеше и молеше съда да не наказва Сава. Според майката на момичето детето било подведено от биологичния си баща да подаде жалба срещу Сава. Съдът обаче е категоричен, че срещу бургазлията има достатъчно доказателства и приложи цялата строгост на закона. Дори прокуратурата пледираше за по-малко наказание в размер на 14 г. Според Бургаския окръжен съд деянието е с изключително висока обществена опасност и подсъдимият Дойчев трябва да понесе наказанието си. Присъдата може да бъде обжалвана пред Бургаския Апелативен съд.", "date": "2017.09.11", "title": "16 г. затвор за педофил, изнасилвал системно доведената си дъщеря"}
{"url": "https://www.24chasa.bg/novini/article/6440540", "text": "Сравняването на шефа на фалиралата Корпоративна търговска банка (КТБ) Цветан Василев с Остап Бендер не е унизително за честта и достойнството му. Това реши Софийският районен съд по дело за обида и клевета, заведено от Василев срещу Муравей Радев, съобщи в.  . През март бившият финансов министър е оправдан по всички обвинения. Предстои Софийският градски съд да разгледа делото като втора инстанция.", "date": "2017.09.11", "title": "Цветан Василев не успя да осъди Муравей Радев за клевета на първа инстанция"}
{"url": "https://www.24chasa.bg/novini/article/6440544", "text": "В Турция отново са извършени арести на германски граждани, съобщава изданието Der Spiegel, цитирано от Фокус. По първоначални данни властите на Анкара са задържали германска двойка с турски произход. Министерството на външните работи в Берлин съобщи, че са налице „конкретни индикации“, че двамата германски граждани са били отведени в ареста в Истанбул през почивните дни. Един от тях вече е освободен, но са му отнети документите за пътуване. Официална информация от турска страна все още не е предоставена на Берлин.", "date": "2017.09.11", "title": "Отново арестуваха германци в Турция"}
{"url": "https://www.24chasa.bg/novini/article/6440594", "text": "Десет години след членството на България в Европейския съюз, страната ни вече има възможност активно да участва във формирането на политиките на бъдещето на Евро па. На Европа ѝ е нужно да бъде единна, обединена и да се опитаме да направим всичко възможно да обърнем тенденцията на евроскептицизма. Това каза Лиляна Павлова на конференцията \"10 години членство в ЕС и предстоящото председателство на Съвета на ЕС\", организирана от фондация Конрад Аденауер. Избрахме девиза „Съединението прави силата“, който дава много силна заявка и 140 г. по-късно посланието е валидно повече от всякога. За 10 г. членство в ЕС ние се променихме много, подобрихме се много - подобрихме макроикономическите си показатели и инфраструктурата.  Предизвикателство пред нас е предстоящото председателство на Съвета на ЕС. Страната ни го поема в един не лек за ЕС момент, особено след Брекзит. Очакваме на 13 септември председателят на ЕК да направи ясно послание за бъдещето на Европа. Това е посланието каква Европа искаме за нас и за нашите деца. Как с по-малко средства да направим по-добър бюджет, какви политики да създадем и реализираме, без да ги противопоставяме една на друга, допълни Павлова.  Както каза и премиерът Бойко Борисов ние поемаме това председателство като Балканско и трябва да направим така, че да дадем европейска перспектива на Западните Балкани, завърши тя.   ", "date": "2017.09.11", "title": "Павлова: За 10 години членство в ЕС се променихме и подобрихме много"}
{"url": "https://www.24chasa.bg/novini/article/6440673", "text": "Стотици турски държавни служители са подали молба за политическо убежище в Германия, съобщи министърът на вътрешните работи Томас де Мезиер. До края на август за бежански статут са кандидатствали над 600 души. Междувременно в Истанбул турските власти са задържаи още двама германски граждани. С това броят на арестуваните в Турция германци стана достигна 16 души. Информацията на вътрешното министерство в Берлин бе оповестена, след като Турция предупреди своите граждани да не пътуват в Германия, или ако живеят във федералната република, да внимават да не станат жертва на расистки нападения и обиди. В отговор на това предупреждение германският канцлер Ангела Меркел се обърна към турските граждани с уверението, че могат да пътуват и живеят без страх в Германия. В понеделник министърът на вътрешните работи Томас де Мезиер пък оповести рекорден брой подадени заявления за убежище от турски държавни служители. 250 от тях са притежатели на дипломатически паспорт, 365 са други държавни чиновници. Убежище в страната искат и редица висши турски военни, които са били стационирани в базина НАТО в Германия. В Турция в затвор по обвинения в тероризъм или без обвинения в момента се намират вече 16 германски граждани. Сред тях и кореспондентът на вестник „Ди Велт“ Дениз Ючел, който е арестуван през февруари, германска гражданка с двегодишното си дете и правозащитникът Петер Щойднер. Последните двама задържани са семейство с турски корени, но само с германски паспорти. Жената е била освободена от ареста без право да напуска страната, съпругът й е все още задържан.", "date": "2017.09.11", "title": "Над 600 турски държавни служители искат убежище в Германия"}
{"url": "https://www.24chasa.bg/novini/article/6440621", "text": "В полицията в Карлово се изясняват причините и обстоятелствата около пътен инцидент със загинала жена, съобщиха от ОДМВР-Пловдив. Сигналът е подаден вчера, около 2.40 часа. По първоначални данни, между Карлово и Баня лек автомобил “Мерцедес” блъснал движеща се по пътното платно пешеходка. На място била констатирана смъртта на жената, 55-годишна от Хисаря. 39-годишният шофьор на колата е тестван с дрегер за алкохол, резултатът е отрицателен. Местопроизшествието е запазено, извършен е оглед. В рамките на образувано досъдебно производство продължава работата по установяване на всички факти около катастрофата.", "date": "2017.09.11", "title": "Кола помете пешеходка на пътя между Карлово и Баня"}
{"url": "https://www.24chasa.bg/novini/article/6438909", "text": "Българското джипи е на изчезване. Това е явният знак, който дават с плача си по забегналия индийски лекар хората от шуменското село Пет могили. Докато пред централния магазин на площада в селото група мъже са свели глави, натежали от празнуването на Съединението, весело препуска с колело Реджеп Мехмед. Той любезно набива спирачките и казва откровено: “Не знам и не ме интересува положението с лекаря. Аз не съм здравноосигурен. Безработен съм, откакто се закри текезесето през 1994-а.” Чул-недочул това тежко признание обаче, се появява друг мъж, който контрира Реджеп. “Искаме лекар. Аз съм пенсионер по болест, работих в Шумен, но се върнах на село и имам нужда от доктор. Имаше един индиец - Канджа ли се казваше, беше добре с него. Но тук, като дойдат лекари, нагушват се с пари и после бягат. Кметът им дава апартамент в здравната служба, но те пак бягат. Сега се налага да ходим на лекар на 10 км в общинския център Никола Козлево или на 34 км чак в Нови пазар”, заявява Митко Радев. После добавя под сурдинка, че в младежките си години много добре е познавал местната звезда Анита Мейзер, известна тогава като комсомолската секретарка Айше Кадир. Точно в този ден кметът Мехмед Чауш е на лечебни процедури в Балчик. Синът му Аптула обаче е седнал с приятели пред фамилния гастроном и споделя позицията на баща си. “Баща ми осигурява апартамент с 3 стаи в здравната служба на лекаря, който ще дойде. Хубав апартамент с двор. Няма обаче кандидати. В селото имаме 1800 жители”, казва синът. Бърз поглед към здравната служба, на която се мъдри невалидният надпис “Аптека”, показва, че мястото е наистина апетитно - то е на самия централен площад, с изглед към читалището. Уви, това не съблазнява млади специалисти по обща медицина да прекарат няколко години в Пет могили. Опитваме се да потърсим още мнения - на улицата срещаме майка и дъщеря, които разстилат тиквени семки по асфалта да ги сушат. Те обаче извръщат глави настрани и не коментират нищо. Затова пък на съседната улица жена е опънала килим на асфалта и го пере с маркуч. Мъжът ѝ веднага се отзовава на въпроса за личния лекар. “Този индиец ни прибра всичките документи и избяга. В Русе ли бил, къде бил - не знам, искаме да ни ги върне. Сега няма къде да отидем на лекар. В Никола Козлево докторът ни иска по 25-30 лв. на частно. Не знаем какво да правим. Аз цял живот съм бил шофьор. Едно време лекарите, като закъсаха зимата с колите си, съм ги вадил с автобуса от преспите. Сега карат джипове, направиха малко пари и заминаха. Добре, че има поне аптекарка, която идва всяка сряда. Иначе докторът в Козлево продава много скъпо”, казва възмутен Лютви Сюлейман. “Преди 2 седмици буля ми хваща една кашлица и докато я закарат с Бърза помощ до Нови пазар, умря”, добавя жена му Юзар. Потърсихме мнението на няколко джипита за ситуацията в Пет могили. Те коментираха подробно темата, но с изричното условие имената им да не бъдат цитирани. “Това обвинение към лекаря, че е взел документацията, е напълно неоснователно. Всеки пациент е съветван от джипито си да си направи копие от медицинските документи. Джипито е длъжен да съхранява цялата документация”, заяви лекар от Варна. “Никой не може да задължи колега, който има специалност обща медицина, да отиде в Пет могили и да разкрие практика там. Здравната каса изобщо не може да нарежда такова нещо”, заяви друга лична лекарка. “90% от личните лекари сега са около 50-годишни. След 10 г. няма да има достатъчно джипита и в големите градове Никой не иска да специализира обща медицина, която е трудна специалност. До миналата година имаше гратисен период колеги, които нямат такава специалност, да я завършат”, коментира друго джипи от Варна. “Историята в Пет могили е резултат от политиката на държавата за ниски доходи на лекарите. Естествено е младите да заминават да работят в чужбина, защото там общата медицина е високо оценявана и платена като специалност. Кой ще отиде в Пет могили - 1800 души са голяма практика, ще трябва да бъде назначена и сестра. Друг е въпросът, че неосигурените здравно в един момент могат да се осигурят и да натоварят допълнително лекаря”, добави друг специалист по обща медицина. При тази ситуация предложението за безплатно жилище на бъдещото джипи на Пет могили изглежда наивно и трогателно. Спасението е само в едно. Ако съответните общини искат да имат джипита, те трябва да им осигурят поне по 1000 дка общинска земя да обработват под аренда. Това според местните хора може да накара някой доктор да се жертва в името на личния си бизнес.", "date": "2017.09.11", "title": "В Пет могили първи разбраха, че джипито вече е лукс"}
{"url": "https://www.24chasa.bg/novini/article/6440747", "text": "До десет дни ще приключи проверката за дейността на областната дирекция на полицията във Враца, заради която от поста директор бе освободен Димитър Газибарски, каза зам.-главния секретар на МВР Георги Арабаджиев. Той дойде във Враца за откриването на изградената в районното управление комплексна система за видеонаблюдение. Назначената от Инспектората на МВР проверка ще приключи с подробен доклад, след като всички ангажирани с нея поетапно се запознаят с резултатите. „Мога само да обобщя, че областната дирекция във Враца е била управлявана зле, натъкнахме се на много незаведени престъпления и редица други нередности, несъвместими със Закона за МВР“, каза още Арабаджиев.", "date": "2017.09.11", "title": "Полицията във Врачанско била зле управлявана"}
{"url": "https://www.24chasa.bg/novini/article/6440853", "text": "„Повече от всякога наш дълг е да опазим децата, да ги учим не само да оцеляват, но да изграждат един по-добър свят. Много са рисковете, пред които сме изправени днес в нашето тревожно ежедневие, и отговорността ни е още по-голяма.” С тези думи вицепрезидентът Илияна Йотова се обърна към домакините, гостите и участниците на Международния фестивал на изкуствата за деца и младежи „Орфей в Италия” в Лидо ди Йезоло, съобщават от прессекретариата на президента.  Десетото юбилейно издание на конкурса се провежда под патронажа на вицепрезидента и в програмата участват над четиристотин и петдесет деца и младежи от тринадесет държави, сред които България, Италия, Полша, Румъния, Малта, Естония, Германия, Швеция, Литва, Беларус, Украйна, Швейцария и Грузия. По думите на вицепрезидента младите хора са не просто надарени с таланти и показват красотата, която носят в себе си, но имат важна мисия в днешния свят. „Във време на предизвикателства, когато е много трудно да си подаваме ръце, а вместо това лесно издигаме стени, вие, младите хора, трябва да създавате мостове помежду си, за да сте по-силни”, каза Илияна Йотова. „Когато сте заедно и силни, нито лошите думи, нито оръжието може да разруши мостовете между вас”, допълни вицепрезидентът. Илияна Йотова припомни легендата за Орфей, наричан най-великият певец, поет и музикант на древността, като пожела на участниците във фестивала с дарбите си да накарат сърцата на много хора да оживеят и затрептят с музиката и танците. С думи на благодарност вицепрезидентът се обърна и към организаторите на фестивала - Арт център „Кърнолски“ в сътрудничество с италианската асоциация I.T.A.C.A. С вашата работа показахте, че мечтите могат да се сбъдват и нашите деца имат право да летят, без полетът им да бъде прекършван, каза Илияна Йотова. Международният конкурс в гр. Лидо ди Йезоло ще продължи до 13 септември. България е представена от седем участници в различните възрастови групи и конкурсни категории. Това са балетно студио \"Арт\" и Лилия Петрова към читалище \"Развитие\" във Враца, Katty dance studio от Самоков, Борислава Йорданова от Музикалното училище \"Любомир Пипков\" в София, Весела Данабашева от Бургас, Димитрия Николова от \"Арт войс център\" в Пловдив. Децата от танцовия състав при Детска градина \"Синчец\" в Смолян с ръководител Юлияна Гавазова са най-малките участници в историята на \"Орфей в Италия\".", "date": "2017.09.11", "title": "Йотова: Наш дълг е да опазим децата и да ги научим да изградят един по-добър свят"}
{"url": "https://www.24chasa.bg/novini/article/6440838", "text": "Ураганът Ирма остави без ток 5,8 милиона домакинства и фирми във Флорида, макар че силата му намаля с преминаването по западното крайбрежие на щата, съобщиха щатските власти, цитирани от Ройтерс. Ирма удари Флорида вчера сутринта като ураган от 4 категория, но до тази сутрин отслабна постепенно до 1 категория и в момента придружаващите го ветрове са със средна скорост до 120 км в час, съобщи Националният център за ураганите в САЩ, цитиран от БТА. Повечето от останалите без електричество абонати са във Флорида, но и в Джорджия има около 90 хиляди и броят им се очаква да расте с придвижването на урагана на север. В много от засегнатите райони възстановяването на тока ще отнеме седмици, предупредиха властите, които успокоиха населението, че двете атомни централи в щата са в безопасност. Спрян е само един от реакторите на АЕЦ Търки пойнт, на около 40 км южно от Маями. В режим на работа е атомната централа Сейнт Луси, на 190 км северно от Маями. Единствен проблем може да предизвика складирано отработено гориво в АЕЦ Кристъл Рива в Дюк на север от Тампа. Тя спря работа през 2009 г. При най-лошия сценарий отработеното гориво може да освободи радиация, ако бъде изложено на съприкосновение с въздуха. Но ядрената регулаторна комисия заяви, че това е много малко вероятно. Полицията в Маями съобщава за зачестили случаи на разграбване на магазини. Има задържани, предаде Асошиейтед прес. Властите наложиха в събота полицейски час отчасти за да предотвратят мародерства и да дадат на органите на реда право да спират през нощта всеки, който е на улицата. В Лейкланд, Флорида, семейство с малки деца е било спасено от кола, залята от вода при преминаването на Ирма през района. Във Фейсбук полицията съобщи, че никой от четиримата членове на семейството не е ранен.", "date": "2017.09.11", "title": "Близо 6 милиона без ток във Флорида заради урагана Ирма"}
{"url": "https://www.24chasa.bg/novini/article/6440864", "text": "78-годишна жена от село Дропла, Добричка област, се тъжи в полицията на 10 септември около 18 ч., за това, че е измамена с 850 лв – съобщават от Областната дирекция на МВР. По данни на жената, тя е получила обаждане на домашния си телефон от непознат мъж представящ се за служители на МВР. Той заявява на жената, че е необходимо съдействието й за залавянето на извършители на телефонни измами. Малко по-късно жената поставя в короната на дърво сумата от 850 лева. По случая е образувано досъдебно производство.", "date": "2017.09.11", "title": "Мним полицай ужили възрастна жена с 850 лева в Добричко"}
{"url": "https://www.24chasa.bg/novini/article/6440875", "text": "Брюксел трябва да прекрати преговорите за членство на Турция в Европейския съюз, заяви германският външен министър Зигмар Габриел в публикувано днес интервю за портала Т-онлайн, предаде ТАСС, цитирана от БТА. \"Напълно съм съгласен с позицията на лидера на Германската социалдемократическа партия Мартин Шулц. Аз също смятам, че според почти всички граждани на Германия Турция в сегашното й състояние никога няма да влезе в ЕС\", каза Габриел. Той подчерта също, че турският президент Реджеп Тайип Ердоган изобщо не се стреми към това членство, и самият той му е казал това преди няколко години. Германският министър каза, че Турция се движи към авторитарен режим, а евентуалното въвеждане на смъртното наказание ще означава пълен разрив на страната с Европа. Габриел каза, че Германия не смята да скъсва дипломатическите си отношения с Анкара, но \"значително повишава икономическия натиск върху Турция\". \"Ние не призоваваме никого да се отказва от своите инвестиции, това е решение на компаниите, но в този момент в Турция това е съпроводено с рискове\", посочи министърът.", "date": "2017.09.11", "title": "Зигмар Габриел: Брюксел трябва да спре преговорите за членство на Турция в ЕС"}
{"url": "https://www.24chasa.bg/novini/article/6440874", "text": "Президентът и премиерът на Хърватия пътуват за наводнения далматински град Задар, предава електронното издание на босненския \"Dnevni Avaz\", цитирано от \"Фокус\". Според изданието в 15.00 ч. местно време (16.00 ч. българско време) в задарското управление на МВР се очаква да започне заседание на местния кризисен щаб, което ще бъде ръководено от премиера на страната Андрей Пленкович. В заседанието ще участват вицепремиерът и министър на отбраната Дамир Кръстичевич, министърът на вътрешните работи Давор Божинович и министърът на здравеопазването Милан Куюнджич. \"Dnevni Avaz\" съобщава още, че в наводнения Задар се очаква да пристигне и президентът на страната Колинда Грабар - Китарович.", "date": "2017.09.11", "title": "Президентът и премиерът на Хърватия пътуват за наводнения Задар"}
{"url": "https://www.24chasa.bg/novini/article/6440480", "text": "Средствата, управлявани от дружествата, извършващи застрахователна дейност, възлизат на 7.282 млрд. лв. към края на юни 2017 година. Последните статистически данни на Българската народна банка (БНБ) показват, че техният размер се увеличава с 677.7 млн. лв. (10.3 на сто) в сравнение с края на юни 2016 г. (6.604 млрд. лв.) и с 21 млн. лв. (0.3 на сто) спрямо края на първото тримесечие на 2017 г. (7.261 млрд. лева). Активите на дружествата, извършващи животозастраховане, нарастват със 187.9 млн. лв. (10.8 на сто) - от 1.748 млрд. лв. към края на юни 2016 г. до 1.936 млрд. лв. към края на същия месец на 2017 година. Спрямо края на март 2017 г. (1.906 млрд. лв.) те се увеличават с 29.4 млн. лв. (1.5 на сто), предаде БТА. Средствата, управлявани от дружествата, извършващи общо застраховане, се увеличават с 489.9 млн. лв. (10.1 на сто) - от 4.856 млрд. лв. към края на юни 2016 г. до 5.346 млрд. лв. към края на същия месец на 2017 г. и намаляват с 8.4 млн. лв. (0.2 на сто) спрямо края на март 2017 г. (5.355 млрд. лева). Към края на юни 2017 г. относителният дял на активите на застрахователните дружества, извършващи общо застраховане, в общия размер на активите на дружествата, извършващи застрахователна дейност, е 73.4 на сто. В инструментите, включени в активите на дружествата, извършващи застрахователна дейност, към края на юни 2017 г. преобладават притежаваните ценни книжа, различни от акции, които на годишна база се увеличават с 236.8 млн. лв. (7.3 на сто) до 3.493 млрд. лева. Спрямо края на юни 2016 г. акциите и другите форми на собственост се увеличават със 166.5 млн. лв. (22.5 на сто) до 905.5 млн. лв., средствата във вземания от застрахователни операции намаляват с 29.8 млн. лв. (3.9 на сто) до 737.1 млн.лв., депозитите се понижават с 43.4 млн. лв. (5.7 на сто) до 712.4 млн. лева.", "date": "2017.09.11", "title": "С 10.3 на сто се увеличават средствата на застрахователите"}
{"url": "https://www.24chasa.bg/novini/article/6440422", "text": "Авер подпалил колата на столичен претъпен бос във Вършец, съобщиха от ОД на МВР- Монтана. Пламнал е лекият автомобил „Алфа Ромео 159” със софийска регистрация, собственост на софиянеца Д.П. Огнената вендета криминалисти свързват с неговото криминално досие. Същият е осъждан за разпространение на наркотици. Колата е била запален към 3 часа в нощта на събота срещу неделя на обособен паркинг зад жилищен блок. Очевидци на пожара пзвънили на тел. 112 и на мястото е изпратен екип на пожарната във Вършец, който е изгасил огъня По данни на експерти огънят е тръгнал от предната част на автомобила, като вероятно е използвана запалителна течност. По случая е образувано досъдебно производство. Това е вторият случай на запалена кола през изминалата седмица. Автомобил „Ленд Ровър Дискавъри”, ползвана от криминално проявен мъж от Вършец, беше запален във вторник. Мъжът е стар познайник на органите на реда с дебело криминално досие. При оглед на унищожената кола станало ясно, че палежът е бил умишлен.", "date": "2017.09.11", "title": "Подпалиха колата на столичен престъпен бос във Вършец"}
{"url": "https://www.24chasa.bg/novini/article/6440436", "text": "Българският потребител все по-често става мишена на онлайн измами. В повечето случаи клиентите са подведени от добре направени, \"уж\" европейски страници. Масово обаче зад измамата стоят сайтове, регистрирани извън ЕС, което не дава никаква защита на правата ни, предава  .  70% от сигналите до европейския потребителски център са именно за проблеми при пазаруване онлайн. Измамните сайтове вече заблуждавали с професионален вид. „Обикновено са под 100 евро сумите, но има и крупни измами с трактори, коли каравани, където вече става въпрос за хиляди евро”, посочва Игнат Арсенов от Европейски потребителски център. Такива са между 5 и 10 случая в годината. При всички случаи риск е липсващата информация за търговеца - най-малкото - няма как да върнем стоката, каквото право имаме.", "date": "2017.09.11", "title": "Българинът все по-често става жертва на измами в интернет"}
{"url": "https://www.24chasa.bg/novini/article/6440435", "text": "И Некер – „домашният” остров на световноизвестния предприемач и милиардер сър Ричард Брансън, пострада сериозно от урагана „Ирма”. Брансън живее от години на този остров, който е част от 50-ината Британски вирджински острови и който при нормални условия изглежда като райско кътче с огромни плажове и спокойни сини води,  Островите са автономна част от Великобритания, но техен държавен глава е кралицата. „Ирма” взе пет жертви на Британските вирджински острови и техният премиер Орландо Смит поиска дългосрочна помощ от Лондон. „Усетихме пълната мощ на най-силния ураган в Атлантическия океан. Извадихме късмет, че имахме много здрава изба и за щастие всички наши екипи са живи и здрави”, заяви Брансън. „Въпросът обаче е за десетките хиляди жители на островите, които загубиха домовете си”, добави той.", "date": "2017.09.11", "title": "Ирма разруши и острова на милиардера Ричард Брансън"}
{"url": "https://www.24chasa.bg/novini/article/6440206", "text": "Снимка на австралийския премиер Малкълм Търнбул, който държи внучката си в една ръка и бира в другата, предизвика смесени реакции, предаде ДПА. Вчера Търнбул пусна във Фейсбук снимка как държи внучката си и бирата на футболен мач в Сидни. \"Срамота е да държиш дете и алкохол\", написа потребителката Мардж Уокър в отговор на поста, който Търнбул нарече \"Мултитаскване на мача\". \"Да учиш децата да пият бира на мача от ранна възраст. Страхотен родител, няма що\", написа друг потребител. Друг пост, който впоследствие бе изтрит, критикува Търнбул, че \"държи и бебе, и бира\" и казва, че е \"отвратителна гледката на хора, издишващи алкохолни пари върху бебето\". Много други обаче защитават премиера под този негов пост, който вече е събрал 16 000 лайка и над 1600 коментара. \"Виждам дядо, който прекарва приятен момент с внучето си на мач. Ето това е австралийско\", написа Алма Андерсън. Търнбул защити поста си. \"Мисля, че опираме до пощуряването на социалните медии, когато човек вижда такива неща. Ако човек се чувства добре в кожата си и се държи естествено, няма нужда да прави друго\", каза той за радио Трипъл Ем в Сидни днес. Парламентаристи, включително лидерът на опозицията Бил Шортън, също защитиха премиера. \"Открих нещо, по което Малкълм и аз сме н едно мнение. Това са глупости. Оставете го да бъде дядо\", написа Шортън в Туитър. \"Мисля, че е важно да кажем, че Австралия не е страна на детегледачки. Няма нищо нередно човек да държи внучката си в една ръка и бира в другата\", каза сенаторът от управляващата Австралийска либерална партия Джеймс Патерсън на журналисти в Канбера.", "date": "2017.09.11", "title": "Снимка на австралийския премиер с бира и бебе в ръце разбуни социалните мрежи"}
{"url": "https://www.24chasa.bg/novini/article/6440221", "text": "Вълна от жалби от чужди туристи в края на сезона по Черноморието. Скърцащи матраци, стари фъстъци в мини бара, намусени камериерки и дори липса на мемори пяна във възглавниците са част от оплакванията това лято. Недоволни туристи заляха с искове за обезщетения хотелиерите през сезона, съобщи  . Според собствениците обаче оплакването се е превърнало в бизнес, който се развива с все по-бързи темпове. Хотелиерите смятат, че чрез жалбите искат просто да си възстановят част от дадените за почивката пари. И отчитат щети за милиони.", "date": "2017.09.11", "title": "Туристи подават жалби с всевъзможни оплаквания по Черноморието ни (Видео)"}
{"url": "https://www.24chasa.bg/novini/article/6440227", "text": "Звеното \"Фискален контрол\" в Националната агенция за приходите (НАП) пресече опит за реализиране на територията на България на 21 тона течен яйчен жълтък без сертификат, съобщиха от приходната агенция, цитирани от БТА. При проверка на товарния камион, превозващ стоката, служителите на НАП са установили, че липсват документи за произхода и годността на жълтъка. Фискалните агенти са пломбирали камиона и са сигнализирали служители на Българската агенция по безопасност на храните чрез Междуведомствения координационен център за противодействие на контрабандата и контрол на движението на рискови стоки и товари на ГДБОП. Заради липсата на сертификат, здравните инспектори са наложили възбрана на стоката. Въпреки че яйчният жълтък не попада в Списъка на стоки с висок фискален риск, звеното за фискален контрол в НАП следи движението на тази стока на територията на страната след оповестяването на случаи на заразени яйца в търговската мрежа в Западна Европа. От началото на 2017 г. фискалните агенти на НАП са извършили 201 000 проверки на транспортни средства, като на близо 64 000 са поставени технически средства за контрол. В резултат на извършените контролни действия са наложени 1100 обезпечения, за да се избегне отклонение от облагане, допълват от НАП.", "date": "2017.09.11", "title": "НАП спря продажбата на 21 тона яйчен жълтък без сертификат"}
{"url": "https://www.24chasa.bg/novini/article/6440236", "text": "Полицаи ожънаха почти 1 тон канабис от нива край Крумовградското с. Качулка. Наркоплантацията била разположена в обезлюдена махала на селото, а ченгетата стигнали до нея след постъпила оперативна информация. \"В нивата имаше 86 стръка с височина от 2,50-2,70 метра. Общото тегло на прибраната зелена листна маса е около 950 килограма, което е най-голямото количество в историята на кърджалийската полиция\", заяви началникът на ОДП - Кърджали Венци Момчилов. Някои от растенията били високи над 3 метра. В плантацията имало изградена добра напоителна система, която се захранвала от близък кладенец с помпа. Край нивата полицаите открили и голямо количество изкуствени торове, с които растенията били подхранвани. Полицаите разкрили и собственика на плантацията - 66-годишния А.А. от с. Качулка. Той е пенсионер и живеел в селото заедно с жена си и 7-годишното им дете. В дома на А.А. бил извършен обиск, при който са открити 24 пакета съдържащи 12 килограма сухи съцветия от канабис. След обиска собственикът на наркоплантацията направил хипертонична криза и се наложило да постъпи в болница. Лекарите били категорични, че няма как пациента им да бъде прибран в ареста. \"А.А. е привлечен като обвиняем и трябва да внесе парична гаранция от 6 000 лева. Наложена му е и забрана да напуска страната\", заяви наблюдаващият прокурор от Крумовград Петя Чотрова. Тя допълни, че това е третата наркоплантация, разбита в Крумовградско през последните години. \"През последните две години броя на делата за отглеждане на наркотици се е увеличил 3 пъти\", отчете окръжният прокурор Желязко Стефанов. Според него причина за това е доброто взаимодействие между полиция и прокуратура.", "date": "2017.09.11", "title": "Полицаи ожънаха 1 тон канабис в Крумовградско"}
{"url": "https://www.24chasa.bg/novini/article/6440244", "text": "„Да сме благодарни на ЕС, че немалка част от нашите цигани работят там. Когато се върнат те имат вече трудови навиниц и са направили крачка по посока на цивилизацията.“ Това обяви вицепремиерът Валери Симеонов на кръглата маса „Демография и образование“, организирана от СУ „Св. Климент Охридски“. „Проблемът с циганския етнос е решим, няма проблем, с който една държава да не може да се справи. Трябва да има нужната политическа нагласа и готовност. Проблемът може да се реши като се стъпи на това, че този етнос е разнороден. И немалка част от циганите се приобщават, образоват се и до 1-2 поколения не можете да ги различите от българите. Тяхното най-голямо желание е децата им да не бъдат различавани от българските. В това е шансът на държавата“, каза Симеонов. „Във всяко населено място, във всяко гето трябва да влезе държавата. Капсулираното гето е пречката за интеграцията“, заяви още вицепремиерът. Симеонов обяви, че правителството подготвяв въвеждането на българска имиграционна карта. Тя ще се дава улеснено на българи от трети страни, за да работят в България. Няма обаче да могат да отидат в друга страна от ЕС, както и позволява европейската синя карта. ", "date": "2017.09.11", "title": "Валери Симеонов: Да благодарим на ЕС, че част от нашите цигани работят там (Видео)"}
{"url": "https://www.24chasa.bg/novini/article/6440223", "text": "Малко над 1 милион лева е платеният за свободата на Адриан Златков откуп, научи \"24 часа\". Парите са били поискани на 31 август, ден след отвличането на младежа, със СМС до баща му Тони Златков. Похитителите настоявали за 3 милиона лева, но собственикът на автокъщата \"Софтавто\" обяснил, че не разполага с такива средства. В крайна сметка се разбрали за малко над 1 милион лева, които търговецът на луксозни коли предал в събота вечерта.  След 24 часа похитителите пуснали сина му Адриан. Момчето е било с маска на главата, не е разбрало от къде идва, нито е видяло с каква кола е транспортирано. Той бил оставен в гора, за да се дезориентира. Адриан не е видял похитителите си. В момента той е на разпит в полицията.  25-годишният Адриан беше отвлечен на метри от дома си на 30 август. Похитителите използвали крадена шкода със затъмнени стъкла и полицейски буркан, за да изсценират проверка. Момчето беше върнато снощи, след като бе оставено в района на Горубляне. Младежът бе закаран до бензиностанция, откъдето се обадил на родителите си.", "date": "2017.09.11", "title": "Платеният за Адриан откуп - малко над 1 млн. лв."}
{"url": "https://www.24chasa.bg/novini/article/6440254", "text": "\"Западните Балкани могат да допринесат значително за сигурността на Европа. Знаете, че не малък брой хора от Балканите, по данни на Интерпол, се включиха на страната на Ислямска държава, както и голям брой граждани от целия ЕС. Този факт представлява сериозна заплаха за сигурността на Съюза. Затова европейската интеграция на Западните Балкани ще бъде основен приоритет на българското председателство на ЕС. Това заявих днес по време на организираната от фондация \"Конрад Аденауер\" конференция, посветена на 10-та годишнина от членството на България в ЕС и предстоящото българско председателство. По време на изказването си благодарих на Германия за помощта й в комуникацията между българските и немските правоохранителни и правораздавателни институции. Заявих още, че борбата с корупцията е основен приоритет в есенната сесия на Народното събрание. Антикорупционният законопроект вече е за обсъждане в парламентарните комисии, а ангажиментът ни е да бъдеокончателно приет до края на годината\". Това написа председателят на ПГ на ГЕРБ и зам.-председател на партията Цветан Цветанов във Фейсбук по повод участието си в конференция, посветена на 10-та годишнина от членството на България в ЕС и предстоящото българско председателство, проведена днес.", "date": "2017.09.11", "title": "Цветанов: Западните Балкани могат да допринесат значително за сигурността на Европа (Снимки)"}
{"url": "https://www.24chasa.bg/novini/article/6440268", "text": "Вандали трошат огради и врати в най-новата детска площадка на ул. \"Стефан Стамболов\" в пловдивския район \"Южен\". Тя разполага с множество люлки и места за забавление, както и 30 пейки. \"Болно ми е, че за последните пет дни непрекъснато оправяхме огради и врати. Нека пазим придобивката, а не да я рушим\", призова районният кмет Борислав Инчев. Заедно с градоначалника Иван Тотев откриха най-голямата детска площадка в \"Южен\". В нея са инвестирани 100 000 лева. Тя е с площ 2 дка и има две зони за игра според възрастта на хлапетата. Запуснатото място е превърнато в оазис, а десетки деца и майки бяха окупирали люлките и пързалките. \"Тук имаше бурени и боклуци, а старите съоръжения за игра бяха опасни\", припомни Инчев. Той се оплака от вандали и разказа, че ден преди откриването, се е наложило да възстановяват осем елемента. Кметът Иван Тотев пък съобщи, че от парка в кв. \"Коматево\" периодично се крадат пейки. Всяка струвала около 250 лева. \"Това е някакъв рецидив. Очевидно ги крадат на етапи. Спирките в града пък масово ги чупят. А те трябва да слушат на хората\", каза градоначалникът. Той обеща в скоро време да бъдат поставени заслони около Сточна гара и \"Тримонциум\", където хората чакат автобуси на открито. По думите на Тотев през зимата пътниците ще бъдат завет. Предстояло монтиране на осветление около невралгичните кръстовища като тези на бул. \"Източен\" и \"Богомил\", както и на бул. \"Дунав\" и ул. \"Васил Левски\".", "date": "2017.09.11", "title": "Вандали чупят люлки и крадат пейки от паркове в пловдивския район \"Южен\""}
{"url": "https://www.24chasa.bg/novini/article/6440269", "text": "Служители в руското вътрешно министерство са разкрили тартори на т.нар. групи на смъртта в интернет, сред които има и непълнолетни, съобщи говорителката на министерството Ирина Волк, цитирана от ТАСС. При оперативно-следствени действия, извършени от служители на руското МВР в Самарска, Нижегородска и Владимирска области, са разкрити организатори на затворени групи, склонявали непълнолетни към опасни за техния живот и здраве действия. Нерядко и подрастващи са ставали лидери на такива групи, съобщи тя, цитирана от БТА. Във Владимирска област 14-годишен жител на селцето Сокол водел кореспонденция с непълнолетни в социалните мрежи, представяйки се за координатор на една от тези групи. При неизпълнение на поставената задача той прибягвал към заплахи, като точно описвал местоположението на домовете на децата. Осмокласничка от Толиати, в Самарска област, започнала кореспонденция с други непълнолетни участници, като им поставяла задачи, които трябвало да доведат до трагичен финал, обясни Волк. Подобни несъстояли се лидери, които не са достигнали възраст за носене на наказателна отговорност, са поставени на профилактичен отчет в комисиите за работа с непълнолетни, добави говорителката на руското МВР. ТАСС припомня, че през юни т.г. Наказателният кодекс на Русия бе допълнен с текстове, предвиждащи отговорност за съдействие за извършване на самоубийство, за склоняване към самоубийство, а също и за организиране на дейност, насочена към подтикване към такова действие. Максималното наказание за тези деяния е до 15 г. лишаване от свобода. Въведена беше и наказателна отговорност за въвличане на непълнолетен в извършване на действия, опасни за здравето му. \"За изтеклите три месеца служители на полицията в различни райони на Руската федерация са открили около 15 лица, склонявали непълнолетни към самоубийство, включително чрез оказване на психологическо въздействие по интернет и конкретно чрез социалните мрежи\", посочи Волк, цитирана от ТАСС.", "date": "2017.09.11", "title": "Разкриха непълнолетни лидери на \"групи на смъртта\" в социалните мрежи в Русия"}
{"url": "https://www.24chasa.bg/novini/article/6440281", "text": "Трус с магнитуд от 3,7 по Рихтер отново разлюля Централна Италия, няма данни за щети и жертви. Земетресението е с епицентър край селището Скуркола Марсикана в провинцията на град Акуила, известна със своята сеизмична чувствителност. По първоначални изчисления то бе отчетено с мощ 3,9, след което утвърдена на 3,7 по Рихтер и на 8 километра дълбочина, предава БНР. Началникът на Националния институт по сеизмология Карло Дольони обясни, че земетресението край Скуркола Марсикана няма връзка с това от август миналата година, нито с предшестващото го в Акуила през 2009-а година. Според него се е активирала друга структура и през следващите дни ще се разбере дали ще има продължения или е било само изолирано събитие.", "date": "2017.09.11", "title": "Земетресение разлюля Централна Италия"}
{"url": "https://www.24chasa.bg/novini/article/6440288", "text": "След като правителствените сили на Багдад успяха да изтласкат „Ислямска държава“ от една от последните й твърдини в Ирак, властите са задържали около 1,4 хил. съпруги и деца на предполагаеми членове на джихадистката групировка, предава Ройтерс. „Държим семействата на „Ислямска държава“ под строги мерки за сигурност и очакваме правителствените заповеди за това какво да правим с тях“, разкри армейски полковник от командването в провинция Ниневия, цитиран от \"Фокус\". „Отнасяме се добре с тях. Те са от семейства на тежки престъпници, които убиха хладнокръвно невинни хора, но когато ги разпитвахме, открихме, че почти всички от тях са подведени от зловещата пропаганда“ на групировката, допълни полковникът. Повечето от тях идват от Турция или от държави като Таджикистан, Азербайджан и Русия, твърдят източници от иракската армия и разузнавателните служби. Сред задържаните има „много малко“ французи и германци, уверяват източниците на агенцията. Съгласно представената информация, съпругите и децата на екстремистите са държани в лагер, разположен южно от втория по големина град в страната – Мосул. Повечето от тях са пристигнали в него след 30 август, когато иракските войски окончателно изтласкаха групировката от района. Офицер от разузнаването заяви, че все още се установява националността на пребиваващите в лагера, тъй като много от тях не разполагат с истински документи за самоличност.", "date": "2017.09.11", "title": "Съпруги и деца на бойци от „Ислямска държава“ са задържани в Ирак"}
{"url": "https://www.24chasa.bg/novini/article/6440310", "text": "Министерство на здравеопазването е предприело изменение на Наредба номер 4 от 24 октомври 2016 г. за определяне заболяванията и отклоненията, които застрашават живота и здравето на децата и учениците, съобщиха от ведомството. Това се налага, защото посочените в Наредбата заболявания са тежки и периодът за развиване на част от тях е различен, а обвързването му с фиксирани срокове не е целесъобразно. Министерството предлага да отпадне периодичността на задължителните медицински прегледи. Отпада и срокът, в който да се провеждат прегледите, а именно до 30 септември. В проекта се предвижда работодателят да има самостоятелност за необходимостта от извършване на медицински преглед при промяна на различни обстоятелства. Предложена е и промяна на наименованието на Наредбата, с което ще акцентира върху основното предназначение на поднормативния акт - при наличие на определени заболявания/ отклонения да не може да се заема длъжността \"педагогически специалист\". Предложението на здравно министерство е Наредбата да бъде озаглавена \"Наредба номер 4 за определяне заболяванията и отклоненията, при които не може да се заема длъжността на педагогически специалист.\" Ден проектът на Наредбата ще бъде изпратен за спешно съгласуване в МОН с оглед бързото публикуване за обществено обсъждане и възможността разпоредбите да влязат в сила в най-кратки срокове.", "date": "2017.09.11", "title": "Отпадат задължителните ежегодни медицински прегледи за учители"}
{"url": "https://www.24chasa.bg/novini/article/6440307", "text": "Очакваме прекрасна реколта от грозде през настоящата година. Това заяви министърът на земеделието Румен Порожанов, който откри гроздобера в частен лозаро-винарски комплекс край пазарджишкото село Черногорово. Българският лозаро-винарски отрасъл е на световно ниво и това се признава от всички големи производители на вино, допълни министърът. У нас вече има над 260 винарски изби и всяка година се откриват по десетина нови. 660 хиляди дка са площите засадени с лозя в страната и много от тях се реновират по европейски програми, подчерта министър Порожанов. Над 220 хиляди това грозде всяка година се преработват във вино. Основните пазари, на които изнасяме са Русия , Китай, Полша, страни от Западна Европа. Над 50 милиона лв. се отделят всяка година за преструкуриране на отрасъла. Толкова са и парите за следващата 2018 г., обясни Румен Порожанов.", "date": "2017.09.11", "title": "Порожанов: Очакваме прекрасна реколта от грозде"}
{"url": "https://www.24chasa.bg/novini/article/6440294", "text": "Мястото на прокуратурата е в съдебната власт, отвърна на въпрос на главния прокурор Сотир Цацаров кандидатът за шеф на Върховния административен съд (ВАС) Георги Чолаков пред ВСС. Изборът за нов председател започна с изслушването на Чолаков. След него съдебните кадровици ще препитат и другата кандидатка Соня Янкулова. „Не знам защо трябва да се води този дебат. Ако искаме прокуратурата да бъде подконтролна, това може да бъде решено със законодателно решение. Какво ще се постигне ако прокуратурата се изведе от съдебната система, нима ще бъде по-независима. Нима тогава прокурорите и следователите ще бъдат зависими от съответния министър и ще могат да бъдат сменени във всеки един момент. Нима следователите ще бъдат по-мотивирани да работят в изпълнителната власт“, обясни Чолаков. Съдията отбеляза, че проблем във ВАС е насрочването на дела. „В момента се насрочват дела за уволнения за през 2019 г. Например аз насрочвам дела за март следващата година“, каза Чолаков и обеща, че ако стане председател, ще анализира причините за разминаванията. Той обърна внимание и на неуредиците в сградата на ВАС. „Задъхваме се от липсва на въздух. В момента в сградата работят 93 магистрати, без да включвам броя на администрацията. Смятам, че шофьорите, техниците и касиерите, които не са свързани пряко с правораздаването, трябва да бъдат изнесени в друга сграда, близка до съда“, добави кандидатът за шеф. - Покривът тече, климатиците сдадоха багажа, асансьорите не работят, оплака се още той. Даде заявка, че ще бъде открит пред обществеността и във ВАС ще бъде назначен съдия говорител по подобие на прокуратурата. Попитан защо не е декларирал 10 сделки за ниви край морето, Чолаков каза: „Встъпвайки като съдия във ВАС, аз съм ги декларирал. Към този момент аз съм сключил тези договори, не съм нарушил нито морална, или законова норма. Не съм ги декларирал като вземания, защото не са парични вземания. Те са задължение при настъпване на падеж, евентуално да получа собственост на имот“.", "date": "2017.09.11", "title": "Кандидат за шеф на ВАС: Прокуратурата да е в съдебната власт"}
{"url": "https://www.24chasa.bg/novini/article/6440309", "text": "Събота, Таймс скуеър. Множество хора от всички националности изпълват площада - един от най-прочутите в цял свят, обкръжен от небостъргачи с гигантски неонови пана. Насред площада има четири полицейски коли, а островчетата за пешеходци са оградени с предпазни стълбчета, за да не може автомобил да се вреже в тълпата. \"Не ми харесва тук - казва кротко Сю Гарсия, кинезитерапевтка от Бруклин. - А и навсякъде, където стават инциденти: страхът се връща\", цитира БТА. Страхът от атентати. Страхът от нов 11 септември 2002 г. - най-кръвопролитния атентат в историята на САЩ, когато срутилите се кули на Световния търговски център погребаха близо 3000 души. Трийсет и тригодишната днес Гарсия била на училище, в Бруклин, когато самолетите се разбили в кулите близнаци. Видяла как сградите избухват в пламъци и после рухват. Върнала се вкъщи пеш, както още стотици хиляди нюйоркчани, защото метрото спряло. \"Бях тук, видях какво стана и всичко се връщаше пред очите ми пак и пак, не искам да мисля за това\", казва тя. Но тя го преживява всеки път, щом телевизията спомене нещо, \"всеки път, щом чуя да минава самолет\", добавя тя. Или когато чака сестра си на Таймс скуеър, \"кръстопътя на световете\", пресъздаващ толкова ярко нюйоркския водовъртеж, че изглежда идеалната мишена.", "date": "2017.09.11", "title": "16 години след 11 септември в Ню Йорк се страхуват от нови атентати"}
{"url": "https://www.24chasa.bg/novini/article/6440358", "text": "Тук се подготвят най-добрите строителни инженери, хидроинженери, геодезисти, архитекти и градостроители. Тук се задава бъдещият облик на България, каза президентът Румен Радев при откриването днес на учебната година в Университета по архитектура, строителство и геодезия /УАСГ/ в София, цитиран от БТА. Времето е динамично, пред вас има много предизвикателства, много проблеми, посочи президентът, който преди церемонията разговаря с ръководството на университета, който е най-голямото висше техническо училище в областта на строителството в България. В много продуктивна и откровена среща обсъдихме много от проблемите - и във връзка с финансирането, и начина на разпределение на субсидиите и тяхното обвързване с вашата реализация, качеството на обучението ви. То е изключително важно не просто за красотата на сградите, важно е и за нашата национална сигурност, посочи президентът Радев. Обсъдихме какви са перспективите пред вас, как да стане така, че тук да се прави наука, защото вие сте университет и само преподаването, усвояването, запаметяването на готови знания вече е недостатъчно. Тук трябва да се прави наука и държавата трябва да помогне така, че да има лаборатории за научноизследователска дейност, за да може вие, студентите, на практика да проверявате тези знания, да търсите новите пътища, да търсите така важния за всички нас мост от знанията към практиката, към бъдещето, каза държавният глава, който добави, че остава открит по всички тези въпроси.", "date": "2017.09.11", "title": "Румен Радев в УАСГ: Тук се задава бъдещият облик на България"}
{"url": "https://www.24chasa.bg/novini/article/6439944", "text": "Американците отбелязват днес шестнадесетата годишнина от атентатите от 11 септември 2001 г., отнели живота на близо 3000 души в Ню Йорк и във Вашингтон, предаде Асошиейтед прес. Предвидени са няколко възпоменателни церемонии. В Ню Йорк на мястото, на което се издигаха кулите близнаци на Световния търговски център, сринати със земята от похитени от терористи самолети, ще има обичайното четене на имената на жертвите. В церемонията участват близки на загиналите. С годините те придобиха навика освен лични послания да отправят и по-универсални послания, като например това, че всички хора са част от една планета и че те не трябва да забравят това. Церемонията в Ню Йорк ще бъде аполитична - политици могат да присъстват, но от 2001 г. на тях не се позволява нито да четат имена на загиналите в атентатите, нито да произнасят речи. Миналата година възпоменателната церемония в Ню Йорк обаче бе белязана от полемиката на предизборната кампания. Кандидат-президентската на демократите Хилари Клинтън напусна проявата внезапно и по-късно се разбра, че е била болна от пневмония. Този епизод накара опонентът й Доналд Тръмп да постави на няколко пъти въпроса за здравето на Клинтън и дали тя е достатъчно прозрачна пред избирателите си. Днес в Ню Йорк на мястото, на което се издигаха кулите близнаци на СТЦ, има мемориален комплекс, включващ музей и парк. В зоната се строят небостъргачи, като третият от планираните четири, ще бъде открит догодина. В Пентагона, където преди 16 години също се вряза самолет, похитен от терористите, на възпоменателната церемония ще присъстват Доналд Тръмп, първата дама Мелания Тръмп, министърът на отбраната Джеймс Матис и най-висшият американски военен Джоузеф Дънфорд. Вицепрезидентът Майк Пенс и министърът на вътрешните работи Райън Зинки ще присъстват на възпоменателна церемония на мемориалния комплекс в Шанксвил в щата Пенсилвания, където преди 16 години се разби самолет, похитен от терористи, с който е трябвало да се извърши атентат, като тези в Ню Йорк и във Вашингтон. В тази трагедия загинаха 33 пътници и 7 души екипаж. Смята се, че машината е катастрофирала, след като пътниците са се разбунтували срещу терористите.", "date": "2017.09.11", "title": "Навършват се 16 години от атентатите срещу кулите близнаци в Ню Йорк"}
{"url": "https://www.24chasa.bg/novini/article/6439964", "text": "Седем души бяха убити, когато мъж откри огън в къща в град Плано в щата Тексас. Нападателят е бил ликвидиран от полицията, предадоха световните агенции. Двама души са ранени и са откарани в болница, предаде БТА. Подобно нападение е нетипично за града. Мотивите за стрелбата са неизвестни. Води се разследване. Очаквайте подробности!", "date": "2017.09.11", "title": "Осем загинаха при стрелба в щата Тексас"}
{"url": "https://www.24chasa.bg/novini/article/6439973", "text": "Похитителите на Адриан Златков поискали откуп за момчето 24 часа, след като са го отвлекли и са получили парите ден преди да освободят момчето в неделя вечерта. Това научи \"24 часа\" от източници, близки до разследването. Хората, отвлекли Адриан, са се отнасяли добре с него, момчето няма травми. Въпреки това нито веднъж те не са изпратили доказателство на баща му, че е жив.  25-годишният Адриан беше отвлечен на метри от дома си на 31 август. Похитителите използвали крадена шкода със затъмнение стъкла и полицейски буркан, за да изсценират проверка. Момчето беше върнато снощи, след като бе оставено в района на Горубляне. Младежът бе закаран до бензиностанция, откъдето се обадил на родители си.", "date": "2017.09.11", "title": "Откупът за Адриан, поискан 24 часа след отвличането, платен ден преди да го пуснат"}
{"url": "https://www.24chasa.bg/novini/article/6416777", "text": "Един от най-елитните британски университети – Шефилдският университет присъства обаче в региона, включително и в България, чрез международния си факултет Сити Колидж и предлага съвместни бакалавърски и магистърски програми заедно с ВУЗФ – университетът по финанси, бизнес и предприемачество. Двата университета предоставят на своите студенти изключително атрактивни възможности за стипендии, които заедно със студентските заеми, превръщат придобиването на Британска диплома на достъпна цена от мечта във възможна реалност. University of Sheffield e един от най-старите и най-престижни университети, както във Великобритания, така и в света. Той е в Топ 10 на унивеситетите във Великобритания, в Топ 20 на Европейските университети и на 82ро място в света според QS University Ranking от 2018 г. Все повече кандидат-студенти и техните родители се възползват от възможността за придобиване на престижна британска диплома на разумна цена, близо до дома. С покачването на таксите на университетите във Великобритания и с намаляването на работните места, опцията предлагана от Шефилдския университет и ВУЗФ става все по-предпочитана. Бакалавърските програми, които университетът предлага в София са по Бизнес Администрация с направления – Маркетинг, Мениджмънт, Финанси и счетоводство и Хотелски мениджмънт. Обучението е редовно, 4 годишен курс, като 4-тата година се провежда в Солун, Гърция. Предлагат се възможности за стажове по време на следването и през летните ваканции. Университетът разполага с офис Кариерно развитие, както в София, така и в Солун. Веднъж годишно в Солун се организират  , по време на които се дава възможност на студенти и потенциални работодатели от целия регион да се срещнат и да си бъдат взаимно полезни. Освен програмите по Бизнес Администрация в София, в Солун, където е основния кампус на Международния факултет на University of Sheffield се предлагат и бакалавърски и магистърски програми по компютърни науки, психология и лингвистика. За да станете студент в бакалавърските програми на University of Sheffield и ВУЗФ в София е необходимо да владеете добре английски език и да притежавате или да сте готов да се явите на един от 3-те сертификата за ниво – IELTS, CAE or TOEFL. Друго изискване е дипломата ви от гимназия да е минимум Добър . Магистърските програми, които се предлагат в София са по Банки и Финанси, Бизнес Мениджмънт Технологии и Иновации, Маркетинг, Реклама и Връзки с обществеността и Дигитален маркетинг и социални медии. Магистърските програми са задочни, с продължителност 2 години и са предназначени, както за току що завършили бакалавърски програми у нас и в чужбина, така и за работещи вече хора. Лекциите са веднъж в месеца в петък – късен следобед и вечер, събота и неделя. Преподавателите в програмите са изцяло чужденци, с богат академичен и бизнес опит. За кандидатите за магистърските програми изискванията за английски език са същите, изисква се завършена бакалавърска степен и две препоръки. Преподаването в университета е изцяло на английски език. След успешно приключване на обучението се получават две дипломи – една от University of Sheffield и една от ВУЗФ. Освен бакалавърските и магистърски програми, Международният факултет на University of Sheffield предлага в София, както и в още 6 града в региона – Солун, Белград, Букурещ, Киев, Ереван и Тбилиси, престижната Екзекютив МБА програма. Тя е предназначена за работещи мениджъри с минимум 3 години управленски опит. Програмата е задочна с продължителност 2 години и включва модули в София, както и една седмица в Солун и една в Шефилд, Великобритания. Предлагат се 6 различни специализации – по General Management, Marketing, Finance, Logistics, Health Care Management and Human Resource Management. Завършилите студенти имат възможност да пътуват до Шефилд, Великобритания за да получат дипломата си директно на церемония там. Съобразявайки се с икономическата обстановка в България, двата университета предлагат атрактивни стипендии за целия курс на обучение за курс бакалавър и за курс магистър. За да кандидатстват за стипендия кандидатите трябва да отговарят на изискванията за прием на университета и да се явят на събеседване със зам. ректора на Международния факултет на University of Sheffield. Моля направете запитване за записване тук:  или на електронен адрес: bulgaria1@city.academic.gr . Можете да се обадите и на телефон: 02/961 62 63 или 0888/43 57 50", "date": "2017.09.11", "title": "Британски университет предлага програмите си в България"}
{"url": "https://www.24chasa.bg/novini/article/6439974", "text": "Българин на 33 години, шофьор на камион, е задържан в Белгия с обвинение за превоз на мигранти, съобщиха местни медии, цитирани от БТА. Съдът в Брюж ще прецени утре дали българският гражданин да бъде лишен от свобода с постоянна мярка. Миналата седмица камионът му е бил проверен при опит да бъде натоварен на ферибот към Великобритания през белгийското пристанище Зеебрюхе. Белгийските власти възприемат българина като каналджия, защото в камиона му са били намерени седем мигранти от Ирак. В информацията не се уточнява съдбата на незаконните мигранти - две семейства с общо три деца на възраст между 2 и 6 години.", "date": "2017.09.11", "title": "Задържаха българин в Белгия, обвинен за нелегален превоз на мигранти от Ирак"}
{"url": "https://www.24chasa.bg/novini/article/6439986", "text": "Поредното силно слънчево изригване с бал X8,2 беше регистрирано в неделя вечерта, съобщи ТАСС. Лабораторията по рентгенова астрономия на Слънцето на физическия институт \"П. Н. Лебедев\" публикува график на слънчевата активност, според който изригването е било от 18,35 ч. до 19,31 ч. в неделя московско време. Пикът на активността е бил в 19,06 ч, предаде БТА. Мощността на изригването е Х8,2, където \"Х\" означава най-мощно слънчево изригване, а цифрите уточняват неговата интензивност. На 10 септември са регистрирани общо седем изригвания от клас \"С\" и по-висок. Серията от слънчеви изригвания започна на 4 септември. Отначало имаше пет слаби изригвания от клас \"М\" и мощност 4-5 бала. На 6 септември последва изригване от клас \"Х\" и мощност 2,2 бала, а след това изключително силно изригване Х9.3. Такова изригване не е регистрирано от 7 септември 2005 г. То предизвика една от най-силните магнитни бури в историята на наблюденията - от 4-та степен.", "date": "2017.09.11", "title": "Астрономи регистрираха ново мощно слънчево изригване вечерта на 10 септември"}
{"url": "https://www.24chasa.bg/novini/article/6439988", "text": "Адриан Златков е бил пуснат от похитителите си с маска на лицето, за да не може да ги види. Той е бил тотално дезориентиран, не е забелязал нито с каква кола е бил оставен, нито къде точно се намира, обясниха за \"24 часа\" запознати с разследването. \"Добре съм. Здрав съм\", били първите думи, които 25-годишното момче казало на родителите си.  Пред полицията Златков обяснил, че не е видял лицата на похитителите си. Когато били при него, те винаги носели маски, за да не може да види лицата им. По време на отвличането си Златков не е бил тормозен. Похитителите го пуснали ден, след като баща му - собственикът на автокъщата за лускозни автомобили \"Софавто\" Тони Златков, плати откупа за сина си. Той бил поискан 24 часа след отвличането. 25-годишният Адриан беше отвлечен на метри от дома си на 30 август. Похитителите използвали крадена шкода със затъмнение стъкла и полицейски буркан, за да изсценират проверка. Момчето беше върнато снощи, след като бе оставено в района на Горубляне. Младежът бе закаран до бензиностанция, откъдето се обадил на родителите си.", "date": "2017.09.11", "title": "Адриан пуснат с маска, похитителите му крили лицата си от него"}
{"url": "https://www.24chasa.bg/novini/article/6440005", "text": "Контрабандни златни накити и монета от благородния метал на стойност 24 333 лева са била задържани при съвместна проверка на митнически и гранични служители на ГКПП Капитан Андреево, съобщиха от Агенция \"Митници\". Те са били открити в лек автомобил Мерцедес, който е пътувал от Турция за Франция. Превозното средство е било управлявано от турски гражданин, а пасажери са били съпругата му и трите им деца. Пред митническите власти фамилията е заявила, че няма стока или валутни ценности за деклариране. При щателната инспекция обаче бижутата - 13 гривни, 2 синджира и чифт обеци, са били намерени в найлонови пакетчета в куфара с дрехи на съпругата. Там е била и монетата. Направената експертиза от вещо лице е установила, че бижутата са с общо тегло 406,80 грама от 14, 18 и 22 каратово злато. Допълнително в багажа на мъжа са открити 7 кг нарязан тютюн за пушене и 25 кутии цигари без акцизен бандерол. Ювелирните изделия и акцизните стоки са задържани. На нарушителите са съставени актове по Валутния закон и по Закона за митниците.", "date": "2017.09.11", "title": "Задържаха контрабандни златни накити на \"Капитан Андреево\""}
{"url": "https://www.24chasa.bg/novini/article/6439999", "text": "Бързо производство за причиняване на телесна повреда е започнато в РУ – Горна Оряховица срещу 22-годишен мъж от с. Поликраище. В събота в 22,13 ч. в полицейското управление в железничарския град е получен сигнал за постъпило в Спешна помощ момиче с контузия в областта на окото. От проведените действия по разследването е установено, че същата вечер в с. Поликраище е възникнал скандал между 17-годишно момиче и 22-годишния К. Б., и двамата от същото село. При свадата младежът е ударил с юмрук в лицето момичето. След преглед е установено, че то има хематом. Настанено е за лечение във великотърновската болница, без опасност за живота. Извършителят е задържан за срок до 24 часа.", "date": "2017.09.11", "title": "Арестуваха 22-годишен, забил юмрук в лицето на момиче"}
{"url": "https://www.24chasa.bg/novini/article/6440017", "text": "Нито един турски гражданин не бива да се страхува да пътува до Германия, каза германският канцлер Ангела Меркел в отговор на предупреждение от Турция, че гражданите й са изправени пред опасността да се сблъскат с расизъм или тероризъм в Германия, предаде агенция ДПА, цитирана от БТА. Турското външно министерство предупреди в събота турските граждани, които живеят в Германия или планират да я посетят, да бъдат предпазливи по време на напрегнатата предизборна кампания в тази страна. Министерството отбеляза в прессъобщение, че страната от известно време е под влиянието на нарастваща крайнодясна и расистка реторика. В съобщението се споменава и за неотдавнашни пожари в жилищни сгради в населени предимно с турци квартали, за част от които се подозира, че са палежи, извършени от расисти. \"Искам да съм много ясна: всеки турски гражданин може да дойде да ни посети\", каза германският канцлер в неделя по време на предизборно събитие. \"Тук не се арестуват журналисти. Тук имаме свободата на изразяване и върховенство на закона. И ние се гордеем с това\", каза Меркел.", "date": "2017.09.11", "title": "Меркел: Нито един турчин не бива да се страхува да пътува до Германия"}
{"url": "https://www.24chasa.bg/novini/article/6440039", "text": "От днес до 17 септември \"Пътна полиция\" започва операция по линия на TISPOL - Европейската организация на службите на пътната полиция, за използването на обезопасителни средства по време на пътуване. Това съобщиха от пресцентъра на МВР. Ще има засилени проверки на водачите и пътниците в автомобилите дали слагат предпазни колани, а при ползващите мотоциклети ще се следи за каски. Освен това пътните полицаи ще проверяват и за използването на обезопасителни столчета при превозването на деца в автомобилите. Основната цел на операцията е да се осъзнае от водачите и пътниците, че пренебрегването на обезопасителни средства води до значително увеличаване на риска от сериозен травматизъм и дори смърт при инцидент на пътя. По време на операцията пътните полицаи у нас ще следят и за наличието на задължителната застраховка \"Гражданска отговорност\".", "date": "2017.09.11", "title": "Започват засилени проверки за ползването на колани и детски столчета в колите"}
{"url": "https://www.24chasa.bg/novini/article/6440054", "text": "Интеграцията на ромите в България е проблем, свързан с националната сигурност и касаещ бъдещето на България следващите 15-20 години. Това е необходимо и за включването им в образователната система, така че да се повиши процентът на образованите хора у нас, заяви депутатът от БСП проф. Иво Христов, който участва в дискусия на тема \"Образование и демография\" в Софийски университет.  Този проблем трябва да се разглежда в неговата многоаспектност , а не поотделно - образование, демография и т.н., защото големи територии в България са с население от други географски общности. Деиндустриализацията е другият проблем, довел до занижения процент на образовано население у нас, твърди депутатът.   \"След 1990 г., проблемите, които бяха само набелязвани преди това - взривяване на осигурителната мрежа в страната, смяна на собствеността, включването на България в различна геополитическа среда и др, доведоха до това огромни части от българското образовано население да започне да търси спасение на Запад\", каза Христов. По думите му структурата на имигрантския поток от България са хора със средно и висше образование, но емигрантския към нашата страна е противоположен.", "date": "2017.09.11", "title": "Иво Христов: Интеграцията е важна, за да има по-образовано общество"}
{"url": "https://www.24chasa.bg/novini/article/6439953", "text": "Вицепремиерът Валери Симеонов се включи в кръгла маса по темата за образованието и демографските проблеми у нас. Дискусията се провежда в Софийски университет, в която участват имат образователният министър Красимир Вълчев, ректорът на университета проф. Анастас Герджиков и проф. Антоанета Христова, директор на Института за изследване на населението и човека при БАН. Те представят основните проблеми в системата на образованието и демографията, възможностите за справяне с тях и как да се намали отпадането на децата от училище.", "date": "2017.09.11", "title": "Валери Симеонов участва в дискусия за образованието и демографските проблеми (Видео)"}
{"url": "https://www.24chasa.bg/novini/article/6440045", "text": "В сръбската столица Белград полицията задържа пет джебчийки от България, информира  . Сред тях има и две непълнолетни, уточниха от вътрешното министерство. Срещу тях е повдигнато обвинение за извършване на кражби на територията на Белград. Те са били задържани след като са обрали полски гражданин в парка \"Калемегдан\". Те са заподозряни и за кражбата на пари от няколко китайски и един гръцки гражданин. Всички арестувани са предадени на прокуратурата и срещу тях е започнато разследване.", "date": "2017.09.11", "title": "В Белград задържаха 5 джебчийки от България"}
{"url": "https://www.24chasa.bg/novini/article/6440046", "text": "Голям пожар е избухнал тази нощ на територията на завода за преработка за битови отпадъци в пловдивското село Шишманци. . Тогава близо седмица огнеборците потушаваха стихията.  \"Сигналът е подаден в 2,24 часа през нощта. Сега мащабите са по-малки. Има предимно тлеене и димоотделяне. На място са 4 екипа, които са подпомагани от фандроми , за да може по-бързо да се разчисти мястото\", коментира говорителят на пловдивската пожарна Цвятко Дешев. Все още не е ясно каква е причината за повторния пожар във въпросното хале за събиране на пластмасови отпадъци. Една от версиите е за палеж.", "date": "2017.09.11", "title": "Пак пожар край екозавода в Шишманци"}
{"url": "https://www.24chasa.bg/novini/article/6440049", "text": "Водач, употребил наркотични вещества, установиха служители на Пътна полиция, съобщиха от МВР Велико Търново. В неделя сутринта на ул. \"Васил Левски\" в областния град е извършена проверка на лек автомобил \"Фолксваген Пасат\", управляван от 18-годишния С. М. от В. Търново. При проверка на водача за употреба на наркотични вещества, апаратът е дал положителна реакция на марихуана и амфетамин. С. М. е дал кръвна проба. Задържан е за срок до 24 часа по Закона за МВР. По случая е започнато досъдебно производство.", "date": "2017.09.11", "title": "Спипаха шофьор, надрусан с амфети и марихуана"}
{"url": "https://www.24chasa.bg/novini/article/6439730", "text": "Висшият съдебен съвет избира днес нов председател на Върховния административен съд. Кандидатите са двама - Георги Чолаков и Соня Янкулова - и двамата съдии във ВАС. Чолаков е номиниран от 79 съдии. Той има над 25 години общ юридически стаж, от които над 10 години като съдия. Постъпва в съдебната система през 1992 г. като стажант-съдия в окръжния съд в Сливен, а от 20 юли 92-ра е съдия в Районен съд - Котел, който оглавява по-късно. В периода 1993 г. - 1995 г. е председател на районния съд Сливен, след което работи като адвокат. От 2007 г. е съдия, а впоследствие става заместник-председател на административния съд в града. След това за три години е нотариус. От 1 юли 2013 г. е председател на Второ отделение във ВАС. Кандидатурата на Соня е предложена от трима членове на Съдийската колегия на Висшия съдебен съвет. Тя има над 32 години юридически стаж, от които над 21 години като съдия. В периода 1982-1983 г. е стажант-съдия в Софийския градски съд, след което работи като юрисконсулт и инспектор до 1988 г., когато става районен съдия в Трети районен съд в столицата. После е заместник-председател на Софийския градски съд, където става ръководител на първото в страната самостоятелно обособено административно отделение. От 1998 г. е съдия във ВАС, а в периода 2001-2008 г. е заместник-министър на отбраната, след което става заместник-министър на вътрешните работи. От 2009 г. и до настоящия момент е съдия във Върховен административен съд. За да има избран кандидат са нужни 17 гласа от всички членове на ВСС.", "date": "2017.09.11", "title": "Висшият съдебен съвет избира председател на ВАС днес"}
{"url": "https://www.24chasa.bg/novini/article/6439735", "text": "До този момент нито родители, нито някой от близките му, нито самият Адриан Златков са излезли пред дома си, за да коментират нещо по повод отвличането му. Пред къщата им е изключително спокойно. Няма полицейски екипи, както снощи, и все още не е открит автомобилът, с който снощи са оставили отвлечения край Панчарево, съобщи  . Бащата на Адриан Тони Златков потвърди официалната информация, че синът му бил в добро състояние. \"Добре се чувства, във форма е. Не е тероризиран. Засега нищо не е успял да ми разкаже\", коментира бащата. \"Имаше комуникация с похитителите\", заяви Тони Златков. \"Нямаме представа кой ни причини това, надяваме се, че извършителите ще бъдат заловени. Адриан има нужда от почивка, случилото се е шок за всички нас, за цялото ни семейство. Още не знаем детайли, не искахме да натоварваме Адриан още сега. Отвличането е с цел откуп, каза Тони Златков по  . По повод 3-те млн. лв. за откупа, за които се говори, той каза, че няма право да говори.  След изоставянето в местността, той не е имал добра ориентация къде точно се намира, тъй като според неофициална информация той е бил със закрито лице и глава.", "date": "2017.09.11", "title": "Бащата на Адриан: Имаше комуникация с похитителите, отвличането е с цел откуп (Обновена)"}
{"url": "https://www.24chasa.bg/novini/article/6439760", "text": "Президентът на САЩ Доналд Тръмп обяви цялата територия на Флорида за зона на най-голямо природно бедствие, по предложение на губернатора на щата Рик Скот, съобщи БТА. Това решение позволява незабавно изпращане на федерални средства в помощ на пострадалите от урагана Ирма и заплащане на извънредния труд на държавните служители, заяви губернаторът. Рик Скот отбеляза, че държавният глава е утвърдил предложението му за броени часове. \"Ясно е, че цялата страна е солидарна с Флорида в този момент, когато ураганът Ирма бушува в нашия щат. Знам, че хора от всички краища на света искат да помогнат и да подкрепят Флорида\", добави губернаторът. В резултат на стихията над 3 милиона потребители във Флорида са останали без електричество, по данни на местните електроенергийни оператори, предаде Ройтерс. Милиони други са заплашени от прекъсване на тока и пълното възстановяване на електрозахранването може да отнеме седмици. Ураганът предизвика приливни вълни с височина 2,1 метра по крайбрежието на курортния град Нейпълс, съобщи Националният център по ураганите. По негови данни, покачването на водата е станало бързо и равнището от над два метра било достигнато за 90 минути.", "date": "2017.09.11", "title": "Тръмп обяви цяла Флорида за зона на най-голямо природно бедствие"}
{"url": "https://www.24chasa.bg/novini/article/6439763", "text": "Ураганът Ирма започва да отслабва. Ако преди 2 дни беше от пета степен на Карибите, сега е от втора степен и ветровете са 180 км в час. Ураганът подмина Маями, сега се движи към северните части на щата Флорида, очаква се следобед да достигне щата Джорджия, предаде  .", "date": "2017.09.11", "title": "Ирма започва да отслабва"}
{"url": "https://www.24chasa.bg/novini/article/6439767", "text": "Папа Франциск се чувства добре, въпреки леката травма, която получи вчера при инцидент с папамобила в Колумбия, заяви говорителят на Ватикана Грег Бърк, цитиран от ТАСС. \"Светият отец се чувства добре\", заяви говорителят, подчертавйки, че програмата на посещението на папата не е променена, цитира БТА. По-рано вчера папа Франциск получи рана на лицето, когато папамобилът му се наложи да спре рязко насред тълпи от хора в колумбийския град Картахена и той се блъсна в едно от стъклата, съобщиха световните агенции. Осемдесетгодишният Франциск приветстваше събралото се множество в бедняшкия квартал Сан Франсиско, в последния ден от визитата си в Колумбия, когато автомобилът му наби спирачки, за да не блъсне застанал на пътя му човек. Един от телохранителите му помогна да се изправи и почисти с бяла кърпичка кръвта, покапала по белите одежди на Светия отец. След инцидента ръководителят на Римокатолическата църква се появи отново, с чисти дрехи и лепенка над веждата, за да произнесе молитвата \"Ангел Господен\". Франциск вчера приключи петдневната си визита в Колумбия, която се опитва да отгърне нова страница след повече от половин век въоръжен конфликт. В град Картахена, на последната си литургия от своето посещение, той призова да се смени \"културата на смъртта и на насилието\" с \"културата на живота\", за да се укрепи мира, след подписването на споразуменията между последните бунтовници и правителството за прекратяване на братоубийствената война.", "date": "2017.09.11", "title": "Папа Франциск се чувства добре, въпреки инцидента с папамобила в Колумбия"}
{"url": "https://www.24chasa.bg/novini/article/6439772", "text": "Северна Корея заплаши днес Съединените щати, че ще им причини \"най-големите страдания и болки\", ако продължават да настояват ООН да затегне санкциите срещу Пхенян, след шестия му ядрен опит, предаде Франс прес. В комюнике, разпространено от официалната агенция КЦТА, севернокорейското външно министерство предупреждава, че ако Вашингтон прокара \"тази незаконна резолюция за втвърдяване на санкциите, Северна Корея ще направи всичко възможно САЩ да платят за това\", цитира БТА. \"Мерките, които ще бъдат взети, ще причинят на Съединените щати най-големите страдания и болки в цялата им история\", посочва министерството. \"Светът ще стане свидетел на начина, по който Северна Корея усмирява американските гангстери, предприемайки поредица от действия, които ще бъдат най-твърдите, които някога са си представяли\", добавя севернокорейското външно министерство. Съветът за сигурност на ООН беше призован от Вашингтон да приеме днес нови строги санкции срещу Северна Корея, обвинена в заплашване на мира с програмите си за ядрено и конвенционално въоръжаване, припомня АФП.", "date": "2017.09.11", "title": "Пхенян заплашва Вашингтон \"с най-големи страдания и болки\""}
{"url": "https://www.24chasa.bg/novini/article/6439777", "text": "\"В момента все още се очаква вятър със скорост 35-40 мили в час. Най-лошото вече отмина. Преди няколко часа имаше ветрове със скорост до 100 мили в час. Имали паднали дървета. В момента само преминават остатъците от урагана. Не е толкова зле, колкото очаквахме да бъде - все още имаме електричество и вода. Очакваме до няколко часа всичко да утихне и утре сутрин да видим какви са щетите. В момента много хора нямат ток. Маями е най-зле. Очакванията са, че елктричество няма да има със седмици. Има българи, които все още имат ток, но повече, с които сме осъществили контакт, нямат. Доста от българите, които живеят във Флорида се евакуираха\". Това заяви нашият сънародник Димитър Костов от Маями пред  . \"Ураганите са нормално нещо в тропичните области. Това е един от най-силните урагани през последните десетилетия\", коментира проф. Христо Пимпирев. \"Да, ураганът Ирма е далеч от нас, но той повишава температурите в умерините ширини, каквато е и България\", обясни още той.", "date": "2017.09.11", "title": "Българин в САЩ: Очакванията са, че електричество няма да има със седмици"}
{"url": "https://www.24chasa.bg/novini/article/6439793", "text": "Развръзката с отвлечения Адриан е щастлива и аз много се радвам. Но защо полицията чак сега почва да претърсва, а не от първия ден на отвличането? Отвличането почна да се възражда като бизнес. От \"Наглите\" бяха осъдени няколко души, а групата е била много по-голяма, коментира пред   бизнесментът Киро Киров, който преди време бе жертва на отвличане и прекара 17 дни при похитителите. \"Първите дни са най-тежки, плашиш се от всеки шум, от светлина. Първия ден след освобождаването ми, когато влязох под душа, се изплаших от големия прозорец. На другия ден исках да отида на работа\", сподели Киров. Близките на Адриан Златков го потърсили за съвет, но после отменили срещата.", "date": "2017.09.11", "title": "Киро Киров: Бизнесът с отвличанията май се възражда"}
{"url": "https://www.24chasa.bg/novini/article/6439795", "text": "\"Поредната атака срещу българските гранични полицаи, неподкрепена въобще с факти и доказателства\". Така коментира пред   евродепутатът Емил Радев скандала с обвиненията от страна на холандска евродепутатка спрямо българските граничари в корупция. \"Такива клевети срещу нас в даден момент стават основание за това ние да не влизаме в Шенген например. Това е атака по България\", обясни той. \"Няма да допуснем имиджа на България да бъде уронван по такъв брутален начин\", завърши евродепутатът.", "date": "2017.09.11", "title": "Емил Радев: Поредната атака срещу българските граничари без доказателства"}
{"url": "https://www.24chasa.bg/novini/article/6439802", "text": "Лидия Христова от Перник е изчезнала мистериозно през нощта от дома си в Перник. Обичам те много, върни се, рида пред камерата на Би Ти Ви мъжът ѝ Павел. Към 2 ч преди десетина дни двамата се събудили, ходили до тоалетната и пак легнали, после просто я нямало. Нищо не се знае до момента, разстроена е и майката. Лидия има дъщеричка, която ще е втори клас. Била отдадена само на гледането на детето от раждането му - 8 години затворена вкъщи, описа лелята. Искаше да работи, да бъде социален човек. Всеки ден питаше кога и аз ще си намеря работа, казва майката. Младата жена е обявена за общодържавно издирване. Според съпруга полицията не взела насериозно сигнала му, карали им се, че опитват да правят собствено издирване. Близките молят за информация всеки, който е виждал Лидия.", "date": "2017.09.11", "title": "Семейство издирва мистериозно изчезнала млада жена от Перник"}
{"url": "https://www.24chasa.bg/novini/article/6439805", "text": "Дунав мост 3 ще стане в обозримо бъдеще при Русе. Става дума за изцяло ново съоръжение, каза регионалният министър Николай Нанков пред  . През 2025 г. трябва да има изцяло завършена магистрала \"Хемус\". Междувременно стартираме и проектирането край Севлиево, това е имал пред вид премиерът Бойко Борисов. До края на мандата на правителството на ГЕРБ ще бъдат изградени 100 км от магистралата, каза Нанков. Транспортни средства до 3,5 това - тирове и големи автобуси, ще плащат с електронни винетки на специален режим, а основната част от толтаксите ще се поемат от големите тирове. Възможно е таксите да бъдат по-високи в пиковете часове и да намалят след 22 ч например. По пвоод магистрала \"Струма\" той каза, че само 14 км от нея се разделят на две трасета. Пет пътни възела ще улесняват хората от Кресна да стигнат до нивите си. Ще има 2 зони за отдих и търговия в района на Симитли. Апостол Апостолов, кмет на Симитли, каза, че двете трасета устройват хората, най-важното било да има магистрала. Това ще бъде магистрала убиец, контрира природозащитникът Андрей Ковачев. Половината трафик се изнася, скоростта се ограничава, отвърна министърът. Това бил най-безопасният и най-евтиният вариант.", "date": "2017.09.11", "title": "Николай Нанков: 100 км от \"Хемус\" ще бъдат готови  до края на мандата"}
{"url": "https://www.24chasa.bg/novini/article/6439804", "text": "Американският президент Доналд Тръмп нарече урагана Ирма, връхлетял западното крайбрежие на Флорида, \"огромно чудовище\" и обяви, че \"много скоро\" ще посети пострадалия от стихията щат, съобщиха Франс прес и Ройтерс, цитирани от БТА. \"Надявам се, че няма да има много хора по пътя на урагана. Ние се опитахме да предупредим всички и повечето са заминали\", заяви Тръмп при завръщането си в Белия дом от президентската резиденция \"Кемп Дейвид\" в щата Мериленд, където прекара уикенда. Вицепрезидентът Майк Пенс заяви пред журналисти, че президентът е \"дълбоко обезпокоен\" от последиците от урагана и е заявил на екипа си, че иска да отиде в щата колкото е възможно по-скоро. В \"Кемп Дейвид\" Тръмп беше постоянно информиран за развитието на обстановката във Флорида, проведе срещи с кабинета си и разговаря с губернатори от региона, посочи Пенс. Президентът насочи всички ресурси на федералното правителство в помощ на Флорида и други щати, засегнати от урагана, добави той. U.S. President Donald Trump talks to the media about Hurricane Irma next to first lady Melania Trump on the South Lawn the White House upon their return to Washington, U.S., from Camp David, September 10, 2017. REUTERS/Yuri Gripas", "date": "2017.09.11", "title": "Тръмп: Ирма е огромно чудовище, скоро ще посетя Флорида"}
{"url": "https://www.24chasa.bg/novini/article/6439806", "text": "\"Това са нормални практики и задължителни изисквания, така че аз не виждам в самото наличие на такива изисквания някаква корупция\". Това заяви вицепремиерът Валери Симеонов пред   по повод обвиненията на холадската евродепутатка Кати Пири спрямо българските гранични служители в корупция. \"Времето на преместваемите обекти отдавна е преминало. Необходимостта от тях е отпаднала отдавна. Не би трябвало да има никакви преместваеми обекти по плажовете. Почти всички тези обекти са корупционни сделки с въпросния концесионер или на собственика на тротоара и алеята. Тотална забрана е необходима, защото тези обекти закриват морето и плажа\", коментира Симеонов. \"За една такава барака в Слънчев бряг се дават 15 - 20 000 лв. на сезон на концесионера, за да я позволи. Съгласуването става с Министерство на туризма\", обясни вицепремиерът. \"Тези обекти трябва да се премахнат. България получава само 8 млн. лева от всички плажове на година. Това е смешно.\", заключи той. \"Причината аз да се намеся в спазването на закона за шума по Черноморието беше не за някаква реклама, а защото видях, че институциите - РЗИ, НАП, полицията не се чувстват сигурни при тези проверки и има недосегаеми обекти. Проверки на някои заведения се правят със страх\", коментира Валери Симеонов относно присъствието му по време на проверките по нощни заведения през лятото. \"Когато бизнесът види, че държавата прилага закона, той става по-дисциплиниран\", обясни той. ", "date": "2017.09.11", "title": "Валери Симеонов: Времето на преместваемите обекти отдавна е преминало (Обновена)"}
{"url": "https://www.24chasa.bg/novini/article/6439829", "text": "До 195 км/ч от 215 по-рано спаднала скоростта на вятъра на урагана \"Ирма\". Няма инфомация за пострадали българи, съобщи Любомир Грънчаров, зам.-ръководител на българското посолство във Вашингтон. Десетки обаждания приели българските дипломати от хора, търсещи информация за своите близки. Външно публикува денонощен телефон за целта. Дипломатът призова за търпение, защото при липсата на ток и възможност за придвижване намирането на информация отнема повече време. Поддържа се постоянна връзка с българските общности в Тапма и другите населени места с голеи групи българи там. В Тампа всъщност цари спокойоствие, защото сме в самото около на бурята - тук дори няма вятър, разказа българинът Ивелин Кандов от Флорида. Хората се запасили с продукти, чака се връщането на вълната, когато \"Ирма\" се придвижи.", "date": "2017.09.11", "title": "Няма данни за пострадали от Ирма българи"}
{"url": "https://www.24chasa.bg/novini/article/6439838", "text": "Бившият губернатор на Одеска област в Украйна и бивш президент на Грузия Михаил Саакашвили, който вчера незаконно премина полско-украинската граница, пристигна в град Лвов, съобщи ТАСС. Пристигането му беше предавано пряко на страницата му във Фейсбук. По улиците на града Саакашвили беше приветстван с възгласи \"Добре дошли в Лвов\", \"Слава на Украйна\", \"Ура, Миша\", цитира БТА. Вчера вечерта Саакашвили и стотици негови привърженици пробиха кордона на правоохранителните органи на на КПП \"Шегини\" и проникнаха на територията на Украйна. \"Саакашвили, заедно с негови активисти, които буквално го носеха на ръце, проникна на територията на Украйна\", заяви неговият съюзник и депутат в украинския парламент Юрий Деревянко, цитиран от ТАСС. Заместник-началникът на службата за гранична охрана на Украйна Олех Слободян съобщи във \"Фейсбук\", че е имало ръкопашен бой между силите за сигурност и поддръжниците на Саакашвили, предаде ДПА. При инцидента са били ранени 12 полицаи и петима граничари. След като пресече границата, Саакашвили заяви, че заедно с с придружаващите го депутати смята да отиде в Лвов, където да вземе решение за по-нататъшните си действия по защита на правата си в Украйна. По думите на Саакашвили печат в паспорта му поставили \"подкрепящи го хора\", макар той сам планирал да представи документите си, но не му дали възможност да го стори. През юли украинският президент Петро Порошенко отне украинското гражданство на Саакашвили. Бившият губернатор на Одеска област нарече този ход незаконен и се зарече, че ще се завърне в Украйна да го оспори, но украинските власти предупредиха, че няма да го допуснат на украинска територия.", "date": "2017.09.11", "title": "Михаил Саакашвили пристигна в Лвов, след като незаконно премина полско-украинската граница"}
{"url": "https://www.24chasa.bg/novini/article/6439837", "text": "Пожарна и полиция проведоха операция, за да спасят 16-годишно момче, блокирано на голяма височина в изоставена сграда в Казанлък. В неделя вечерта група младежи на възраст между 15 и 18 години влезли в старата сграда на \"Топлофикация\", за да си направят нощни селфита. Един от тях пропаднал от плоча върху греда, която е на голяма височина. Той е бил блокиран близо 3 часа и половина върху високата греда преди неговите приятели да вземат решение да се обадят на 112,  След близо 4-часов престой върху високата греда, момчето бе свалено от пожарникари с помощта на въжета и стълби. Същинската спасителна операция продължи около 40 минути.", "date": "2017.09.11", "title": "Младеж оцеля като по чудо след екстремно селфи в Казанлък (Видео)"}
{"url": "https://www.24chasa.bg/novini/article/6439848", "text": "Ураганът Хосе отслабва над западната част на Атлантическия океан и силата на бурята се очаква да намалее още през следващите няколко дни, по данни на Националния център по ураганите в Маями, предаде ДПА. Хосе е на около 400 км североизточно от остров Гранд Търк, с ветрове, достигащи 185 км/час, цитира БТА.", "date": "2017.09.11", "title": "Ураганът Хосе отслабва над западната част на Атлантическия океан"}
{"url": "https://www.24chasa.bg/novini/article/6439845", "text": "Поне шест души са загинали в наводнения в неделя, причинени от силни дъждове в Италия, пише The Local. Особено силно е засегнат град Ливорно. “Ситуацията е много сложна, критична е. Страхуваме се от бедствие“, коментира кметът на Ливорно, като добави, че правителството е подценило опасността. \"Очаквахме жълт код, а се събудихме, за да видим това\", каза още той, цитиран от \"Фокус\".", "date": "2017.09.11", "title": "Най-малко шест души са загинали в наводнения в Италия"}
{"url": "https://www.24chasa.bg/novini/article/6439856", "text": "Ако аз преди повече от 50 години не се бях запознал с моята Мира, нямаше да имам тази биография. Ние двамата от два различни свята. Тя е много е прецизна и точна, човек, който има преди всичко има патриархално възпитание. В днешно време това е забравено. Това споделя великият актьор Любиша Самарджич в интервю за БНТ на 31.12.2015г. \"Запознах се с нея, когато бях в разцвета си. Ухажвах я цяла година - бях упорит, а моята упоритост беше известна. Без упоритостта си не бих постигнал нищо и благодарение на равновесието, което постигаше съпругата ми между любовта, брака и децата, аз имах щастието да снимам филм след филм. Тези филми ми донесоха кариера. Имах голямо предизвикателство - спечелих \"Златен лъв\". Нито един актьор от България или Югославия не го е правил\", споделя той.", "date": "2017.09.11", "title": "Любиша Самарджич: Ако не се бях запознал с моята Мира, нямаше да имам тази биография"}
{"url": "https://www.24chasa.bg/novini/article/6408014", "text": "Mобилната версия на „24 часа“ за първи път е мобилен новинарски сайт номер 1, показват новите данни на Gemius - за юли  . Причина за това е новият, рекорден за лятото ръст на мобилният сайт на \"24 часа\" -    . Така той изпревара конкуренцията в категория мобилни новинарски сайтове. Необичаен за лятото ръст бележи и целият сайт 24chasa.bg .   Близо милион уникални потребители е имал сайтът на вестник \"24 часа\" през юли ( ). Реално читателите ни са повече, защото Gemius измерва само българския трафик, а всеки пети в 24chasa.bg, както и в мобилния   , влиза от чужбина. В статистика на Gemius влизат и читателите на \"24 часа\" в Instant Articles - 24chasa.bg e и една от първите български медии, които създадоха в началото на годината  , където вече има над 30 000 читатели всеки ден. Gemius oтчита и най-новата аудитория на \"24 часа\" - от аналогичната новинарска платформа AMP, която създадохме наскоро с Google, където вече четат над 20 000 уникални потребители всеки ден. 1. Направихме редизайн на мобилната версия и я обогатихме с още съдържание, включително много видео. Сега мобилната версия на сайта не се различава много визуално от десктоп версията, но зарежда съдържанието по-бързо и е много по-удобна за ползване от мобилно устройство, включително само с една ръка (виж видеото). 2. Създаването на съвместните платформи с Facebook - Instant Articles и с Google - AMP. 2. Глобалната тенденция е до съдържанието да се стига все повече от мобилни устройства. При повечето големи световни новинарски сайтове съотношението мобилни-десктоп потребители е от 50 на 50 до 70% в полза на мобилните версии.  При \"24 часа\" мобилните потребители са вече 50%, но продължават да растат с голяма динамика и, особено през уикенда, надвишават по брой читателите от компютър. Интересното е, че огромният ръст в мобилната версия се постига без спад в десктоп версията, потребителите на която продължават да се увеличават. Мобилната аудитория на \"24 часа\" е близка като състав до десктоп юзърите, но има и разлики. Преди всичко мобилните ни читатели са по-млади и активни, включително при обратната връзка с редакцията. 80% от читателите на   са от България, а останалите - основно от Великобритания, Германия, САЩ и Испания, според статистиката на Google Analitics. Половината ни мобилни читатели са от София, а втората най-голяма група са тези, които са влизали в сайта докато са били на път между градовете. Третата най-голяма група читатели са от Пловдив, следват Варна, Бургас, Лондон, Русе, Стара Загора, Велико Търново и Плевен. 75% от мобилните ни читатели ползват мобилна система Android, 20% са с iOS, а останалите - Windows. Най-масово читателите ни ползват устройства на Apple, Samsung, Huawei и Lenovo. Всеки ден средно 200 000 уникални потребители посещават 24chasa.bg и  , показват и данните на Google Analytics.  Сериозен ръст бележи и нашият  , където друга хилядна аудитория следи новините ни,  Освен лидер на пазара на печатните издания, „24 часа” е медията с най-стабилна онлайн аудитория, основната част от които са млади, образовани специалисти, висши мениджъри, студенти, любители на компютри и всякаква техника, хора, които обичат да ходят на културни събития, да пътуват и да се забавляват.", "date": "2017.09.11", "title": "Мобилният сайт на “24 часа” вече е номер 1 сред новинарските (Видео)"}
{"url": "https://www.24chasa.bg/novini/article/6439860", "text": "За освобождаването на отвлечения Адриан е платен сериозен откуп. Това призна пред медиите бащата Тони Златков, собственик на луксозна автокъща. Той направи изявление пред журналистите, събрали се пред къщата му в село Герман. Телевизиите излъчваха директно. \"Не сме водили изчерпателен разговор с Адриан, тъй като все още е изтощен. Платен е откуп. Отвличането не може да е свързано с нашия бизнес. На втория ден похитителите се свързаха с нас, аз водих преговорите с тях. Чрез смс-и се водеше комуникацията\", заяви бащата на Адриан Тони Златков, след като снощи синът му бе освободен от похитителите и изоставен в близост до езерото в Панчарево. Тони Златков платил откуп за сина си в събота и го получил обратно оставен на пътя за Самоков в неделя. През цялото време не е имал възможност да чуе Адриан и да се убеди лично, че е жив и здрав. \"Не е налагано насилие. Не са го тормозили, добре са се отнасяли. Нямам врагове. Бизнесът ми е изключително чист\", каза още той. \"Адриан не е работил с психолог още\", добави бащата. \"Сумата на откупа за нашето семейство е наистина сериозна\", коментира Тони Златков. Той отказа да назове размера й, както и да даде други подробности, заради следствието. Адриан е бил освободен на следващия ден след предаването на откупа, каза още той. Когато се прибрал снощи, синът му бил дезориентиран. Според Златков причината за отвличането са единствено парите. \"Не можем да намерим никаква друга причина\", каза той, отричайки възможностите за отмъщение или проблеми в бизнеса - неговия и на сина му. Бащата отрече да подозира някой от обкръжението на Адриан за неговото отвличане. \"Има една приказка \"Всички обичат Адриан\" - няма врагове\", категоричен бе бизнесменът по адрес на сина си. \"Ние го взехме от бензиностанция на Горубляне. Той ни се обади от телефона на хората, които са го качили на стоп\", обясни Златков. Семейството потърсило съвети от бизнесмена Киро Киров, стана ясно още от първите думи на Златков пред медиите. \"Нямам предства става ли въпрос за банда като Наглите\", отвърна още собственикът на автокъща на въпросите в този дух. Тъй като сега младежът си почива, още не е могъл да разкаже на семеството си как точно е бил отвлечен. \"Всеки човек би се страхувал. Няма човек, който да преживее този кошмар и да не се страхува. Преди никога не сме имали охрана\", каза още бащата на Адриан. \"Най-важното е синът ми да е жив и здрав. Не търся възмездие, искам да си върнем нормалния си начин на живот\", заяви Тони Златков. \"Хората работят изключително много по случая\", каза бащата за МВР. На няколко пъти той отказа да конкретизира 3 млн. лева ли е платеният откуп.", "date": "2017.09.11", "title": "Тони Златков: Откупът беше сериозна сума за нашето семейство (Обновена)"}
{"url": "https://www.24chasa.bg/novini/article/6439857", "text": "САЩ разпространиха вчера вечерта на 14-те си партньори от Съвета за сигурност на ООН променен текст на резолюция, предвиждаща налагането за осми път на строги санкции на Северна Корея заради поредния й ядрен опит, предаде Франс прес, като се позова на дипломати. САЩ искат документът да бъде гласуван този следобед. Според дипломатите в него се предвижда прогресивно ембарго върху петрола, предназначен за Пхенян, а не пълно и незабавно ембарго, както се предвиждаше в първи проект на резолюция, предложен в сряда от САЩ. В изменения текст се предвижда и забрана за страните членки на ООН да внасят севернокорейски текстил, както искаше Вашингтон. В замяна на това обаче, според дипломатите, след трудни преговори, водени в продължение на 4 дни с Пекин и Москва, САЩ са смекчили тона в проекта на резолюцията относно положението на командированите севернокорейски работници и относно инспекциите, ако се налага и със сила, на кораби, заподозрени, че транспортират забранени товари, попадащи в обхвата на резолюциите на ООН. Сред другите отстъпки, направени от Вашингтон, е, че в текста не се предвижда вече замразяване на авоарите на севернокорейския лидер Ким Чен-ун. Китай и Русия, според дипломати, са се противопоставили на тази идея. Досега Съветът за сигурност на ООН прие седем пакета от санкции срещу Пхенян заради ядрените му опити и изпитанията му на балистични ракети.", "date": "2017.09.11", "title": "САЩ разпространиха нов вариант на проекта за санкции срещу Северна Корея"}
{"url": "https://www.24chasa.bg/novini/article/6439884", "text": "Предаването \"Господари на ефира\" се завръща тази вечер от 23 ч по Нова тв. Вицепремиерът Валери Симеонов ще стане техен основен герой, каза продуцентът Джуди Халваджиян. Освен това таксиджия с помпичка ще разкаже много любопитни неща. Всичко е смешно. Опитваме се сериозни неща да ги представим в по по-различен начин, каза Зуека. Той потвърди информацията, че навремето му поискали 2000 лв., за да влезе във ВИТИЗ. Приели го 2 г. по-късно. Предаването ще има нов телефон, безплатен за зрителите. Димитър Рачков разказа как преди години разсмял зрителите с припадък, който трябвало да бъде драматичен.", "date": "2017.09.11", "title": "Валери Симеонов - основен герой в \"Господари на ефира\""}
{"url": "https://www.24chasa.bg/novini/article/6439887", "text": "Полицията е знаела за поискания за свободата на Адриан Златков откуп, научи \"24 часа\". Органите на реда са били уведомени от бащата на момчето - собственика на автокъща Тони Златков  \"Бяхме в течение на всичко\", казаха източници близки до разследването. Радваме се, че момчето се върна живо и здраво. 25-годишният Адриан беше отвлечен на метри от дома си на 31 август. Похитителите използвали крадена шкода със затъмнение стъкла и полицейски буркан, за да изсценират проверка. Момчето беше върнато снощи, след като бе оставено в района на Горубляне. Младежът бе закаран до бензиностанция, откъдето се обадил на родители си.  ", "date": "2017.09.11", "title": "Полицията е знаела за поискания за Адриан откуп"}
{"url": "https://www.24chasa.bg/novini/article/6439919", "text": "Полицията разпитва в момента Адриан Златков за отвличането му. Криминалистите се надяват момчето да каже неизвестни за разследването до момента данни. Предполага се, че той не е видял похитителите си, но е възможно да е запомнил детайли за мястото, където е бил държан в плен. Разпитът му продължава и в момента.   25-годишният Адриан беше отвлечен на метри от дома си на 31 август. Похитителите използвали крадена шкода със затъмнение стъкла и полицейски буркан, за да изсценират проверка. Момчето беше върнато снощи, след като бе оставено в района на Горубляне. Младежът бе закаран до бензиностанция, откъдето се обадил на родители си.", "date": "2017.09.11", "title": "Разпитват Адриан Златков за отвличането му"}
{"url": "https://www.24chasa.bg/novini/article/6439931", "text": "Ураганът Ирма, който вече е от 2 категория, се очаква до края на деня да се превърне в тропическа буря, предаде Ройтерс, като се позова на Националния център за ураганите на САЩ. Очаква се това да стане или в Северна Флорида, или в Южна Джорджия. Сега окото на бурята е на 80 километра югоизточно от град Тампа във Флорида с ветрове от 155 километра в час. Прогнозира се, че Ирма ще продължи напред над Западна Флорида днес сутринта местно време и после ще се придвижи в югоизточната част на САЩ, информира БТА. Във Флорида три големи строителни крана бяха повалени от ветровете на Ирма - два в Маями и един във Форт Лаудърдейл, предаде Асошиейтед прес. Поривите на Ирма в Маями достигат на моменти 160 километра в час, а постоянните ветрове са със скорост между 80 и 96 километра в час, предаде Ройтерс. Същевременно в кубинската столица Хавана продължават наводнението, предизвикано от проливните дъждове на Ирма, предаде ТАСС. Дъждовете спряха едва вчера вечерта, но вятърът в града остава все още силен. Окото на Ирма беше на 200 километра от двумилионния град, разположен на брега на Атлантическия океан, но това не го пощади от влиянието на бурята. Стихията нанесе щети на много сгради в крайбрежната зона, в това число и на хотел и на посолството на САЩ. В Куба Ирма вилня два дни и нанесе сериозни щети на туристическата инфраструктура в курортните острови Кайо-Коко и Кайо-Санта Мария, намиращи се край северното крайбрежие. Оценка на щетите все още се прави. Жертви няма. На другите засегнати от Ирма Карибски острови днес продължава оказване на помощ на пострадалите и ускоряване на евакуацията на хора оттам, предаде Асошиейтед прес. Очаква се на остров Сен Мартен да пристигне круизен лайнер с кран, с който там да се разтоварват контейнери с помощ за населението. Френски военен кораб се очаква да пристигне там утре с материали за изграждане на временни места за настаняване на хората. В Сен Мартен се очаква утре да пристигне и френският президент Еманюел Макрон. Островът е разделен между Франция и Холандия и огромна част от него пострада от урагана. САЩ обявиха, че изпраща полет днес за евакуация на граждани оттам. Хората, които ще бъдат евакуирани, бяха предупредени, че ще се наложи да чакат на дълги опашки и че няма течаща вода на летището.", "date": "2017.09.11", "title": "Очаква се до края на деня Ирма да отслабне до тропическа буря"}
{"url": "https://www.24chasa.bg/novini/article/6439945", "text": "Един е загинал, а 10 са ранени при 11 тежки катастрофи в страната през изминалото денонощие, съобщиха от пресцентъра на МВР. Един от пострадалите е с опасност за живота. В столицата са регистрирани 2 тежки и 83 леки пътни инцидента, при които са ранени двама души. От началото на годината при пътнотранспортни произшествия са загинали 429 и са пострадали 5815 души.", "date": "2017.09.11", "title": "Един загинал и 10 ранени при катастрофи в страната през изминалото денонощие"}
{"url": "https://www.24chasa.bg/novini/article/6439951", "text": "В ранните часове на понеделник ураганът Ирма отслабна до първа степен, след като премина през северозападното крайбрежие на американския щат Флорида, предава AFP. По-късно в понеделник Ирма ще се премести към Южна Джорджия. Все още обаче са в сила предупрежденията за опасност от силни бури, цитира \"Фокус\". Повече от шест милиона души бяха посъветвани да напуснат домовете си заради приближаването на урагана Ирма. Разпоредената евакуация бе сред най-големите в историята на САЩ, припомня агенцията.", "date": "2017.09.11", "title": "Ирма отслабна до първа степен, но все още е заплаха"}
{"url": "https://www.24chasa.bg/novini/article/6440063", "text": "Служители на полицейското управление в Елена установиха извършителя, повредил метална ограда на гробищен парк в Златарица. Вандалският акт е извършено на 8 септември. От проведените действия по разследването е установено, че извършител е 14-годишно момче от същия град. Материалите по случая ще бъдат докладвани в местната комисия за борба с противообществените прояви на малолетни и непълнолетни за налагане на възпитателни мерки.", "date": "2017.09.11", "title": "14-годишен повредил метална\nограда на гробището в Златарица"}
{"url": "https://www.24chasa.bg/novini/article/6438941", "text": "    Телевизионните риалити формати и турските сериали са с най-скъпа реклама, показва справка в тарифата на рекламна агенция “Пиеро 97”. От години тя публикува цените, на които всяка медия продава рекламно време. Сумите зависят най-вече от едно нещо - гледаемостта на едно предаване. Колкото повече зрители има то, толкова по-скъпо е да рекламираш в него. Затова са важни рейтингите на всяка минута излъчване, тъй като те ориентират рекламодателите колко могат да платят. Същевременно това е единственият начин телевизиите да се финансират прозрачно. Напълно разбираемо е новите риалити формати, които тези дни стартират, да имат високи рекламни цени. Рейтингите на предаванията са прогнозни на старта на сезона, но традиционно очакванията на телевизиите за голям зрителски интерес към тези формати почти винаги се оправдават. Така музикалното риалити “Х Фактор” на Нова тв, което ще се излъчва всяка неделя, тръгва с цена 7500 лв. за 30-секунден клип. Рекламното време във “ВИП Брадър” се продава за 6475 лв.  Причина за по-ниската цена може да е и фактът, че шоуто ще се излъчва по-често от музикалното риалити, което ще е само веднъж седмично. Точно обратна е стратегията на Би Ти Ви. За “Фермата” медията иска 8910 лв. за 30 секунди. Това ще е единственият голям тв проект на медията и тя ще го излъчва 6 пъти седмично. От друга страна, с идването на новия шеф в Би Ти Ви - Флориан Скала, телевизията повиши цените на рекламата, които бяха доста ниски в последните години. Дали гледаемостта на шоуто ще оправдае рекламните тарифи, предстои да се разбере през следващите 3 месеца. Ако това не се случи, обикновено медията “връща” парите като рекламно време, т.е. пуска допълнителни клипове на клиента. Турските сериали също държат високи цени за реклама, тъй като продължават да са много гледани. Така че тяхното присъствие в програмата в праймтайма е чист бизнес, нищо повече. “Кьосем” на Би Ти Ви, чието излъчване приключва на 18 септември, продава 30 секунди за 8100 лв. Новият “Никога не се предавай”, който тръгва на 19 септември, струва 8505 лв. Премиерата на четвъртия сезон на “Откраднат живот” по Нова тв е с реклами на цена 6250 лв. Времето в неделя по обед е по-скъпо от същите часове в събота, показват тарифите. “Домашен арест” по Би Ти Ви например в събота от 12,30 ч струва 1988 лв., а в неделя по същото време - 2272 лв. Висока цена винаги държат новините Най-скъпо е да се рекламира в централната емисия - и времето там е ограничено, и зрителският интерес е много висок. Затова 30 секунди в “Би Ти Ви Новините” в 19 ч струват 8100 лв., по Нова тв са 6750 лв., а в “По света и у нас” - 1692 лв. Това е и една от най-високите рекламни тарифи за обществената БНТ, която има законови ограничения за реклама. Тя има право само на 15 минути на ден, докато за търговските телевизии ограничението е по 12 минути на час. Късните новини също са с висок рейтинг, което обуславя скъпата цена на рекламата и при тях. Емисията на Би Ти Ви (23,30) струва по 4050 лв. за 30 секунди. Новините на Нова тв в 23,30 са 3500. Парадоксът е, че през лятото, когато късната емисия на Нова тв беше преместена в 22 ч, рекламната цена беше по-висока - 4575 лв. За разлика от делничните дни емисията на Нова тв през уикенда (6750 лв.) е по-скъпа от тази на Би Ти Ви (в събота - 5670 лв., в неделя - 6480 лв.). Очевидно, че емисиите на БНТ през уикенда също са доста гледани, тъй като и цените тогава са по-високи от делничните - 1974 лв. Нова тв продава и сутрешния си блок “Здравей, България” (2100 лв.) по-скъпо от Би Ти Ви, в която “Тази сутрин” е 1988 лв. Факт е, че тарифата е отпреди напускането на Анна Цолова. Дали преместването на тв водещата ще се отрази на рейтинга, ще стане ясно още от днес, 11 септември. “Денят започва” на БНТ е 450 лв. Би Ти Ви обаче оценява по-високо публицистиката си следобед, макар че по това време Нова тв пуска игри. “Лице в лице” (17,30 ч) с Цветанка Ризова по Би Ти Ви е 3564 лв. за 30 секунди, а играта “Семейни войни” (18 ч) се предлага за 2200 лв. Неделното токшоу “120 минути” със Светослав Иванов по Би Ти Ви е с цена за реклама 3240 лв. Срещу него Нова тв пуска играта “Сделка или не”, но за нея все още няма представена рекламна тарифа. Вероятно защото нейното излъчване е решение отпреди няколко дни, след като Нова тв изненадващо свали публицистичното “Комбина” на Лора Крумова и Галя Щърбева.", "date": "2017.09.11", "title": "Най-скъпата тв реклама е в риалити форматите и турските сериали"}
{"url": "https://www.24chasa.bg/novini/article/6440088", "text": "„Непосещаването на детска градина трябва да се счита за престъпление“. Това заяви министърът на образованието на кръглата маса „Демография и образование“, организирана от СУ „Св. Климент Охридски“, на която „24 часа“ е медиен партньор. Вълчев изнесе пред професори, студенти и политици лекция на тема „Демография на необразоваността“. „Преодоляването на продоволствените проблеми и ликвидирането на епидемиите позволява оцеляването и на многодетни и необразовани семейства. Полски учен е доказал, че необразованите майки са най-гоямата заплаха за човешката цивилизация. Нискообразованите жени раждат рано и много деца. Децата са тяхната пенсионна осигуровка. Доказателство за връзката ниско образование-висока раждаемост е индексът на ООН за раждаемостта“, започна лекцията си образователният министър. Той подчерта, че до 2030 г. според данните на ООН, населението в необразованите страни ще се увеличи с 40%, а в тези с високо ниво на образованост само с 6%. „Учени от Вирджиния са доказали, че необразованите раждат деца със забавено развитие. Придобитите дефицити обаче са много повече от наследствените. Нямат книжки, образователни материали, няма кулутар към образованието. През 21 век страните ще се завладяват с миграция и демография“, заяви Красимир Вълчев като цитира Самюел Хънтигтън. Министърът посочи и данните за България, според които коефициентът на възпроизводство на необразованите майки е 3,5 пъти по-голям от този на образованите жени. Съ четано с по-ниския коефициент на емиграция на необразованите стигаме до увеличаване дела на нискообразованото население в страната, обясни Вълчев. „Колкото поввече расте техния дял, толкова повече се увеличава желанието за миграция на останалите. Където има неграмотни няма инвестиции. Страна без образовани хора няма работещи институци и гражданско обществно“, заяви още Вълчев. Образователният министър подчерта, че истинският демографски проблем на България не е намаляването на бройката на населението, а с увеличението на дела на нискообразованите. „Ако само искаме да увеличим раждаемостта ще го постигнем лесно – спираме да образоваме децата и увеличаваме техния коефициент на възпроизводство. Другият подход е да образоваме повече деца. Обаче пада раждаемостта. Трябва да решим кое ни е по-важно – броят на населението или образователната структура“, каза министърът. Той разказа за директор на селско училище, който бил доволен, че децата отпадат от училище в 5-6 клас. Защото раждали деца и така имало повече първолаци. Миграцията на образованите е по-голям проблем от ниската раждаемост, защото губим не само младите и образованите, но и техните поколения, подерта още Вълчев. „През следващите години миграцията ще е културна, не икономическа. Образованите ще искат да избягат от необразованите“, заяви министърът на образованието. „Рецептата е сложна. Но звучи така – задължително образование плюс мотивирани учители. Образованието не е панацея, но е най-важния и задължителен фактор. Включително и с принуда държавата трябва да включи и задържи децата в образованието. Нямаме време да разчитаме само с политиката на моркова. Където отсъства семейството, трябва да е силна държавата. Непосещаването на детска градина трябва да се счита за престъпление. Образованието до 16 г е конституционно задължение и държавата има право на принуда“, заяви министърът. „При ромите, които са посещавали продължително училище спада раждаемостта“, допълни той. Вълчев посочи, че е нужен политически консенсус за устойчива политика за превенция на отпадането от училище. Освен това максимален брой права да бъдат обвързани с посещшение в детска градина и училище и получаване на гимназиално образование. „Помощите за деца трябва да са в образователни стоки и услуги. Родителите са развили навика за живеят на социални помощи. Без парична помощ няма да лишим децата от подкрепа. Минава през училището и учителят определя формата на помощта. Така родителят не може да изхарчи подкрепата за алкохол. Санкции за родители, каквито съществуват в закона, трябва да бъдат налагани. Дори да нямат пари трябва да чувстват санкцията“, посочи Вълчев. Министърът изтъкна специално ролята на учителите, за да се реши проблема с необразованото население. „Страните с най-високи резултати са тези, в които най-успешните гимназисти стават учители. До 1990 г. учители са ставали ученици от първите 30% от завършилите гимнзия. В последните години са от вторите 50%“, посочи Вълчев. Според него рецептата за промяна на тази тенденция е увеличаване на заплатите на учителите и средната при тях да е 120% от средната заплата за страната. Допълнително трябва да има стимули за учителите, които работят с уязвими групи и малки населени места. „Те полагат повече усилия от другите си колеги. Учат децата да говорят български, да се мият и обличат“, посочи той. Според Вълчев увечилението на учителските заплати ще доведе до промяна в бюджетната политика и увеличаване на разходите за образование от 3,6 на 4,1% от БВП. „Подобряването на резултатите предполага първо да се инвестира в учители и след това да се чака резултат“, допълни той. Вълчев посочи, че посещението на детска градина от децата от небългарските етнически общности е с най-голяма обществена възрвъщаемост. „Лишаването на децата от образование в този период води до дефицити, които след това трудно се компенсират. Особено ако майчиният език не е български. Ако не са ходили на деска градина децата отпадат в 5-6 клас“, каза министърът. Преди речта на Вълчев той бе привестват от ректора на СУ „Св. Климент Охридски“ проф. д-р Анастас Герджиков. „Тази среща не е инцидентна. Преди няколко месеца организирахме друга подобна среща как изследванията в областта на демографията помагат за формирането на национални политики в тази сфера. Министър Вълчев от няколко месеца предлага начини за разрешаване на демографските проблеми и как да върнем децата в училище. Така че да осигурим по-оптимистично бъдеще. През последните 20 години до известна степен работехме на сляпо и се създаваше апокалиптична картина, но без да се предлагат решения“, каза проф. Герджиков.", "date": "2017.09.11", "title": "Красимир Вълчев: Истинският проблем не е намаляването на населението, а увеличението на нискообразованите (Видео)"}
{"url": "https://www.24chasa.bg/novini/article/6440073", "text": "С минута мълчание в памет на бившия шеф на Върховния касационен съд (ВКС) Иван Григоров започна изборът на председател на Върховния административен съд (ВАС) във Висшия съдебен съвет (ВСС). Министърът на правосъдието Цецка Цачева откри заседанието и обяви регламента за изслушване на 2-мата кандидати. Първоначално комисиите във ВСС ще представят становища за нравствените качества на претендентите, а после и вносителите съобщават мотивите си за номинации. За поста на Георги Колев се борят колегите му от ВАС Георги Чолаков и Соня Янкулова. Според предварителни сондажи на \"24 часа\" най-много гласове ще получи Чолаков, но не е ясно дали те ще са 17, за да има избор. Съставът на ВСС се състои от 25 членове. ", "date": "2017.09.11", "title": "С минута мълчание започна изборът за шеф на ВАС"}
{"url": "https://www.24chasa.bg/novini/article/6440163", "text": "Съдът в Констанца реши днес, че Мирча Бъсеску, брат на бившия румънски президент Траян Бъсеску, може да бъде освободен от затвора предсрочно, съобщи информационният сайт \"Зиаре\". Решението на съда е окончателно и Мирча Бъсеску може да напусне затвора още днес. Мирча Бъсеску беше осъден през юни 2016-та година на четири години затвор за търговия с влияние. Според прокурорите от антикорупционната агенция той е получил сумата от 250 000 евро чрез посредник от семейството на обвинен в опит за убийство, за да повлияе в полза на освобождаването му от наказание за извършеното деяние. Когато бе арестуван Мирча Бъсеску, неговият брат Траян Бъсеску бе действащ държавен глава. Мирча Бъсеску каза пред съда във връзка с молбата си за предсрочно освобождаване, че има здравословни проблеми, че има нужда да си купува лекарства и че други осъдени с по-големи присъди от неговата вече са пуснати на свобода. Мирча Бъсеску подаде общо три молби за предсрочно освобождаване досега, като първата бе подадена през есента на миналата година, припомня сайтът.", "date": "2017.09.11", "title": "Освобождават предсрочно брата на бившия президент на Румъния Траян Бъсеску"}
{"url": "https://www.24chasa.bg/novini/article/6440175", "text": "\"В 21-и век битката при развитите общества не е за територии или ресурси, а за човешки капитал.\"  Това каза географът и университетски преподавател Георги Бърдаров на дискусия \"Демография и образование\" с домакин Софийски университет \"Св. Климент Охридски\". По думите му само тези, които успеят да си осигурят млад, активен и иновативен човешки капитал, ще се развиват. А това става по два начина - ако си го създадеш или ако го привлечеш отвън, каза Бърдаров. Като пример той посочи развитите общества, които не отдават имигранти, но успяват да привличат високообразовани емигранти. Така той обясни и защо в България има демографска криза, а в други страни от Европа, не, въпреки, че навсякъде протичат едни и същи процеси като застаряване на обществото и ниска раждаемост. Всяко едно общество се движи напред от активната част на населението. Колкото по-малка е тя, толкова повече е натоварена системата, допълни той. \"В България имаме ниска раждаемост, но такaвa има в целия развит свят. Навсякъде коефициентът не надвишава 2. България със своя коефициент от 1,4 се вписва в процесите на света.\", обясни Бърдаров. Според него проблемът със застаряването на населението се дължи на това, че в началото на 20 век. средната продължителност на живота е около 40 г. , а днес около 80 г.    \"Ние продължаваме да допускаме най-жизнеспособните ни кадри да напускат страната. А в същото време коефициентът на демографско заместване показва, че на 100 излизащи в пенсионна възраст, влизат 70 в трудоспособна възраст, на места и по 40. За сравнение през 2006 година той е бил 100 излизащи на 126 влизащи\", обясни Бърдаров. Сред насоките за излизане от тази ситуация, Бърдаров изреди въвеждане на скандинавски модели на образование като индивидуален подход към учениците, подготовка на децата в навлизането им в живот и справянето с него, повече спорт и музика, да не се набляга на прекалената информация. С повече количество информация, няма как да бъдат подготвени какво ги очаква, след като завършат, обясни Бърдаров. Дуалното образование и подобряване на връзката бизнес-висше образование-реализация са сред другите идеи на географа.", "date": "2017.09.11", "title": "Георги Бърдаров: Битката на развитите общества в 21-и век е за човешки капитал"}
{"url": "https://www.24chasa.bg/novini/article/6440158", "text": "В понеделник върховният комисар на ООН по правата на човека Зейд Раад ал-Хюсеин изрази тревога във връзка с широко разпространените нарушения на правата на човека във Венецуела, предупреждавайки за възможното извършване на „престъпления срещу човечеството\" в латиноамериканската страна, предава AFP. „Моето разследване подсказва, че може да са извършени престъпления срещу човечеството\", алармира Зейд Раад Ал Хюсеин, като призова Съвета на ООН по правата на човека да организира международно разследване на нарушенията във Венецуела.", "date": "2017.09.11", "title": "ООН: Може да са извършени „престъпления срещу човечеството“ във Венецуела"}
{"url": "https://www.24chasa.bg/novini/article/6440182", "text": "ЕСО ще подменя кабел, който преминава над трасето на автомагистралата \"Тракия\" при 34-ти км утре - 12 септември, съобщиха от Агенция \"Пътна инфраструктура, цитирани от БТА. Движението ще бъде нормализирано до 16.30 ч. Необходимо е шофьорите да карат внимателно и със съобразена скорост, спазвайки пътната сигнализация и указанията на \"Пътна полиция\".", "date": "2017.09.11", "title": "Подменят електрически кабел утре в участък на магистрала \"Тракия\""}
{"url": "https://www.24chasa.bg/novini/article/6440137", "text": "Окончателен вариант на Националната програма за Българското председателство очакваме да бъде приет в началото на декември. Това каза министърът на Българското председателство на Съвета на ЕС Лиляна Павлова на конференция, по повод навършването на 10 години от присъединяването на България към ЕС и предстоящото председателство на Съвета на ЕС, предаде „Фокус“. „От септември до ноември предстои да проведем редица обществени обсъждания в Народното събрание и с неправителствени организации, за да можем в края на ноември да обобщим резултатите и да направим завършена версия на Националната ни програма“, обясни тя. „Премиерът Бойко Борисов създаде Висш консултативен политически съвет с подкрепата на европейски политици, с които да работим за налагането на приоритетите ни и те да бъдат посланици на Българското председателство“, посочи Лиляна Павлова и допълни, че сред членовете на борда са Симеон Сакскобурготски и Росен Плевнелиев. „През октомври ще бъде първата среща на този борд“, коментира тя. Министърът посочи, че откриването на Българското председателство ще бъде на 4 януари в Народния театър „Иван Вазов“. На конференцията присъстват председателят на ПГ на ГЕРБ и зам.-председател на партията Цветан Цветанов, кметът на София Йорданка Фандъкова, ръководителят на Представителството на ЕК в България Огнян Златев и народни представители от ГЕРБ.", "date": "2017.09.11", "title": "Плевнелиев и Симеон влизат в борда на председателството ни на Съвета на ЕС"}
{"url": "https://www.24chasa.bg/novini/article/6440183", "text": "\"Европа се оказа обидно неподготвена да действа като единна организация от държави, които освен общ бюджет, би трябвало да имат и обща стратегия за опазване на своето население\", каза пред „Фокус“ експертът по антитероризъм и национална сигурност Христо Смоленов по повод 16-ата годишнина от самоубийствените атентати на 11 септември в САЩ. Според него се проявява значително лицемерие от страна на европейските управляващи кръгове по отношение на сигурността на отделните граждани. „Сякаш някой им забранява да се самоорганизират, да изграждат единна европейска структура за противодействие на терора и радикализацията. Сякаш някой предпочита Европа да зависи от чужди внушения по повод на тази сурова реалност, сякаш някой предпочита Европа да е бойно поле на съвременния тероризъм и да се случват такива неща, които станаха неотдавна и във Финландия, и в Барселона, на Уестминстър Бридж, в Брюксел, в Париж“, коментира Смоленов. Според него Европа трябва да изгради своя агенция за противодействие на радикализацията и терора, но изглежда някой пречи на европейските лидери, които проявяват зависимост по това направление. „Проявяват странно безхаберие и инерция на мисленето, в резултат на което все още Европа е напълно разграден двор. В този смисъл България има някои предимства, защото има историческа памет и рефлекс за самосъхранение в българския народ, който не може да бъде приспан с евролицемерие. Този рефлекс е моето основание за оптимизъм. Ние можем и трябва да даваме пример на обединяваща се, но недообединена Европа какво трябва да се прави по въпроса за противодействието на радикализацията. Ние сме пилотен проект на ЕС, който трябва да бъде обобщен, а не смачкан от евробюрокрацията в интерес на лицемерни твърдения, че трябва да проявяваме солидарност“, допълни Смоленов. По думите му всички сме за солидарност, но не и за „глупаво обръщане на гръб на тези заплашващи цивилизацията ни събития, които наричаме тероризъм“.", "date": "2017.09.11", "title": "Смоленов: Европа се оказа неподготвена в борбата с терора и радикализацията"}
{"url": "https://www.24chasa.bg/novini/article/6440202", "text": "България става все по-голям износител на хора с висше образование. Това показват данните, обяви проф. Антоанета Христова, директор на Института за изследване на населението и човека на БАН. „31,9% от излезлите от страната хора са с висше образование, 4,8 са с начално“, посочи тя на кръглата маса „Демография и образование“ с домакин Софийският университе „Св. Климент Охрадски“. „Демографията е политиката на всички политики. Трябва да няма популизъм, защото това са теми, които молят политика да ги яхне популистки. И се искат твърди и категорични решения, които са рискови. Миналата година ни възложиха мегаконсултантски проект за мерки за преодоляване на демографската криза. Но тези политики трябва да бъдат припознати и да бъдат приложени от този, който управлява. И фокусът на мерките, които се формират е „качество на живот“, обясни проф. Христова. „Образованието е толкова комплексен подход колкото и демографията. От една страна се раждат по-малко деца, а от друга все по-малко ходят на училище. От една страна учителите са по-възрастни, от друга авторитетът им е все по-нисък. Заплатата е мотивация, но авторитетът не е само заплата. Другата голяма тема е тази за образователните стандарти и до каква степен учителите се квалифицират да отговорят на образователните стандарти. Знаем ли как децата събират информацията, знаем ли каква е когнитивната специфика на ромите, защо не и генните особености. Те трябва да се имат предвид, ако искаме качествена интеграция на етноса“, каза експерката от БАН. Младите хора в България са все по-малко и все по-необразовани. Младите са по-необразовани от възрастните. Тези с доброто образование заминават навън. Фокус в продължаващото обучение и задачата възрастните максимално дълго да са интегрирани в икономиката. Вече няма въз-можност да бъдат заместени от младите, допълни още проф. Христова. Тя също подчерта, ч„е по-необразованите раждат по-малко от образованите. При висшистите в България се падат средно 1,2 деца на жена във фертилна възраст, а при необразованите 2,6 деца на жена във фертилна възраст, посочи тя. Лоша новина обаче било, че вече намалява и средната раждаемост за страната, дори и при ромите. „Идеалът на българската жена е 2 деца. Тоест на нея нещо не й се дава по системата, за да не реализира своя идеал“, посочи Христова. Според нея жените искат да има сигурни институции, в които добре да гледат и възпитават децата им, за да родят второ. „85% от ромите са с майчин език ромски диалект, страдат от бедност, не говорят (80%) български език вкъщи. И те се сблъскват с проблема на сегрегираните училища. Ромите ходят на училище и където има роми българите си вадят децата от него и ги местя в друго“, описа проблема Христова. 25,6% от българите са с висше образование, но само 4,9 на сто от хората от турски произход и едва 0,5% от ромите. В същото време с основно образование са 18% от етническите българи, 44,5% от турците и 40,8 на сто от ромите. Напълно неграмотни са 21,8% от циганския етнос и само 0,7 на сто от българите, показват данните на БАН.", "date": "2017.09.11", "title": "Антоанета Христова, БАН: Изнасяме все повече висшисти (Видео)"}
{"url": "https://www.24chasa.bg/novini/article/6440213", "text": "Швеция откри днес заедно с държави от НАТО най-голямото от 23 години общо военно учение, чиито участници ще тренират отбрана на остров Готланд от нападение на чуждестранна сила. Маневрите ще продължат до 29 септември, съобщи шведското министерство на отбраната, цитирано от ТАСС и БТА.  Сценарият предвижда общи действия на шведски подразделения и части от други страни. Командването приема, че самото кралство не е основна цел на атаката, която цели предимно да бъде завладян Готланд с оглед поемане на контрол върху Балтийския регион във въздуха и по море. В учението участват 19 000 шведски военни, 1435 войници от САЩ, 270 от Финландия, 120 от Франция и по 40 до 60 души от Дания, Норвегия, Литва и Естония. \"Балтийско море придоби по-голямо стратегическо значение при засиленото напрежение. Това доведе до нарастване на военното присъствие на НАТО в Балтийско море\", посочи генералният секретар на Алианса Йенс Столтенберг в интервю за шведската телевизия Ес Ве Те. Швеция ще похарчи за това учение 580 милиона крони (73,4 милиона долара) - двойно повече, отколкото харчи обикновено шведската армия за годишни маневри, посочва ТАСС.", "date": "2017.09.11", "title": "Швеция започна общо военно учение с НАТО"}
{"url": "https://www.24chasa.bg/novini/article/6440353", "text": "Украинските власти обещаха днес да търсят съдебна отговорност от хората, помогнали на бившия грузински президент Михаил Саакашвили да се върне в Украйна, превземайки със сила граничен пост. Киев съзря в това \"атака\" срещу правителството, предаде агенция Франс прес, цитирана от БТА. \"Това не е само нарушение на закона. Това е началото на атака срещу украинската държава, опит за дестабилизиране\" на страната, бездруго обременена от въоръжения конфликт с проруските сепаратисти в източните райони, заяви във Фейсбук премиерът Володимир Гройсман. \"Всеки участвал в силовото преминаване на границата и нападението срещу граничарите ще бъде идентифициран и наказан по закона\", увери във Фейсбук вътрешният министър Арсен Аваков, според когото случаят е \"оскърбление\" за страната. Полицията започна разследване за незаконно преминаване на границата - престъпление, което се наказва със затвор до пет години, посочи Аваков. Бившият грузински президент Михаил Саакашвили, който подкрепяше сегашните власти в Киев, преди да стане техен критик, влезе вчера насила на украинска територия, където планира да участва в следващите избори, без да се съобрази с решението на президента Петро Порошенко да му отнеме украинското гражданство. След два неуспешни опита да го вкарат в Украйна, привържениците му най-накрая пробиха кордона от граничари и Саакашвили се настани в хотел в Лвов, където бе и тази сутрин по неофициални данни, цитирани от АФП. Харизматичен реформатор, дошъл на власт в Грузия след \"революцията на розите\" от 2008 г., Саакашвили управлява близо десетилетие. Критикуван заради авторитарния си стил и най-вече заради безславната война с Русия през 2008 г., той е издирван днес от грузинското правосъдие за \"злоупотреба с власт\", но твърди, че това обвинение е политически мотивирано.", "date": "2017.09.11", "title": "Украйна ще съди хората, помогнали на Саакашвили да се върне в страната"}
{"url": "https://www.24chasa.bg/novini/article/6440387", "text": "Европейската комисия съобщи днес, че отпуска два милиона евро за държавите от Карибите заради пораженията от урагана Ирма. Уточнява се, че това е само първоначална помощ, както и че всички държави от региона могат да поискат европейска подкрепа, предава БТА. Комисията отбелязва, че е в пълна готовност да окаже съдействие на страните от карибския басейн и САЩ. На място са изпратени експерти на ЕС, които оценяват пораженията. Отпуснатата днес помощ за засегнатите острови ще послужи за осигуряване на вода, здравни грижи и логистика.", "date": "2017.09.11", "title": "ЕС дава 2 милиона евро за справяне с пораженията от Ирма"}
{"url": "https://www.24chasa.bg/novini/article/6440231", "text": "Окръжната прокуратура в Хасково е привлякла като обвиняеми Николай Б. /29 г./, Христо Х. /28 г./ и Митко М. /20 г./ за грабеж, съобщи пресцентърът на Пловдивската апелативна прокуратура. Тримата са действали в предварителен сговор за извършване на престъплението. До момента е установено, че в Свиленград, на 20 май т.г., през нощта, прибиращи се в дома си мъж и жена били нападнати от непознати. Нападателите използвали електрошокова палка, за да ги приведат в безпомощно състояние, след което им отнели голяма сума и избягали. От мъжа и жената са били отнети 55 000 евро, 5000 лева и скъп мобилен телефон. Това съобщи на пресконференция за разкрития грабеж директорът на ОД на МВР - Хасково старши комисар Ангел Цанков. По думите на ст. комисар Ангел Цанков престъпната група е била разкрита до голяма степен по анализа на данните от камера за видеонаблюдение. Потърпевшият мъж е обикалял казината в граничния град, но престъплението няма общо с хазарта. Сумата не е намерена, допълни Цанков. И тримата обвиняеми са криминално проявени, уточни той. Полицията веднага започнала следствени и оперативно-издирвателни действия за установяване на извършителите под ръководството на Окръжната прокуратура - Хасково. Направени са огледи, разпитани са десетки свидетели, проверени са записи от охранителни камери. В началото на месеца авторите на тежкото криминално престъпление са разкрити от екип криминалисти при ОД на МВР - Хасково. По искане на Окръжната прокуратура съдът е наложил мярка за неотклонение \"задържане под стража\" спрямо Николай Б., а другите двама обвиняеми са с мярка \"домашен арест\" по друго дело. Разследването продължава.", "date": "2017.09.11", "title": "Привлякоха като обвиняеми трима, откраднали над 55 000 евро в Свиленград (Обновена)"}
{"url": "https://www.24chasa.bg/novini/article/6440401", "text": "43-годишен русенец, изчезнал в неделя, бе изваден удавен от водите на Дунав, съобщиха от ОД на МВР. Според шефа на звено РДПБЗН, това е петата жертва на реката през това лято. До обяд в понеделник течеше издирвателната операция, свързана с откриването на тялото на мъжа, изчезнал от т.н. Конски плаж, под хотел „Рига“. В нея участва водолазна група от ОД Велико Търново, съвместно с русенски водолаз и кораб от арсенала на РДПБЗН Русе. 43-годишният мъж подал сигнал за помощ при навлизане във водите на река Дунав следобяд, на 10 септември 2017 година. Дрехите и документите на удавения били намерени на брега. Комисар Павлов беше категоричен, че не става въпрос за самоубийство, а за трагичен инцидент. Тялото на 43-годишния мъж е било намерено в района край Понтон №6 в Русе малко след 12 часа в понеделник. Конският плаж на Дунав е неохраняем, а къпането тук е забранено. Въпреки това, русенци редовно влизат да се разхлаждат в Дунав в летните жеги.", "date": "2017.09.11", "title": "Извадиха удавник от Дунав в Русе"}
{"url": "https://www.24chasa.bg/novini/article/6440411", "text": "Един загина, а други четирима се озоваха в болница след зверска катастрофа на входната детелина на Ботевград след бензиностация „Шел”, съобщи . Сигналът за инцидента в района на главен път 2-17 е получен около 21,20 часа снощи на телефон 112. При огледа на местопроизшествието е установено, че лек автомобил „Мерцедес“ е самокатастрофирал, преобърнал се е по таван в крайпътно дере, след което се е самозапалил. На място е починал 25-годишният Николай Георгиев. Други четирима от пътуващите в колата са настанени за лечение с различни травми и наранявания, без опасност за живота. Водачът е тестван за употреба на алкохол, при което дрегерът е отчел 2.21 промила в издишания от него въздух. Допълнително е установено и че 28-годишният мъж от Исперих е и неправоспособен водач. Извършителят е задържан за 24 часа.", "date": "2017.09.11", "title": "Един загина и четирима са в болница, след като кола се обърна по таван в дере край Ботевград"}
{"url": "https://www.24chasa.bg/novini/article/6440457", "text": "", "date": "2017.09.11", "title": "Невиждана буря удави Задар със 190 л./кв.м. за 2 часа (Видео и снимки)"}
{"url": "https://www.24chasa.bg/novini/article/6440451", "text": "Шестима души са пострадали при атака със сълзотворен газ, извършена от неизвестно лице на най-голямото летище в Германия – във Франкфурт на Майн, съобщи \"Bild\". Инцидентът се е случил на Терминал 1. Извършителят все още не е заловен.                                                                                                                                                                                                                                                                                                                       ", "date": "2017.09.11", "title": "6-има ранени при атака със сълзотворен газ на летището във Франкфурт"}
{"url": "https://www.24chasa.bg/novini/article/6440490", "text": "Днес за 75-ти пореден път се откри новата учебна година в най-старото висше техническо училище в България - Университетът по архитектура, строителство и геодезия (УАСГ), съобщиха от вуза. Официален гост на тържеството бе президентът на републиката Румен Радев, който е и патрон на честванията на юбилея на университета. В своето обръщение към ръководството на УАСГ и към студентите, той изтъкна важността на университета, както в изграждането на заобикалящата ни материална среда в страната, така и в създаването и поддържането на обектите от т. нар. критична инфраструктура, каквито са водната и пътна инфраструктура. Г-н Радев пожела на преподавателите да поддържат все така високото си ниво на професионализъм и да предават на студентите най-вече компетенции, толкова необходими в съвременния глобален свят. Към студентите президентът се обърна с пожелание да използват достатъчно рационално базата на университета и компетентността на неговите преподаватели. Преди официалното откриване Румен Радев имаше работна среща с академичното ръководство на УАСГ – ректор, зам.-ректори и декани. Тя премина в откровен и продуктивен разговор, както подчерта сам президента. На срещата бяха откроени основните проблеми пред висшите училища у нас изобщо, и в частност пред УАСГ. Президенът Радев изтъкна важността на висшето образование за развитието на страната като модерна държава в съвременния глобален свят и заяви намерението си да инициира обществен дебат по наболелите от десетилетия проблеми в тази толкова важна сфера на обществения живот у нас.", "date": "2017.09.11", "title": "Президентът Радев откри 75-та юбилейна учебна година в Университета по архитектура"}
