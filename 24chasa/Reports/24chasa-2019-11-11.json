{"url": "https://www.24chasa.bg/novini/article/7860498", "text": "53-годишен служител на Военна полиция е блудствал с 27-годишна жена през април м.г., научи “24 часа”. Юри Мечев е осъден условно от Софийския районен съд в петък. Наказанието му е условно, защото е признал вината си. На 12 април 2018 г. около 11 ч Мечев заключил жертвата си в апартамент на столичната ул. “Солун” 22. Той започнал да я притиска към стената и я обарвал по дупето, гърдите и между краката. Младата жена обаче не искала да прави секс с него и се съпротивлявала. Мечев се ядосал и започнал да блъска главата ѝ в стената. Притиснал я с тялото и продължил с гаврата. Свалил гащите си и отъркал половия си орган в нейния. Юри Мечев е със средно образование, женен и е от Плевен. Работи в служба “Военна полиция” от много години, но не е офицер, а служител в администрацията. Участвал е в комисии по процедури за обществени поръчки. Занимава се с комуникационните и информационни системи в службата.", "date": "2019.11.11", "title": "Служител на Военна полиция осъден за блудство, блъскал в стената главата на жертвата и я опипвал между краката (Обзор)"}
{"url": "https://www.24chasa.bg/novini/article/7860542", "text": "Румънската Социалдемократическа партия (СДП) поиска от Национално-либералната партия (НЛП) да бъдат организирани най-малко два публични дебата между кандидатите Виорика Дънчила и Клаус Йоханис преди втория кръг на президентските избори на 24 ноември, предаде Аджерпрес. Искането е изпратено в писмо, адресирано до координатора на предизборната кампания на либералите Дан Мотряну от координатора на предизборната кампания на социалдемократите Лия Олгуца Василеску. \"Г-жа Дънчила е изразявала публично многократно желанието си да има дебати с г-н Йоханис, но исканията й останаха без отговор. Липсата на дебати между основните кандидати представлява недостатък на изборния процес и проблем с прозрачността по отношение на програмите им за президентския мандат\", се посочва в писмото, съобщава БТА. \"Дължим на румънските граждани един открит и честен дебат за проектите, които двамата кандидати имат за Румъния\", изтъква още Лия Олгуца Василеску. Според обявените от Централното избирателно бюро частични официални резултати Клаус Йоханис е получил 36,91 процента от гласовете на вчерашния първи кръг на президентските избори, а Виорика Дънчила - 23,45 процента. На трето място остава кандидатът на Съюз за спасение на Румъния Дан Барна с 14,19 процента.", "date": "2019.11.11", "title": "Дънчила кани Йоханис на поне два дебата преди балотажа"}
{"url": "https://www.24chasa.bg/novini/article/7860604", "text": "Руският президент Владимир Путин и германският канцлер Антела Меркел обсъдиха по телефона уреждането на украинската ситуация, предаде ТАСС, цитирана от БТА. Двамата лидери са отбелязали важността на мерките за уреждане на конфликта, предвидени в минските и други договореностти, и са потвърдили нагласата си за по-голяма координация на усилията на Русия и Германия в нормадския формат за Украйна, съобщи пресслужбата на Кремъл. В центъра на разговора е била и подготовката на среща на върха в нормандски формат, допълни заместник-говорителят на германското правителство Улрике Демер. Двамата лидери са обсъдили и въпроса за бъдещия транзит на руски газ през територията на Украйна, поясни преслужбата на Кремъл и припомни, че тази тема е обект на тристранни разговори, водени от Русия, Украйна и Европейската комисия. Путин и Меркел са се обявили за скорошно прекратяване на стълкновенията в Либия. Обсъдена е била и ситуацията в Сирия.", "date": "2019.11.11", "title": "Путин и Меркел обсъдили Украйна по телефона, говорят и за руски газ"}
{"url": "https://www.24chasa.bg/novini/article/7860621", "text": "Четирима мигранти са изчезнали вчера в река Дунав край сръбския град Апатин при опит да преминат нелегално в Хърватия, съобщи телевизия Войводина, цитирана от БТА. Според свидетели това е станало вчера недалеч от вилна зона Вагони, където десетима мигранти взели лодка и се опитали с нея да преминат през Дунав до хърватския бряг. Полицията пристигнала в района по сигнал на пчелари, на които мигрантите унищожили двайсетина кошера. Когато полицаите дошли на място, от гората изтичали шестимата оцелели мигранти и разказали на полицаите какво им се е случило. Издирването на изчезналите продължава.", "date": "2019.11.11", "title": "Четирима мигранти изчезнаха в Дунав край сръбския град Апатин"}
{"url": "https://www.24chasa.bg/novini/article/7860493", "text": "Трима земеделци от Павликени са арестувани за лихварство в петък, съобщи на брифинг ръководителят на Специализираната прокуратура Димитър Петров. “Действали са повече от 5 г. Били са добре организирани и са действали конспиративно, въпреки че Павликени е малък град. Легалният бизнес със земеделие е ползван да прикриват и изпират парите от незаконната дейност”, каза прокурор Петров. Арестуваните са Трифон Маринов-Туньо Мазния, Николай Борисов-Бучката и Радослав Христов-Рудито, които са арендатори на земя в околните на Павликени села, научи “24 часа”. Над 20 души са жертвите на земеделците лихвари, но продължаваме да издирваме още, каза зам.-директорът на ГДБОП Любомир Янев. При обиските са намерени тефтери с имена и прякори на длъжници. Част от тях са разпитани пред съдия, други се страхуват. Хората от малкия град са тормозени, когато са закъснявали с вноските. В неделя спецсъдът е оставил Мазния, Бучката и Рудито в ареста. В домовете им разследващите са намерили над 1800 юбилейни монети и злато за 1 млн. лв.  И тримата са криминално проявени за кражби, грабежи, изнудване и документни престъпления, а двама от тях са осъждани. Тартор на лихварската група е Туньо Мазния, който е най-голям. Той, Бучката и Рудито са били арестувани при подобна акция и през 2011 г. Тогава са разпитвани и за убийството на бизнесмена Петър Бялков от Павликени. Зърненият търговец изчезна мистериозно от дома си и беше намерен в ниви между две ловешки села с прострелни рани и смазана глава. Бялков е търговец на зърно и е в същия бранш, както и лихварите земеделци. Те са били заподозрени за убийството, което още не е разкрито. През 2016 г. Мазния и приятелите му влязоха в конфликт с местния ромски тартор Златко Германов и пускаха жалби срещу него с обвинения за тормоз над местните.", "date": "2019.11.11", "title": "Лихварите арендатори от Павликени Мазния,  Бучката и Рудито прали пари в земеделие (Обзор)"}
{"url": "https://www.24chasa.bg/novini/article/7860308", "text": "Окръжният съд във Велико Търново отмени паричната гаранция на единия от циганите, обвинени за организиране на търговия с гласове  в Горна Оряховица, и го остави в ареста за постоянно. Миналата седмица Районният съд в Горна Оряховица определи 800 лв. гаранция за 38-годишния Тодор Тодоров от Първомайци и 1500 лв. за арева му Мустафа Мустафов - Маджара. Прокуратурата протестира взетите мерки за неотклонение.  След като изслуша страните Окръжен съд – Велико Търново отмени определението и определи мярка „задържане по стража“ по отношение на Тодор. Съставът на въззивния съд намира, че са налице задължителните предпоставки по чл. 63 от НПК за взимане на най-тежката мярка за неотклонение а именно – събрани са достатъчно доказателства, за да се направи обосновано предположение, че обвиняемият е извършил деянието, в което е обвинен. Обстоятелството, че не пребивава на регистрираните като постоянен и настоящ адреси и фактът, че единият от родителите му живее в Кипър, сочат реална опасност същият да се укрие. По отношение на привлечения като обвиняем по следствено дело №32/2019 г. по описа на ОСлО при ВТОП Мустафа  (р. 1954 г.), Окръжен съд – Велико Търново потвърди определение на Районен съд – Горна Оряховица, според което е взета мярка за неотклонение парична гаранция в размер на 1500 лева. Определенията на Окръжен съд – Велико Търново са окончателни и не подлежат на обжалване.", "date": "2019.11.11", "title": "Окръжната прокуратура върна в ареста\nедин от търговците на гласове от Горна Оряховица"}
{"url": "https://www.24chasa.bg/novini/article/7860221", "text": "Досегашният президент не успя да победи от раз, иска пълно отстраняване на социалистите Клаус Йоханис спечели президентските избори в Румъния, но резултатът не му стигна да победи още на първия тур и отива на балотаж с Виорика Дънчила, предадоха световните агенции. Вторият кръг на изборите е на 24 ноември. Досегашният държавен глава, подкрепен от Национално-либералната партия, получава 36,65% при преброени 100% от гласовете. Лидерката на Социалдемократическата партия (СДП) и бивша премиерка Виорика Дънчила взема 23,79 на сто. На трето място с 13,99% се класира лидерът на Съюз за спасение на Румъния Дан Барна, а четвърти е независимият кандидат Мирча Дякону с 9,25%. Той е бивш актьор и директор на театъра в Букурещ и бе подкрепен от партиите Алианс на либералите и демократите и “Про Румъния”. Избирателната активност е била 47,66%. В чужбина са гласували 675 348 румънски избиратели, което е рекорден брой, коментират румънските медии. При вота на румънците в чужбина Йоханис води убедително, а Дънчила взема чак петото място. Но голямата изненада на вота е класирането на бившата премиерка на балотаж. Повечето наблюдатели очакваха тя да загуби позорно и да си подаде оставката като лидер на социалистите. “Спряхме СДП. Те не искат избори, а искат да унищожат всичко”, заяви Йоханис след обявяването на първите резултати от изборите в неделя късно вечерта. Според него никога досега през последните 30 г. румънците не са гласували толкова ясно против социалистите. “Нашата обща борба няма партиен етикет, нашата борба е за пълно отстраняване на Социалдемократическата партия от власт, за да не може тя повече да държи Румъния като “заложник и затворник на миналото”, каза още Йоханис. “Вотът показва доверието към нас, помага ни да продължим кампанията - една предизборна кампания, в която ще се изправим пред румънците с онова, което сме постигнали, и най-вече - с това, което искаме да направим за тях, когато спечелим президентските избори”, каза на свой ред Виорика Дънчила. Миналия месец правителството, което тя оглавяваше, падна след вот на недоверие в парламента. Лидерът на Национално-либералната партия и премиер на Румъния Лудовик Орбан прогнозира, че Йоханис ще спечели минимум 62% на втория тур от изборите, пише в. “Адевърул”. Кандидат-президентите в първия кръг бяха общо 14. Според румънската преса повечето от тях били самозванци, които си направили лична реклама на национално ниво с парите на данъкоплатците. Това са най-скъпите избори в историята на Румъния, отбелязва АП и допълва, че вотът ще струва на румънците около $ 35 млн. ", "date": "2019.11.11", "title": "Клаус Йоханис и Виорика Дънчила на  балотаж в Румъния (Обзор)"}
{"url": "https://www.24chasa.bg/novini/article/7860456", "text": "Премиерът Бойко Борисов нареди да бъде уволнен директорът на болницата в Пазарджик, за която Нова телевизия прави цял криминален сериал от седмици. Д-р Васил Вълчев обаче обяви пред журналисти, че не е уволнен. Той знае, че това може да направи или съветът на директорите на здравното заведение, или общото събрание. Шефът на болницата в Пазарджик все пак призна, че е получил писмо от здравния министър за насрочване на събрание, но в него липсвали мотиви. Нова тв продължи в неделя с разследването на журналиста Васил Иванов, в което този път главен герой е самият директор. Оказва се, че той е пенсионер по болест с 82% инвалидност и получава 700 лв. пенсия освен заплатата. Пенсионери са и двама председатели на комисии на ТЕЛК в града, които пък са на подчинение на директора д-р Васил Вълчев. Това поражда съмнения за конфликт на интереси. Болничният шеф твърди, че показаните решения за ТЕЛК са отпреди 4 г. и са проверявани от парламента, здравното министерство и прокуратурата. “Нарушения и конфликт на интереси не са открити”, спокоен бил д-р Вълчев. За своето здравословно състояние обясни, че страдал от диабет над 20 г. и е на инсулин. Затова се е отказал от хирургията - ръцете му започнали да треперят и не можел продължително да е на крак. Освидетелстван е от ТЕЛК през 2009, 2012, 2013, 2014 и 2016 г., когато му е издадено пожизнено решение за пенсия. Бил освидетелстван от ТЕЛК в Пазарджик, защото като жител на региона нямал право да се яви другаде. Д-р Вълчев критикува първото разследване на Нова тв за болницата в Пазарджик, посветено на кардиолога д-р Лазов, който поставял стентове на здрави пациенти срещу месечна заплата от 57 хил. лева. Отрича той да е определял заплатата на д-р Лазов. Било решение на съвета на директорите, но реалната заплата била 15% от огласената от репортера Иванов. Д-р Вълчев подозира, че болницата, която лекува цялата област, и той като директор пречели на частна болница, но не посочи коя. Вместо това се похвали, че откакто е начело на здравното заведение от 2013 г., то е на печалба. За 9-месечието на т.г. плюсът бил 400 хил. лв., а по сметките си болницата имала няколко милиона.", "date": "2019.11.11", "title": "Борисов изгони  шеф на болница, той не си тръгва (Обзор)"}
{"url": "https://www.24chasa.bg/novini/article/7860429", "text": "Въпреки намалелия в сравнение с година по-рано брой на нощувките в родните хотели, през септември приходите на хотелите от тези нощувки са с 1,5% над нивото на миналогодишните, достигайки 166,7 млн. лв. Това съобщи НСИ в понеделник. Общият брой на нощувките през септември е с 2,3% по-малък в сравнение със същия месец на предходната година. Отливът обаче се дължи повече на гостуващите чужденци. Тенденцията, забелязана още в разгара на лятото, продължава и през септември, когато има увеличение на българските граждани с 3,3% на годишна база и намаление на чужденците с 0,1%. При парите, които оставят в хотелите българите и чужденците, има същата тенденция - плащанията на българите се увеличават с 13,8% на годишна база, а на чужденците намаляват с 1,8%. Дори така обаче печалбите на хотелите от чужденците са все още около три пъти по-големи, отколкото печалбите, осигурявани от родни граждани. При заетостта на леглата в хотелите с 4 и 5 звезди съотношението чужденци - българи също е около 3 пъти в полза на чужденците. През септември по приходи на хотелите все още води Варненска област, следвана от Бургаска. Област София-град е на трето място, а на четвърто е Добричка област.", "date": "2019.11.11", "title": "Родните туристи се увеличават  и харчат повече за нощувки"}
{"url": "https://www.24chasa.bg/novini/article/7860215", "text": "Слон, наречен на покойния лидер на „Ал Кайда“ Осама бин Ладен, който уби петима индийци, бе заловен след мащабна операция по издирването му, предаде АФП. Лесничеи следиха животното, наричано от наплашените местни жители „Ладен“, в североизточния щат Асам, през гората в продължение на няколко дни с помощта на дронове и опитомени слонове. „Днес започнахме последния етап от операцията. Мъжкият слон е упоен. Следващата ни задача е да го заселим в гора, край която няма човешко присъствие“, заяви високопоставен горски служител, цитиран от  Слонът Бин Ладен уби петима души, включително три жени, по време на 24-часова атака срещу района Гоалпара през октомври. Близо 2300 души са убити от слонове в Индия през последните 5 години, сочат официални данни от юни. А от 2011 г. са убити 700 слонове. Животните често мигрират в Гоалпара, което води до смъртоносни срещи с хора на фона на ширещо се обезлесяване. Някои слонове биват отравяни или застрелвани от местните, а други умират на електрически огради или на жп линии, преминаващи през миграционните маршрути.", "date": "2019.11.11", "title": "Заловиха слона Бин Ладен, който уби 5-има индийци"}
{"url": "https://www.24chasa.bg/novini/article/7860231", "text": "Косовското външно министерство опроверга днес новината, че Гана е оттеглила признаването на косовската независимост, съобщи радио Свободна Европа, цитирана от БТА. По-рано днес министърът на външните работи на Сърбия Ивица Дачич заяви за телевизия Първа, че през уикенда е пристигнала нота от министерството на външните работи на Гана, че тази страна оттегля признаването на Косово. Йетлир Зиберай, съветник на косовския външен министър Беджет Пацоли, заяви за Свободна Европа, че това е \"още една фалшива новина\" и \"продължение на мръсната кампания на Ивица Дачич\". \"Гана има акредитиран посланик в Косово. Гана има почетен консул в Косово, който ги представлява. Неотдавна министър Пацоли се срещна и с външния министър на Гана в ООН в Ню Йорк\", каза Зиберай. Гана е призна Косово на 23 януари 2012 г. и същата година двете страни установиха дипломатически отношения. През 2018 г. президентът на Косово Хашим Тачи прие акредитивните писма на посланик Салма Мансел, нерезидентен посланик на Гана за Косово.", "date": "2019.11.11", "title": "Прищина опроверга, че Гана е оттеглила признаването на косовската независимост"}
{"url": "https://www.24chasa.bg/novini/article/7860277", "text": "ООН заяви, че генералният секретар Антониу Гутериш е сериозно обезпокоен от ситуацията в Боливия, предаде Асошиейтед прес. В изявление на испански говорителят на Обединените нации Стефан Дюжарик посочва, че Гутериш \"призовава всички заинтересовани страни да се въздържат от насилие, да намалят напрежението и да проявят максимална сдържаност\". Допълва се, че Гутериш призовава боливийците \"да се ангажират с намирането на мирно решение на кризата и гарантиране на прозрачни и заслужаващи доверие избори\", информира БТА.", "date": "2019.11.11", "title": "Гутериш изрази безпокойство за ситуацията в Боливия"}
{"url": "https://www.24chasa.bg/novini/article/7860288", "text": "Лек автомобил е самокатострафирал в крайпътно дърво на пътя Божурище – Сливница в посока Драгоман. На място е починала жената, управлявала автомобила. Това съобщиха за   от ОДМВР – София област. На място се извършва оглед и движението се регулира от \"Пътна полиция\".                                                                                                                                                                                                                                                                                                                       ", "date": "2019.11.11", "title": "Жена почина след удар в дърво по пътя Божурище – Сливница"}
{"url": "https://www.24chasa.bg/novini/article/7860303", "text": "\"Резултатът от тези местни избори не се различава от резултата през 2015 г. - и като брой постигнати гласове, и като брой избрани кметове, общински съветници. Даже не можахме да постигнем минималните критерии, които си бяхме поставили. Не може да се каже, че БСП има пълен неуспех, но влиянието на БСП върху българското общество и управлението на общините, присъствието й в обществения и политическия живот не се е променило съществено. Напротив - някои негативни тенденции се задълбочиха. Това успожнява задачата ни за парламентарните избори, които са следващите избори, пред които сме изправени\". Това коментира Валери Жаблянов от БСП в предаването \"Лице в лице\" по  \"Несъмнено политическа отговорност в такива моменти няма как да не се търси. Политическата отговорност не се отнася само до тези избори. Ние приключваме един изборен цикъл, един мандат на председателя на БСП с победа на президентските избори и други три изборни загуби\". Така Жаблянов отговори на въпрос дали председателят на БСП Корнелия Нинова трябва да носи отговорност за резултатите от местния вот. \"Аритметиката не винаги съвпада с политиката. Затова различните хора дават различни оценки на резултатите от изборите, коментира Жаблянов. Когато си поставите за цел да не загубите с голяма разлика на изборите, вие наистина може да го направите, но това не означава, че това е предпоставка за БСП да влияе върху националната политика, да има претенции да състави правителство, да определя законодателния процес, да направи социални реформи. Т.е. с тези резултати БСП няма как да влияе върху управлението на държавата с това партийно ръководство\", посочи той. \"Очевидно е, че Нинова и останалото партийно ръководство не будят доверие у избирателя. Мисля, че тук доказателства не са необходими. Въпросът е, че Нинова, поне от публичните й изявления, смята, че има покачване на доверието към партията. И може би се изхожда от хипотезата, че това покачване на доверието върви плавно като нивото на реките през пролетта, докато не се стигне до момент, в който БСП ще се озове в изпълнителната власт. Но това е една доста измамна хипотеза\", разкритикува управлението на партията Жалбянов. \"БСП няма ясна посока, непоследователна е критиката ни срещу правителството, прекъснахме за 4 месеца работата си в НС. Поредица от действия показаха, че са политически неефективни и деструктивни\", каза той. На въпрос искат ли оставката на Нинова той каза, че политическата отговорност е свързана с оставката. \"Но тъй като имахме летния епизод с оставката, партията трябва да се съсредоточи в друг въпрос - какъв е разговорът в партията за основните начала на партията, кои са онези недъзи на прехода, които БСП може с политиката си да компенсира. Въпросът за смяната на председателя е част от сегашния политически курс, но в същото време по-съществен е разговорът за БСП, за нашата организация, за това дали ще продължи БСП да бъде масова партия с дееспособни хора по места\", каза Жаблянов. \"Знам, че обстановката е изключително трудна за печелене на изборите. Но именно това е ролята на едно партийно ръководство - да намери съюзниците и средствата\", добави той.", "date": "2019.11.11", "title": "Жаблянов: Приключваме мандат на Нинова с победа на президентските избори и 3 загуби"}
{"url": "https://www.24chasa.bg/novini/article/7860287", "text": "Бившият постоянен представител на САЩ в ООН Ники Хейли заяви, че високопоставени представители на правителството са искали от нея да работи срещу президента Доналд Тръмп, съобщиха американски медии, цитирани отр световните агенции. Бившият държавен секретар Рекс Тилърсън и бившият началник на канцеларията на Белия дом Джон Кели искали Хейли да им помогне да подкопаят авторитета на Тръмп, за да \"спасят страната\". Тя обаче отказала. Хейли разказва за това в нова книга, която се очаква да излезе утре в САЩ, пише в. \"Вашингтон пост\", цитиран от БТА. Хейли даде вчера интервю за книгата си \"С цялото ми уважение\" (\"With All Due Respect\") за телевизия Си Би Ес. \"Да действаш подривно срещу президента е наистина опасно нещо. Противоконституционно е и в разрез с това, което искат американците\", заяви Хейли. \"Според тях (Тилърсън и Кели) техните решения, а не тези на президента са били в интерес на Америка\", пише тя в книгата си. Мистър Тилърсън добави, че хората в страната ще умрат, ако президентът не бъде удържан, цитира написаното в изданието и Би Би Си. \"Вместо да казват това на мен, трябваше да го кажат на президента, а не да ме молят да се присъединя към плана им, каза тя пред Си Би Ес. \"Би трябвало да бъде така: отидете да кажете на президента какви са различията ви и да напуснете, ако не ви харесва това, което той прави... Беше обидно.\" Тилърсън бе уволнен през март 2018 г., а Кели напусна Белия дом в края на същата година. Хейли се оттегли по свое желание от поста в ООН също в края на 2018 г. Появиха се слухове, че тя има политически амбиции, мнозина спекулираха, че смята да се кандидатира за президент. Доналд Тръмп междувременно туитна одобрението си към книгата: \"Успех Ники!\" Бившият посланик в ООН заяви, че не е съгласна с президента за неговото отношение към руския президент Владимир Путин по време на среща им в Хелзинки през 2017 година. Тя също така написа, че коментарите на Тръмп след смъртоносния митинг за \"върховенството на белите\" в Шарлотсвил през 2017 г., че има \"добри хора от\" двете страни\", са били \"нараняващи и опасни\". При демонстрацията беше убита контрапротестиращата Хедър Хейър. Но Хейли също така заяви, че подкрепя политиката на Тръмп по много въпроси, по които други от администрацията се противопоставят - като например решенията му да изтегли САЩ от ядрената сделка с Иран и да се оттегли от Парижкото споразумение за климата. В интервюто за Си Би Ес тя също така критикува ходовете на демократите от Камарата на представителите на американския конгрес за импийчмънт на президента с думите, че импийчмънтът е \"като смъртно наказание за представители на държавната власт\".", "date": "2019.11.11", "title": "Ники Хейли твърди, че са я молили да саботира Тръмп"}
{"url": "https://www.24chasa.bg/novini/article/7860319", "text": "\"Позицията на президента Радев за избирането на нов главен прокурор не е обсъждана, официално събиране на ВСС по този въпрос не е имало\". Това каза представителят на Висшия съдебен съвет Боян Магдалинчев в предаването \"Още от деня\" по БНТ. \"Процедурата на този етап ще бъде доста по-различна. Тогава тя продължи близо 10 часа, сега няма да има доклади на двете комисии, няма да има представяне на Гешев, нито пък той ще отговаря на въпроси. Ще има само гласуване\". Това каза той за повторното гласуване на ВСС за нов главен прокурор, което ще се състои в четвъртък. \"Ако на новото заседание Гешев събере минимум 17 гласа в своя полза, ВСС незабавно ще изпрати  на Радев решението за издаването на президентски указ за назначаването му, но няма законов срок, в който държавният глава да го направи\", добави той.", "date": "2019.11.11", "title": "Магдалинчев: Няма законов срок, в който президентът да подпише указ за Гешев след второто гласуване"}
{"url": "https://www.24chasa.bg/novini/article/7858259", "text": "По какво си приличат и по какво са различни бюджетите за отиващата си година и за идващата 2020-а? Според критиците на финансовия министър няма важни различия, а приликите са повече, отколкото допуска съставянето на най-важния финансов закон на държавата. Първата прилика между двата разчета - единият от които вече е почти изпълнен, а вторият предстои да стане закон, е в залагането на продължаващ ръст на икономиката. Тази година ще изпратим с БВП от 118 млрд. лв., а планът за догодина е икономиката Българската икономика продължава да расте за пета поредна година, при това с по-високи темпове от средното за ЕС. ( ). Така в бюджета за 2019 г. ръстът е 3,7%, а догодина очакванията са за 3%. И ако приликата е в залагането на непрекъснато, макар и леко различаващо се нарастване, то има и една съществена разлика между двата бюджета. През 2018 г., когато бе направен бюджетът за 2019 г., признаците за нова икономическа криза все още не бяха ясно изразени. Това освобождава финансовия министър от задължението да има големи буфери, т.е. паричен резерв срещу кризисни събития. Не е така с новия бюджет, тъй като има ясни индакции за забавяне на световната икономика. Бюджетът има буфери и е стабилен, увери финансовият министър Владислав Горанов при неговото представяне пред социалните партньори и пред парламентарните комисии, които приеха на първо четене проекта за държавните финанси. Според експерти резервните пари се изчисляват на около 480 млн. лв. Втората прилика между двата бюджета е в ръста на доходите, който следва след този на икономиката и в същото време увеличава потреблението, което катализира икономиката. И тази година, и догодина минималната заплата се увеличава. Стъпката се запазва, но според тригодишната прогноза през следващите две години ще се запази на нивото от 650 лв. За разлика от тази година, когато рязко бе вдигнат максималният осигурителен доход – от 2600 на 3000 лв., през следващата той остава непроменен. Минималните му прагове следват минималната заплата и се очертава да останат без промяна до 2022 г. Бюджетните заплати се увеличават със станалите вече традиционни 10%. И в двата бюджета е записано, че тези пари не се раздават на калпак, а според атестацията на чиновниците. Разлика има при повишението на учителските заплати - в тазгодишния бюджет то бе с 20%, а за догодина се планира да е със 17%. Финансовият министър обяви, че заплата в диапазона 1500-1600 е напълно постижима в края на 2021 г. Пенсиите също се увеличават - през 2019 г. с 3,6%, а догодина близо двойно повече - с 6,7%. Таванът на пенсиите, който бе променен през миналата година от 910 на 1200 лв., догодина няма да бъде нито променен, нито отменен. Според министър Горанов преизчисляване на всички пенсии в посока нагоре може да се направи, когато по-чувствително се увеличат доходите на работещите. Инфлацията през тази година се очаква да е около 3%, а ще се забави и е планирана под 2%. Безработицата и в двата бюджета е ниска - под 5%. Според финансовия министър “безработни са само тези, които не искат да работят”. Данъчните ставки не се променят - нито за доходите на хората, нито за бизнеса. През миналата година бе променен данъкът върху автомобилите, за следващата няма да има. При обсъждането на бюджета на първо четене в комисии финансовият министър Владислав Горанов препоръча на новите кметове да преразгледат нивата на местните данъци. Най-вече заради обещанията преди изборите на някои от тях да намаляват налози. А няма как поетите ангажименти за инвестции и подобряване на живота в отделните градове да са съпроводени от намалени приходи в местните бюджети. Една от най-важните разлики между двата бюджета е, че тази година е заложен дефицит от около 500 млн. лв. Тоест държавата може да похарчи повече от събраното. Догодина за първи път от 11 г. насам се планира разходите да са равни на приходите, за да има балансиран бюджет. Важно е намерението да успее, тъй като бюджетният дефицит е един от критериите, които Брюксел следи заради искането ни да влезем в чакалнята на еврото. Една от “патериците” за постигането на тази цел е и вдигането на лимита за дълга. Тази година таванът бе 1 млрд. лв., а в бюджета за догодина са заложени 2,2 млрд. лв. Въпреки това като процент от БВП дългът ще продължи да намалява – от 20,4% за тази година до 19,5% догодина. Използването на новия дълг като буфер е възможно, защото се посочва таванът на нови задължения. И оставя на преценката на финансовото министерство кога и колко точно дълг в тези граници да бъде изтеглен. За разлика от тази година, догодина отново ще се ползват и международните капиталови пазари, а не само вътрешният на държавни съкровищни бонове. Експертите на финансовото министерство са преценили, че Приоритетните сфери за финансиране и в двата бюджета са едни и същи - образование, здравеопазване, социално подпомагане. Парите за тях растат – средно с 400-500 млн. лв. Бюджетните субсидии за общините за догодина са увеличени с 485 млн. лв., но се предвиждат промени във формулата за изчисляването им. За първи път в бюджета за 2020 г. инфраструктурата, в частност магистрала “Хемус”, е изведена сред приоритетите.", "date": "2019.11.11", "title": "Два бюджета, една цел - ръст"}
{"url": "https://www.24chasa.bg/novini/article/7860149", "text": "По информация на Генералното консулство на България в Барселона напълно затворена е трансредиземноморската магистрала АР-7, където са се образували няколко километрови задръствания. За два часа трафикът е бил пренасочван през крайбрежната магистрала Н-II, но от 12 часа и тази отбивка е затворена от демонстрантите. Предвид ясно заявените намерения на протестиращите да задържат блокадата, малко вероятно е движението през сухопътните граници между Испания и Франция по цялото протежение на територията на испанската автономна област Каталуния да бъде пуснато. Препоръчваме на българските граждани, пътуващи с автомобилен транспорт, да не ползват тази седмица маршрутите за пресичане на испано-френската граница в каталунската й част.", "date": "2019.11.11", "title": "Външно: Протести затвориха ГКПП Жонкера на границата между Испания и Франция"}
{"url": "https://www.24chasa.bg/novini/article/7860189", "text": "На 11 ноември в Подгорица официално бяха обявени първите по рода си „Дни на България в Черна гора“. Събитието бе открито от Н. Пр. Меглена Плугчиева - посланик на България в Черна гора и Новица Йовович - почетен консул на България в Черна гора. Официален партньор на събитието е Българо-Черногорската търговско промишлена палата, чиято основна мисия е да подпомага и насърчава сътрудничеството между двете балкански държави. Страната ни има убедителен европейски опит и наистина добри специалисти, които са в Подгорица днес, за да представят постиженията си - изтъкна посланикът. Почетният консул на България в Черна гора приветства с добре дошли българските производители, отделили време да се включат в събитието, и им пожела ползотворно сътрудничество в Черна гора. По думите на председателя на палатата „Дните на България в Черна гора“ са отлична възможност родните марки да се представят на този пазар, където да откриват конкурентните му предимства. От палатата допълват, че създаването на сдружението е вдъхновено от възможностите за надграждането на регионалните връзки пред бизнеса и за създаване на устойчиви взаимоотношения. Българската делегация е водена от Българо-черногорската търговско промишлена палата, представена от председателя Надежда Ванева и Юлиян Ефтимов - член на УС. Сред българските делегати, които Подгорица посрещна за първата по рода си среща на българския и черногорския бизнес, са производители в традиционно силни за страната ни области. Посетителите на българските щандове имат възможност да се запознаят с продукти и решения в широк диапазон: от розово и лавандулово масло, био продукти от арония, мед, хранителни добавки и козметика с български шафран и вина до международна спедиция, биоразградими и компостируеми опаковъчни решения, дамско и спортно облекло, софтуерни продукти, картографски бази данни и локализационни услуги и професионални маркетинг и PR комуникации. „Не се ограничихме да поканим компании от една-единствена бизнес сфера. Философията ни е да сме отворени към всички родни производители, които биха искали да изследват възможностите да се заявят на черногорския пазар!“, подчертават от БЧТПП. „Близките връзки между двете ни култури ни изкушават да вярваме, че знаем достатъчно за потенциала в деловите връзки, които българските компании и техните бъдещи партньори от Черна гора могат да установят. Но всъщност винаги знаем най-малко за тези, които са най-близо. Благодарим на Посолството на България за инициативата и партньорството! Първото по рода си бизнес събитие включва Бизнес форум съвместно с Търговската камара на Черна гора с участието на български и черногорски компании. Ще бъдат разгледани условията за бизнес в Черна гора и в България. Динамичният втори ден от събитието ще предостави възможност за B2B срещи и разговори между потенциалните бизнес партньори от двете страни. Обемът, в който българските компании и техните потенциални черногорски партньори могат да си бъдат полезни, е една все още неизчерпана територия, която тепърва ще бъде преоткривана и развивана, откъдето следват реалистичните възможности за сътрудничество и засилване на търговския стокообмен. Амбицията ни е да поощряваме и подпомагаме българската бизнес общност, която вижда в партньорствата с черногорски компании неексплоатирана, но далновидна възможност. Вярваме, че предимствата на родните продукти и услуги ще бъдат достойно оценени тук, допълват от Българо-черногорската търговско-промишлена палата.", "date": "2019.11.11", "title": "Започнаха първите Дни на България в Черна гора"}
{"url": "https://www.24chasa.bg/novini/article/7860174", "text": "Палестинският президент заяви, че е \"зашлевил\" американското правителство през лицето с отхвърлянето на обещания от президента Доналд Тръмп мирен план, предаде Асошиейтед прес. В реч днес Махмуд Абас се подигра с мирния план на САЩ, станал известен като \"Споразумението на века\", като го нарече \"Шамара на века\". \"Те се опитаха да ни дадат \"шамара на века, но ние ги зашлевихме през лицето\", каза Абас на церемония за отбелязването на 15-тата годишнина от смъртта на палестинския лидер Ясер Арафат, цитиран от БТА. Тръмп все още не е огласил плана, нито пък е казвал кога ще бъде огласен. Абас обаче изпреварващо го отхвърли и обвини Белия дом, че е пристрастен в полза на Израел.", "date": "2019.11.11", "title": "Палестинският лидер: \"Зашлевихме\" САЩ през лицето"}
{"url": "https://www.24chasa.bg/novini/article/7860229", "text": "Електрическите тротинетки не могат да развиват скорост над 25 км в час. Това предвиждат промени в Закона за движение по пътищата, които се правят през промени в Закона за автомобилните превози. Те бяха пуснати в понеделник за обществено обсъждане. За набиращите популярност у нас превозни средства е предвидена забрана за движение по пътищата, както и по улици, на които е разрешена скорост над 50 км в час. Не могат да бъдат управлявани и по градски магистрали с прекъснато движение, ако няма велосипедна инфраструктура, както и в зони, обозначени със знак за забрана на велосипеди. Не им се позволява движение и в бус лентите. Не могат да бъдат карани и в зони само за пешеходци. Това на практика означава, че карането им по тротоарите ще бъде забранено, ако промените бъдат гласувани. Електрическите тротинетки могат да бъдат управлявани от младежи, навършили 16-години, но само по улици от II до IV клас, на които разрешената скорост е до 50 км в час. Децата до 14-годишна възраст обаче ще имат право да ги ползват само по велосипедни алеи. Според предлаганите промени всяка община може да определи по-ниски скорости и други ограничения, както и реда за споделено ползване и зони за паркиране на тротинетките. Всеки, който управлява тротинетка, трябва да се движи по велоалеи или най-близо до дясната граница на платното. Задължително се изисква каска. В тъмните часове трябва да е със светлоотразителни елементи по облеклото, а тротинетката да е с включени светлини. Забранено е да се движи успоредно с други тротинетки или двуколесни превозни средства, да се управлява без да държи кормилото, да превозва, тласка и тегли предмети, които пречат на другите. Водачите не могат да ползват мобилен телефон в движение. Тези спешни промени за тротинетките ще действат, докато ЕК създаде общоевропейски правила. Поради липсата на регулация до момента от МВР не водят точна статистика за глобените шофьори на тротинетки. Причината е, че ги санкционират като водачи на нерегистрирани моторни превозни средства. В последните 2 месеца у нас тротинетки Повечето дори не стигат до МВР, защото шофьорите пишат двустранен протокол. Има обаче три случая, при които водачите на тротинетки се потрошиха. 23-годишен мъж бе блъснат от кола в тунела за столичния кв. “Люлин”. При падането мъжът си счупил ръката. При друг инцидент на бул. “Цар Борис III” млада жена, която карала по обособената велоалея, счупи крак. Опитала да пресече булеварда. Заради мокра настилка обаче шофьор не успял да спре и я блъснал. Катастрофа с тротинетка имаше и на бул. “Цариградско ошосе”. В края на октомври пък ученик опита да пресече бул. “Васил Левски” в столицата, но бе ударен от кола.", "date": "2019.11.11", "title": "С елтротинетка- до 25 км/ч, с каска и не на тротоара (обзор)"}
{"url": "https://www.24chasa.bg/novini/article/7860341", "text": "Наблюдаваме рядко астрономическо явление. Меркурий преминава пред Слънцето и ще може да бъде наблюдавана на повечето места по света. Транзитът на Меркурий се случва само 13 пъти за 100 години, а следващият път, когато ще може да се наблюдава, е през 2032 г. от Северна Америка. Явлението започна в 14:35 ч. българско време и ще продължи повече от пет часа, докато Меркурий преминава от едната страна на Слънцето към другата. Космическият феномен ще бъде видим в източните щати на САЩ, в Канада, в Централна и Южна Америка. Останалата част на света - Северна Америка, Европа и Африка, ще стане свидетел на част от спектакъла, докато Азия и Австралия ще бъдат изключени от него, информира  Ще бъдат нужни специални предпазни средства за очите за наблюдаването на феномена. Меркурий ще бъде само една малка точка на фона на Слънцето, така че НАСА препоръчва да се използва телескоп със сертифициран слънчев филтър.  показва почти в реално време изображения на транзита, така че не е нужно да пропускате това рядко събитие, независимо къде се намирате.", "date": "2019.11.11", "title": "Рядко явление: Меркурий минава пред Слънцето (Снимки)"}
{"url": "https://www.24chasa.bg/novini/article/7860350", "text": "Русия планира до 2022 г. да увеличи 2 пъти броя на спътниците си за дистанционно сондиране на Земята, довеждайки ги до 20, предаде ТАСС. Това заяви заместник-директорът на отдела за навигационни космически системи в Роскосмос Валерий Заичко в рамките на конференцията \"Съвременни проблеми на дистанционното сондиране на Земята от космоса\" в Москва. \"Предполагаме, че към 2025 г. и дори към 2022 г. ще разполагаме с 15-20 космически апарата, включително за хидрометеорологично и радиолокационно наблюдение\", каза той. Заичко уточни, че в момента руската орбитална групировка от спътници за дистанционно сондиране на Земята включва 11 космически апарата. Групировката е съставена най-вече от спътници \"Канопус\", съобщава БТА. \"За седмица заснемаме площ от около 17 милиона кв.км\", отбеляза Заичко. До края на годината Роскосмос ще изстреля още един космически апарат \"Електро-Л\".", "date": "2019.11.11", "title": "Русия извежда в орбита 20 спътника за дистанционно сондиране на Земята до 2022 г."}
{"url": "https://www.24chasa.bg/novini/article/7860370", "text": "Известният руски историк Олег Соколов, който призна, че е убил приятелката си и после разчленил трупа й, ще остане в предварителния арест до 8 януари, постанови днес съд в Санкт Петербург. Соколов освен това беше уволнен от университета, в който работеше, предаде Франс прес. Убийството породи дебат в Русия за ненаказаността на извършителите на домашно насилие. Соколов беше ръководител на катедра по история в държавния университет на Санкт Петербург. Той е голям специалист по Наполеон. В събота полицията в града извади очевадно пияния преподавател от река Мойка. Той носеше там раница, в която полицаите откриха две женски ръце и сигнален пистолет. След това полицията откри други фрагменти от човешко тяло на няколко километра от първото място, в друга река. После 63-годишният историк призна, че е убил и разчленил приятелката си, 24-годишната Анастасия Ешченко, която била негова бивша студентка, информира БТА. Днес в съдебната зала Соколов се разрида, скри с ръце лицето си, а после обвини жертвата си, че първа го е нападнала. Той разказа, че в последно време младата жена направо полудявала, когато ставало дума за неговите деца от предишен негов брак. В съда ученият разказа, че жената, която той мислел за идеална, се била променила. Соколов допълни, че тя го нападнала с нож. \"Аз съм шокиран, изпитвам угризения\", каза той. Адвокатът му Александър Почуев пък спомена за възможността по време на процеса да се пледира за легитимна защита. По-рано днес братът на жертвата - Сергей, каза, че в основата на убийството била ревността. \"Сестра ми му каза, че ще ходи на рожден ден на приятел студент. Той я преби, тя излезе въпреки това, но после се прибра\", разказал Сергей. Руски асоциации виждат в този случай нова илюстрация на епидемията от домашно насилие над жени в страната, в момент, в който Русия в повечето случай декриминализира семейното и съпружеското насилие. Правозащитничката Алена Попова обвини руската съдебна система, че е загнила и че защитава насилниците, докато се стигне до трупове. Тя каза, че убийството на младата жена е можело да бъде предотвратено. Според руския в. \"Московский комсомолец\" и според петиция в сайта Change.org Соколов е бил обвиняван и в миналото за прояви на насилие. Хората, подписали се под петицията, обвиняват ръководството на университета, че не е реагирало спрямо преподавателя, чието поведение е обрисувано като \"чудовищно\". На първо време директорът на Института по история към университета, в който работи Соколов - Абдула Дадудов, изтъкна качествата на професора и каза, че нито неговите студенти, нито неговите колеги са се оплаквали от него. Но след като днес стана ясно, че Соколов ще остане в ареста, той беше отстранен от поста си. Студентка, която е имала връзка с преподавателя, през 2008 г., е внесла жалба, че той я вързал на стол, удрял я по лицето и я заплашил да я дамгоса с нагорещено желязо, когато тя му казала, че иска да го напусне, разкрива още \"Московский комсомолец\". Изданието публикува жалбата на момичето. А авторите на петицията пък казват, че срещу преподавателя не са били предприети никакви дисциплинарни мерки. Те адресираха петицията си до президента Владимир Путин, който също е учил в този университет и настояват за оставки на ректора и на други университетски ръководни кадри. Студент пък разказа пред Франс прес, че склонността към насилие на преподавателя била известна, че имало предупреждения, но никой не обърнал внимание. Говорителят на Кремъл Дмитрий Песков определи убийството като ужасяващо престъпление, но отказа да го обвърже с един по-широк дебат. \"В такива ситуации, когато всичко, както изглежда, показва, че става дума за проява на лудост, убиецът е този, който трябва да бъде обвинен\", заяви Песков.", "date": "2019.11.11", "title": "Съдът остави в ареста руския историк, който уби и разчлени приятелката си"}
{"url": "https://www.24chasa.bg/novini/article/7860387", "text": "18-годишен младеж от Русе пострада при сбиване между агитки - на \"Левски\" и ЦСКА късно снощи. Той е откаран в болницата с травма на главата, съобщи  . До сблъсъка се стигнало, след като 15 младежи от квартал \"Дружба\", фенове на Левски, са се спречкали с поддръжници на ЦСКА от квартал \"Здравец\". Това разказа родител на едно от момчетата, пожелал анонимност. По думите му, левскарите дошли, въоръжени с бухалки и спрейове. Двете агитки се сбили пред един от блоковете. Полицията вече е разпитала част от участниците в сблъсъка. \"Изведнъж се чу страхотно - крясък, крясък, и псувни, и тичане напред-назад. Като че ли повечето млади хора бяха. В този момент от 4-ия етаж един човек каза: \"Внимавайте, защото се обадих на МВР\". И като хукнаха, половината минаха край нас, а другата част заминаха надолу\", свидетелства очевидец.", "date": "2019.11.11", "title": "18-годишен е в болница след бой между агитки на ЦСКА и \"Левски\" в Русе"}
{"url": "https://www.24chasa.bg/novini/article/7860335", "text": "Единайсетте френски джихадисти, задържани в Турция, които Анкара обяви днес, че ще бъдат експулсирани в рамките на кампания за репатриране на чуждестранни бойци от групировката \"Ислямска държава\", са \"в мнозинството си жени\", посочи за АФП източник, близък до случая, предаде АФП, цитирана от БТА. Някои от тези лица са в затвора \"отдавна\", а други са пристигнали \"в по-скоро време\", уточни източникът. Всички те ще бъдат задържани и изправени пред съдия при пристигането им във Франция в рамките на \"протокола Казньов\". Това споразумение за полицейско сътрудничество между Париж и Анкара, подписано през 2014 г. , дава възможност джихадисти, връщащи се от Сирия през Турция, да бъдат незабавно задържани при завръщането им. Процедурите, засягащи 11 чуждестранни бойци от френски произход, са в ход, посочи днес говорителят на турското министерство на вътрешените работи Исмаил Чатаклъ, след като съобщи, че един американски джихадист вече е експулсиран, а на 14 ноември същата процедура ще бъде приложена и спрямо седем други терористи от германски произход. В рамките на деня ще бъдат изгонени от Турция и още двама членове на \"Ислямска държава\" - един германец и един датчанин, уточни говорителят. Стартирането от днес на кампанията по експулсиране на чуждестранни джихадисти бе обявено в петък от турския министър на вътрешните работи Сюлейман Сойлу.", "date": "2019.11.11", "title": "Френските джихадисти, които предстои да бъдат експулирани от Турция, са предимно жени"}
{"url": "https://www.24chasa.bg/novini/article/7858333", "text": "        Много хора ни търсят, с каквото можем помагаме. Писмото, което беше на гроба, беше написано на ръка, много интелигентно, много смислено, но никога няма да разберем коя е тази жена. Явно е нямала на кого да изплаче болката си. Но аз продължавам да се боря. Имам сериозни наблюдения върху това, което се случва. През миналата година са убити 97 души. От тях 37 жени и 3 деца в условията на домашно насилие, тоест близо 40%. И повече са, защото говорим само за младите жени, а в същото време имаше и насилие над възрастни хора. Родители убити от собствените си деца. Може, но само, ако и те са го преживели. Не си ли го преживял на собствен гръб, няма как да го разбереш. Непрекъснато трябва да се говори за домашното насилие и то от гледна точка на преживявания, на превенция. Не се ли направи, няма излизане от омагьосания кръг. Всеки човек си казва: Аз добре съм възпитал и образовал детето си, няма как на мен да ми се случи. И не може да забележи малките индикации. Сега вече мога да кажа много неща, но преди да се случи с нас, не ги знаех. Промяната в поведението, ограничените контакти, избягването на срещи с близките приятели, промяна в начина на обличане, начина на гримиране. Промяната е един от показателите. Точно обратното е. Все повече младите стават жертва на домашно насилие - и за съжаление, все по-интелигентните. Вероятно обяснението е в това, че колкото е по-интелигентно едно момиче, толкова то е по-независимо, а независимостта потиска най-много насилниците.  И срама да си признаеш, че има проблем, защото точно интелигентните хора не се престрашават да го споделят. Проблемът е огромен и за съжаление, засяга и съвсем младите - 17-18-годишните. И в същото време няма закон, който да защити едно 18-годишно момиче, когато е тормозено от приятеля си, защото те не живеят заедно и не са в едно домакинство. Законът за защита от домашното насилие обхваща само семейното съжителство.  Сблъскахме се с такива случаи. Това е огромна врата в закона, за да не кажа порта, която се използва. Не само един шамар, едно бутане е насилие. Но това, което е взело страхотни размери, е не само физическото, а емоционалното, психическото насилие, следенето, тормозът. Ето например един случай с 18-годишно момиче. То телефонът му нонстоп се следеше, кой се е обаждал, с кого е говорило. Но за да се разбере какво се случва, трябва много дълго и внимателно да се наблюдава момичето. Затварянето вкъщи, понижаването на успеха, промяната в начина на обличане. Обикновено си мълчат, защото са го възприели като някаква норма и за тях не е проблем. А да не говорим, че има и родители, които казват: Ти си го предизвикала, ти си го ядосала. Няма да има ефект, защото насилниците са станали такива благодарение на отношението между родителите, или към тях.  Опитвам се, но не съм само аз, много хора са, но стигат донякъде и се отказват. В България основният проблем е липсата на статистика. Завършила съм стапанско управление и знам, че когато има проблем, трябва да се запознаеш с него, което означава да минеш през статистиката. Не може да се анализира, без да се локализира проблемът. Искахме 29 октомври   да е денят за борба с домашното насилие, но нямаме отговор от институциите. Като погледнах календара, има дни на какво ли не. Но докато на човек не му дойде до главата, не го разбира и не може да вникне в него. Ето например в кризисния център в София са само осем места. В момента там е една жена с четири деца и още една - с три. Две жени с децата си и капацитетът е изчерпан. В България общо кризисните центрове са 13. Мисля, че през миналата година 150 хил. бяха пострадалите жени в София.  Ревност от какво и от кого. Тя нямаше никакви контакти с никого. За мен това не е ревност, а убийство с дълбок замисъл. Видно от сто километра е материалната облага. Определено смятам, че убийството е замислено предварително и с користна цел. Според оценката на По Закона за наследството в момента тези имоти са негови. Детето наследява майката, а бащата наследява починалото дете. Ако е ревност, защо уби детето? Минали са часове между едното и другото убийство, няма как да се говори и за състояние на афект.  Напротив, ако беше останало съкратеното съдебно следствие, максималната присъда, която можеше да получи, е 30 години затвор, тоест след 15 година има право да поиска предсрочно условно освобождаване. А И какво става след 15 години - излиза от затвора и разполага с едни страхотни пари. Той сега е на 27 години, след 15 години ще е на 40.  Има и друго. Подобни психопати в техните представи така се издигат в обществото. Категорично не. Нито са ни търсели, нито ние сме ги търсели. И как да го сторим, след като часове след убийството те го защитиха. Когато журналистка от една телевизия ги попита: Вие няма ли да се извините на родителите? Те си обърнаха главата на другата страна. Вие ще потърсите ли тези хора? Няма. А и защо да ги търсим? Какво да говорим? Нормално е при такива ситуации виновната страна да предприеме някаква крачка. Те определено нямат желание. Това, което се случи, нито може да бъде преживяно, нито може да бъде забравено, няма такъв вариант. Ако някой ви каже, че може да се преживее едно подобно нещо, ще излъже. Опитваш се да съществуваш по някакъв начин, но то е жалко съществуване. Истината е, че ние сме също толкова убити. Движим се, дишаме и толкова. Аз съм против смъртното наказание, да не говорим, че това е един много лесен начин. Може би, ако има един или двама убити ще се стреснат, но насилието поражда насилие. Убедена съм, че ако се осъдят няколко убийци на до живот, нещата ще се променят. Но трябва да се види системност и в това, днес ще осъдим, после ще подкараме постарому.", "date": "2019.11.11", "title": "Ваня и Георги Министерски: Викторио не уби само Дари и Ники, уби и нас, но ще се борим"}
{"url": "https://www.24chasa.bg/novini/article/7860396", "text": "Малката западноафриканска нация Гамбия заведе дело в Международния съд на ООН с официално обвинение към Мианмар в геноцид на мюсюлманското малцинство от рохинги в азиатската държава, предаде Би Би Си. Съдът на ООН обичайно разрешава спорове между държави. Миналата година ООН публикува критичен доклад за насилието в Мианмар, в който заявява, че военните лидери на страната трябва да бъдат съдени за геноцид. Правителството отрича военните да са извършвали подобни престъпления. Хиляди рохинги бяха убити, а над 700 000 други избягаха в съседен Бангладеш по време на военна операция в населената предимно с будисти държава през 2017 г., която започна след атака над полицейски пост с 9 жертви, съобщава  Според ООН „тактиките на армията са били непропорционални на реалните заплахи за сигурността, а военната необходимост не може да оправдае безразборни убийства, изнасилвания, нападения и опожаряване на цели селища“. Мианмар отхвърля този доклад. Гамбия е завела делото днес. Страната, която е предимно мюсюлманска, е подкрепена от 57-членната Организация за ислямско сътрудничество и от екип международни адвокати. Абубакар Тамбаду, главен прокурор и министър на правосъдието на Гамбия е начело на тези усилия. По-рано той е бил част от Международния трибунал за Руанда, разследвал геноцида там през 1994 г. Тамбаду разказа пред Би Би Си миналия месец, че бил мотивиран да действа, след като чул истории за брутални убийства, изнасилвания и мъчения от оцелели по време на визита в бежански лагер на рохинги в Бангладеш.", "date": "2019.11.11", "title": "Гамбия заведе дело за геноцид срещу Мианмар"}
{"url": "https://www.24chasa.bg/novini/article/7860446", "text": "Подалият оставка вътрешен министър на Боливия Карлос Ромеро е потърсил убежище в посолството на Аржентина в Ла Пас. Това съобщи аржентинският вестник \"Кларин\", цитиран от ТАСС, предаде БТА. Според изданието Ромеро е предявил тази молба в посолството на 10 ноември. След това охраната на сградата е била засилена. Преди това външният министър на Аржентина Хорхе Фори съобщи, че страната му не е получавала запитване да предостави убежище на Ево Моралес, който вчера се оттегли от поста президент на Боливия. Фори опроверга и твърденията, че боливийските власти са поискали достъп до аржентинското въздушно пространство. Аржентинският пръв дипломат осъди актовете на насилие срещу членове на правителството на Моралес и неговото жилище, но отбеляза, че според Аржентина събитията в Боливия не са държавен преврат. ТАСС припомни, че на 20 октомври в Боливия се състояха президентски избори, след които изборните власти обявиха Моралес за победител още на първия тур. Основният му съперник, бившият президент Карлос Меса, заяви, че резултатите са подправени и че не се признава за победен и страната започнаха протести и стачки. Освен Моралес оставка подаде вицепрезидентът Алваро Гарсия Линера, както и няколко министри и депутати, вкл. председателите на двете парламентарни камари.", "date": "2019.11.11", "title": "Вътрешният министър на Боливия потърсил убежище в посолството на Аржентина в Ла Пас"}
{"url": "https://www.24chasa.bg/novini/article/7860426", "text": "Ракета-носител \"Фалкон-9\" на компанията \"Спейс Екс с 60 микроспътника \"Старлинк\" на борда стартира от Кейп Канаверал във Флорида, съобщиха световните информационни агенции. Спътниците, всеки от които с тегло 260 кг, са предназначени за осигуряване на достъп до високоскоростен интернет и ще бъдат изведени в орбита на височина 280 км от Земята. Осем минути и 27 секунди след старта предназначената за неколкократна употреба първа степен на ракетата-носител кацна върху платформа в Атлантическия океан, информира БТА. Съзвездието от спътници \"Старлинк\" цели да се осигури на ползватели от цялата планета достъп до интернет чрез извеждане на малки апарати с тегло до 500 кг в околоземна орбита. Първоначално компанията \"Спейс Екс\" възнамерява да осигури високоскоростен интернет на жителите на южната част на САЩ до края на 2020 г. По преценка на компанията, за извеждането в орбита и въвеждането в експлоатация на 11 хиляди спътника ще са нужни 10 милиарда долара. През месец май бяха изведени в орбита първите 60 спътника.", "date": "2019.11.11", "title": "Компанията \"СпейсЕкс\" на Илон Мъск изстреля още 60 спътника"}
{"url": "https://www.24chasa.bg/novini/article/7860480", "text": "Американският президент Доналд Тръмп ще обсъди с турския държавен глава Реджеп Тайип Ердоган политическото разрешаване на кризата в Сирия, както и сигурността на кюрдите в страната. Това заяви днес американският държавен секретар Майк Помпейо, цитиран от ТАСС. Президентът на Турция Ердоган в сряда ще бъде във Вашингтон и ще се срещне с президента Тръмп. Ще поговорим за това, което се случи там (в Сирия), за това, че можем да направим всичко възможно, за да защитим всички, които се намират в Сирия, не само кюрдите. Ще поговорим и за политическото разрешаване на кризата в страната, посочи Помпейо, цитиран от БТА.", "date": "2019.11.11", "title": "Помпейо: Тръмп и Ердоган ще търсят политическо решение на кризата в Сирия"}
{"url": "https://www.24chasa.bg/novini/article/7860490", "text": "Представители на украинските правителствени сили и на проруските сепаратисти обявиха днес, че двете страни са приключили изтеглянето си от линията на съприкосновение в Източна Украйна, предаде Асошиейтед прес, цитирана от БТА. Започналото в събота раздалечаване на войници и оръжия в района на населеното място Петривске бе последвано от изтегляния и в други части по фронтовата линия, на която подкрепяните от Русия сепаратисти се сражават с украинската армия от 2014 г. В боевете досега са загинали над 13 хиляди души. Раздалечаването на силите в Източна Украйна е смятано за важна стъпка към организирането на среща на върха между Русия и Украйна и посредниците Германия и Франция с цел прекратяване на конфликта. Юрий Ушаков, съветник по международните въпроси на руския президент Владимир Путин, каза по-рано днес, че такава среща може да се състои преди края на годината, но не посочи дата, съобщи АП.", "date": "2019.11.11", "title": "Приключи раздалечаването на силите в Източна Украйна"}
{"url": "https://www.24chasa.bg/novini/article/7859624", "text": "Дания временно възобновява от утре за срок от шест месеца граничните проверки по границата си с Швеция след серия тежки престъпления в Копенхаген и околностите му, които според датските власти са извършени от престъпници от Швеция, предаде Асошиейтед прес. Проверките ще се извършват на моста над протока Йоресун между Копенхаген и шведския град Малмьо, както и на фериботните пристанища предаде БТА. От февруари досега 13 взрива избухнаха в Копенхаген. Според властите експлозията на 6 август в датската данъчна служба е дело на престъпници, дошли през границата от Швеция. Двама шведски граждани бяха задържани във връзка със случая. Датският министър на правосъдието Ник Хекеруп заяви, че убийството на двама шведски граждани, застреляни в предградие на Копенхаген на 25 юни, е било разчистване на сметки между шведски престъпни банди. В събота 15-годишно момче беше застреляно, а друг тийнейджър бе тежко ранен в Малмьо, припомня АП.", "date": "2019.11.11", "title": "Дания временно възобновява граничния контрол по границата с Швеция"}
{"url": "https://www.24chasa.bg/novini/article/7859648", "text": "Специалисти асфалтират експериментално улица в британско село с материал с примесен графен с надеждата така да предотвратят образуването на пукнатини в настилката, съобщи в. \"Дейли мейл\". Графенът е свръхздрав и гъвкав материал от въглерод с особено подреждане, предава БТА. За експериментът е избрана 750-метрова отсечка от главния път през село Кърбридж, западно от Оксфорд. За настилка се използва нов материал - Gipave от частично рециклиран асфалт, примесен с малко графен. Макар и да е с 20 процента по-скъп от обикновеният асфалт, би трябвало заради трайността му той да се окаже по-изгоден. Графеновият асфалт се разработва от две италиански компании - \"Директа плюс\" и \"Итеркимика\". Те финансират и изпитанието в Оксфордшир. Подобни тестова са планирани и в Оман и САЩ. С графенов асфалт вече е настлан участък от Виа Ардеатина край Рим и досегашните резултати са отлични. Графенът беше открит през 2004 г. от Андре Гейм и Константин Новоселов, които спечелиха Нобелова награда през 2010 г. Той е слой графит с дебелина само един атом. Структурата му е много здрава и провежда изключително добре електричество и топлина. Той е 200 пъти по-здрав от стоманата, по-проводим от медта и по-гъвкав от каучука. Затова възможните му приложения са много - в електрониката, биомедицинските устройства, за филтриране на вода, за слънчеви панели и батерии. Употребата му обаче се ограничава заради високата му цена в сравнение с други материали.", "date": "2019.11.11", "title": "Специалисти: Графенът може да ликвидира дупките по пътищата"}
{"url": "https://www.24chasa.bg/novini/article/7859673", "text": "Турция е уведомила властите в Берлин, че ще репатрира в Германия десет германски граждани, някои от които може да са поддръжници на терористичната групировка \"Ислямска държава\" (ИД). Това съобщи днес на брифинг говорителят на германското външно министерство Кристофер Бургер, цитиран от ТАСС. По думите му един човек вече е депортиран. Освен това турската страна ни съобщи днес, че на 14 ноември ще депортира седем граждани. Уведомиха ни още, че на 15 ноември ще депортират още двама, каза Бургер. , съобщава БТА. Бургер посочи пред журналистите, че няма потвърждаващи данни за членство в ИД конкретно на въпросните десет германски граждани. Не можем да потвърдим, че става въпрос за поддръжници на ИД, каза той, като добави, че германските сили за сигурност трябва тепърва да разяснят това.", "date": "2019.11.11", "title": "Турция репатрира десет души в Германия"}
{"url": "https://www.24chasa.bg/novini/article/7859733", "text": "Зам.-главният прокурор Иван Гешев, министрите Младен Маринов и Красимир Вълчев и председателят на Конституционния съд Борис Велчев са гости на започналата в Благоевград национална научно-практическа конференция на тема: \"Системно-структурни подходи за подобряване на противодействието срещу корупционни престъпления в Република България\". Форумът се оргиназира от Правно-историческия факултет на Югозападния университет \"Неофит Рилски\" и е под патронажа на главния прокурор на Република България Сотир Цацаров. Форумът ще продължи два дни и ще бъде посветен на проблемите на борбата с корупцията и корупционните престъпления. Основната му цел е да ангажира вниманието на научната общност и представителите на органите на съдебната власт. Акцентът е поставен върху дискутирането на предложения за изменение и допълнение на действащото законодателство и на възможни механизми за подобряване на взаимодействието между всички компетентни органи. Като резултат от обсъжданията и дискусиите ще бъде изготвен и отпечатан сборник с представените доклади от участниците в събитието.", "date": "2019.11.11", "title": "Иван Гешев, Младен Маринов, Красимир Вълчев и Борис Велчев на конференция за борбата с корупцията в Благоевград"}
{"url": "https://www.24chasa.bg/novini/article/7859727", "text": "Ситуацията в Сирия е минимодел на Третата световна война, тъй като \"Съединените щати воюват срещу целия останал свят\", а на територията ѝ това се случва с посредници. Това заяви президентът на страната Башар ал Асад в интервю за получаващата държавно финансиране руска телевизия RT. Разговорът му с бившата Russia Today, първи с чужда медия от месеци, повтори тезите, че Западът, който иска единствено смяна на режима в Сирия и затова налага санкции, трябва да се плаши не от бежанците, а от джихадистите, които сам е създал. В коментарите си малко повече от месец след изострянето, причинено от турската операция \"Извор на мира\" в Сирия от миналия месец, той заяви, че редът след Втората световна война се е изчерпал. Въпреки ролята на Русия, Китай и Индия на световната сцена САЩ действат на своя глава в усилията си за световно лидерство и не признават дори Великобритания и Франция, които са им партньори, продължи Асад, цитиран от  \"Не забравяйте, че САЩ водят война с целия останал свят. Войната в Сирия е такъв миниатюрен модел на Третата световна война (и) се води опосредствано\", заяви президентът. \"Спазването на международното право е в интерес на Русия\" По думите му Русия, напротив, освен защита на собствените си интереси (опазване на собствения народ от тероризъм чрез борбата срещу него в Сирия) е съюзник на терен в осемгодишната война, за да прилага международното право. \"От тяхна гледна точка спазването на определени норми се съотнася с националните им интереси.\" Санкциите, наложени от Запада, пък имат за цел единствено да \"накажат сирийците, че не са се поддали на натиска\" да \"подкрепят терористите\" (както събирателно режимът нарича всички бунтовници, както радикално и джихадистки настроените, така и умерените). За турския президент Реджеп Тайип Ердоган Асад обясни в интервюто (излъчено след разговор между Ердоган и руския му колега Владимир Путин), че е \"враг\" за разлика от турския народ: \"Турският народ са ни съседи, имаме обща история и не можем да направим от тях врагове. Врагът е Ердоган, политиката му.\" Той добави, че не е против преговори с Турция, макар да изключи личен разговор с Ердоган: \"Не мисля, че този, който окупира земята ви, ще е приоритет за среща.\" Преди малко повече от седмица той заплаши Турция с открита война, ако не се стигне до изтегляне от Сирия. Асад също така увери, че президентските избори в Сирия, насрочени за 2021 г., ще са отворени за всеки, който иска да участва в тях.", "date": "2019.11.11", "title": "Асад: Сирия е модел на Третата световна война, Ердоган е враг"}
{"url": "https://www.24chasa.bg/novini/article/7859744", "text": "24-годишният Панайот Н. е предаден на съд с обвинителен акт на Окръжната прокуратура в Добрич за грабеж на чужди вещи, представляващ опасен рецидив, извършен с употреба на сила. На 13 март тази година подсъдимият отишъл в дома на мъж, с когото се запознали в Интернет. След като говорили известно време, без никаква причина Панайот се приближил до домакина си и го ударил с юмрук в лицето. Мъжът паднал на пода, а подсъдимият продължил да го рита и удря, като му причинил множество кръвонасядания, сътресение на мозъка и други травми. Издърпал мобилния телефон на жертвата си, отнел два лаптопа от жилището, златна обеца, раница, портфейл със 100 лева и напуснал дома. В района на кооперативния пазар в Добрич Панайот продал отнетите вещи на неустановено по делото лице за 200 лева. Извършителят на грабежа бил разпознат от пострадалия мъж. Назначената по делото експертиза оценила отнетото имущество на 3796 лева. Панайот Н. е осъждан ефективно за различни престъпления от Районния съд в Провадия. Делото срещу него е насрочено за разглеждане в Добричкия окръжен съд за 3 декември тази година.", "date": "2019.11.11", "title": "Рецидивист отива на съд заради грабеж"}
{"url": "https://www.24chasa.bg/novini/article/7859742", "text": "Ученето във висшите ни училища не трябва да бъде от сесия на сесия и от изпит на изпит. Ученето в университетите трябва да бъде ежедневно и това е разликата между едно българско висше училище и едно чуждестранно. В чуждите университети студентите всеки ден \"ходят\" с проект, всеки ден имат някакви задания и им се дава да четат много, преподавателите в тях не са по-раздаващи се, а са по-взискателни, но не само на сесията, а през цялото учебно време. Това каза министърът на образованието и науката Красимир Вълчев на младежки образователен форум в УНСС, предаде БТА. Направихме проверка в четири висши училища у нас и средната посещаемост е 15-20 процента на лекции, в редовна форма на обучение, съобщи министър Вълчев. Той коментира, че \"това означава, че имаме прикрита задочна форма, означава, че висшето образование не може да осигури онова натрупване на знания и умения\". Зависи от степента на интересност, но зависи и от обема време, в който се учи и чете, и това не става само по време на сесия - трябва да е през цялата година, отбеляза той. Най-важното предизвикателства пред българските висши училища е да бъдат по-свързани през следващото десетилетие, заяви министър Вълчев. Ще направим нова Стратегия за развитие на висшето образование и в нея ще има нови стратегически цели, но със сигурност най-важната стратегическа цел ще е за свързаността, информира образователният министър. Той поясни, че държавната политика ще насърчава свързаността с бизнеса, с други висши училища, свързаността в научната дейност и най-вече свързаността в европейските университетски мрежи. Трябва университетите да направят този разговор и да вземат решение за участие в европейските университетски мрежи. \"Ние сме малки и ставаме все по-малки на фона на глобалния образователен пазар, и сме все по-невидими на радарите на висшето образование\", коментира министър Вълчев. Той каза, че дори френските и германските висши училища са малки на фона американските и китайските висши училища, които ще печелят от ефекта на мащаба при глобализиращия се образователен пазар. Затова и на Срещата на върха в Гьотеборг в края на 2017 г., по предложение на Франция и Германия, се взе решение за създаване на европейските университетски мрежи. Въпреки че университетите им имат по-малки ползи от това, нашите висши училища имат повече потенциални ползи от една такава свързаност. \"Това ще означава обща диплома и означава, че студентът, който е в четиригодишен курс на обучение, три години години да учи у нас, три месеца да учи в Австрия, три месеца - в Германия, и още два или три месеца да учи някъде другаде\", обясни министър Вълчев. Той добави, че това е европейската университетска мрежа, която в началото ще е мрежа, но в един момент \"ще прерасне в европейски университет\". За нашите университети, това означава да имат повече чуждоезикови програми, както и да се стремят към общ стандарт за качество, какъвто ще наложи европейската университетска мрежа. Програмата \"Еразъм\" ще финансира тези университетски мрежи поне до 2024 г., и то с доста средства, каза образователният министър. \"Но, ако ние не сме свързани, тук сме югоизточният край на Европа, нямаме особено конкурентни предимства и ще затънем в провинциалност, ако не сме достатъчно свързани\", коментира министър Вълчев. По думите му добрата новина е, че от всички наши студенти, които отиват да учат в университети в чужбина, 70 процента от тях са в Европа. В САЩ, който отиде да учи в университет, много по-трудно мисли за връщане, защото географски е много по-далече от нас. Ако българските университети са част от европейската университетска мрежа, ще можем да задържим млади хора у нас, защото със сигурност ще намалее икономическата миграция, но не трябва да се увеличава образователната миграция, коментира министърът.", "date": "2019.11.11", "title": "Министър Вълчев: 15-20% е средната посещаемост на лекции в университетите"}
{"url": "https://www.24chasa.bg/novini/article/7858055", "text": "В бъдеще ще има по-ясно изразена диференциация и по-видимо неравенство в обществото по отношение на информацията. По-богатите и по-образованите ще могат да получават висококачествена, проверена информация срещу абонамент, докато по-бедните и неплатежоспособните ще трябва да се задоволят с новини “втора ръка”, безплатни и не винаги достатъчно достоверни. Новият голям медиен инвеститор няма да е рекламата, както всички очакват, а subscription models - бизнес модел, финансиран от абонамент. Това казва американският професор по журналистика и медии Пол Гладър* от университета “Кингс колидж” в Ню Йорк. Тази тенденция е много видима в САЩ, скоро ще се усети и на другите пазари, прогнозира той. Гладър дава за пример “Ню Йорк Таймс”, който има почти 5 млн. платени абонати, а следващата му цел е да ги удвои до 2025 г. Гладър е убеден, че вкусовете на хората ще узреят и те все повече ще търсят дълбочина и контекст, а не кликъбъл новини. Това ще принуди медиите да произвеждат висококачествено съдържание, което ще предоставят срещу заплащане. Разбира се, че винаги ще има и хора, за които ще са достатъчни развлекателни новини тип “шок и ужас”, новини примамка или сензационни фалшиви новини и за тях ще е безплатната и непретенциозна медийна среда. Пол Гладър прогнозира, че Затова и бизнес изданията ще имат голяма тежест и ще бъдат в добро финансово здраве. Тяхна цел ще е високоплатежната и образована аудитория, която ще използва получената информация, за да печели пари и да взима успешни решения. Тесните връзки между абонатите и медиите ще са от голямо значение. Тези връзки ще изтласкат от пазара посредници като рекламни агенции и социални мрежи, смята Гладър. Правото на информираност, което всички хора имат, ще бъде обслужвано от по-малки медии, които осребряват съдържанието си чрез други способи и така предоставят безплатни новини. Гладър коментира, че някои медии ще се финансират от филантропи с бизнес в технологичния сектор, както и от фондации. Рисковият капитал ще продуцира нови медийни стартъпи и успешните от тях ще продава на старите и утвърдени медийни конгломерати. Моделът на двойните приходи (dual- revenue model), генерирани от годишни абонаменти на домакинствата и печатна реклама в изданията, с които вестниците се издържаха години наред, вече са останали дълбоко в миналото. Една от причините за това е и фактът, че и тя е в пъти по-евтина в сравнение с тази в печатните издания преди години. Според Ройтерс освен фейсбук и гугъл нито една друга платформа в САЩ няма повече от 5% пазарен дял в рекламата. Издателите в Америка, както и все повече европейски медийни компании разработват бизнес модели, основани на платено съдържание. Вече има изразена тенденция за увеличаване на дела на хората, готови да плащат за качествено съдържание. Според проучване, направено преди три години от института “Ройтерс”, в богати и медийно грамотни държави като Норвегия и Швеция той е съответно 26 и 20%. В САЩ - 16%. Днес обаче склонни да плащат за новини са повече от половината американци - 53%, сочи проучване на АП и американския институт за медиите. Средната цена за дигитален абонамент в САЩ е 10 долара, като някои медии предлагат и комбинирани оферти. “Вашингтон поуст” и стрийминг платформата Hulu например искат 99 долара на година. New York Times в партньорство със Spotify предлага абонамент от 203,88 долара за година. Появиха се и платформи в света, които са готови да върнат парите на всеки потребител, останал недоволен от прочетеното. Като Blendle, създадена от Алекзанър Клъпинг, която препродава новини на големите издатели в Холандия, Германия, Белгия, САЩ. Хората са склонни да а не за текущите новини, каквито предлагат всички, твърдят издателите. Журналистиката се отдалечава от рекламата и се приближава към абонатите. Все повече търси начини да ги опознава, да разбира техните нужди и да ги удовлетворява. Съдържанието е цар отново, казва Пол Гладър. Ерата на “всичко трябва да е безплатно” приключи. Медиите, които успеят да убедят своите читатели, че дребните пари за абонамент ще им гарантират качествена информация и ще спестят ценното им време, ще имат силно предимство в бъдеще. Българският медиен модел е много далече от тази тенденция. Медиите, които се опитаха да затворят отчасти съдържанието си за краен потребител, не получиха очаквания резултат. Въпросът е дали свитият рекламен пазар у нас и ниските цени на дигиталната реклама ще са достатъчни, за да могат да финансират огромния брой съществуващи медии. От друга страна, е важна грамотността на българската аудитория и дали тя ще се задоволява с всякаква информация, или ще има очаквания и претенции за висококачeствен продукт, който да я води в морето от новини. *", "date": "2019.11.11", "title": "Новият голям медиен инвеститор ще е бизнес модел, финансиран от абонамент"}
{"url": "https://www.24chasa.bg/novini/article/7859752", "text": "Жалба до Общинската избирателна комисия за груби нарушения на изборните правила на местните избори за кмет в София, внесе Мая Манолова и инициативният ѝ комитет днес в сградата на “Московска” 33. По-рано заедно с екипа ѝ Манолова започна петиция за оспорване на резултата от изборите в София и с предложения за промени в изборните правила, сред които и въвеждането на машинно и електронно гласуване. “Внасяме жалба за касиране на изборите в София и 14 класьора с доказателствен материал за тежки нарушения на изборния процес. Установихме десетки, стотици нарушения на изборните правила, тежки, съществени нарушения, които класирахме в четири групи - свързани с избирателните списъци, с протоколите изготвени в СИК, с бюлетини и броенето им, и с организацията на изборния процес”, обясни Манолова. “По отношение на избирателните списъци, освен разликата от над 100 хил. избиратели, обявени за техническа грешка от организаторите на изборите, между първи и втория тур, установихме и 6700 души разлика в част втора от избирателните списъци. Толкова са гражданите на държави членки на ЕС, които според ОИК са включени в избирателните списъци, а според общинската администрация техният брой е само 44. Има огромни несъответствия и разлики между протоколите изготвени от СИК и тези, които са качени на сайта на ЦИК. Тези раминавания, нарушения, поправки, дописвания, пренаписвания са в над 60% от протоколите на СИК. Такива има в над 900 секции, тук се включват и протоколи бе номера, с различни фабрични номера и тн.”, продължи Манолова. “Има близо 7000 недействителни бюлетини на втория тур. Средно сметнато на кандидат за кмет се падат по 500 бюлетини, а на втория тур те вече са 2500. В същото време бюлетините в районите с преобладаващо ромско население са изрядни и чисти, което потвърждава нашата информация, че в тези секции е гласувано с предварително подготвени и попълнени бюлетини извън изборните секции”, каза още Манолова. Тя подчерта, че тук се добавят и резултатите от манипулативни екзитполове, използвани за партийна пропаганда в изборния ден. “Защо внасяме тази жалба? Не, за да пречим на работата на Столична община, а заради справедливостта, множеството тежки нарушения и злоупотреби с изборните права на столичани. Не става дума за моя избор и моя глас, а за тежка злоупотреба с гласовете на хиляди столичани от изборната машина на ГЕРБ. Тя включи и направи съучастници и много граждани в купуването на вота, контролирането и продаването на гласове и тн. Смятаме, че това не трябва да бъде оставено така, без последствие. Затова внасяме тази жалба. Въпросът е ще има ли кой да накаже изборната машина на ГЕРБ”, категорична бе тя.", "date": "2019.11.11", "title": "Манолова внесе жалба в ОИК за нарушения на местните избори"}
{"url": "https://www.24chasa.bg/novini/article/7859807", "text": "По обвинение на Районна прокуратура-Ловеч за престъпление против политическите права на гражданите, Р.М. от гр. Летница бе осъдена на десет месеца лишаване от свобода, с изпитателен срок от три години. Обвиняемата се признала за виновна, за това, че в периода 14-22 октомври т.г., при условията на продължавано престъпление, предложила и дала пари и хранителни продукти на седем души, с цел да ги склони да упражнят избирателното си право в полза на определен кандидат и политическа партия на изборите за кмет и общински съветници в Летница. След одобрено от съда споразумение, постигнато с Районна прокуратура-Ловеч, Р.М. била осъдена, като споразумението има последица на влязла в сила присъда.", "date": "2019.11.11", "title": "Осъдиха жена от Летница за търговия с вот"}
{"url": "https://www.24chasa.bg/novini/article/7859837", "text": "\"Силно се надявам, че не се цели съзнателно дестабилизирането на прокуратурата и институциите, на цялата правоохранителна система. Надявам се, въпреки че вече почвам да имам съмнения.\" Така зам.-главният прокурор Иван Гешев коментира пред журналисти в Благоевград недоволството на определени кръгове от неговия избор за главен прокурор. Допълни, че няма от какво и за какво да се притеснява от предстоящото гласуване във ВСС в четвъртък. \"Видяхте на 10-часовото изслушване, че не се притеснявам. Всеки български гражданин можеше да си изгради впечатление за работата ми, концепцията ми, вижданията ми от това безпрецедентно изслушване, по начина по който не се провежда процедура в нито една страна от ЕС\", допълни Гешев. Смята, че изборът му е толкова труден, защото в резултат на работата на през последните години, \"много хора се притесняват от това, че прокуратурата активно осъществява своите провомощия за противодействие на престъпността\". Засегнати били много сериозни икономически интереси, за милиарди, повдигнати са обвинения на хора, които наричат олигарски. \"Някои от тях са още в арестните помещения. КПКОНПИ замрази огромни финансови активи. Логично е да се засегнат финансови, политически, икономически и всякакви интереси на тези кръгове. Някои хора се страхуват от закона. За щастие това е малък кръг. От закона може да се страхуват тези, които нямат практика да го спазват\", допълни той. Отказа да коментира дали президентът Румен Радев, който върна предложението, е сред хората, които се страхуват от неговия избор. \"Няма да коментирам президента. Казвам, че той спази Конституцията, произнесе се в обозрим срок, за което му благодаря. Изложи мотиви, което не беше длъжен да направи. Обоснова се какви според него са причините, за да върне указа. Процедурата продължава. Не виждам причини той да се страхува от моя избор, не съм имал намерение да включвам президента в тази категория\", категоричен бе Гешев. Очаквал да види в четвъртък дали аргументите на Радев, ще бъдат приети или не. Гешев знаел за определени кръгове, които не го харесват и не му симпатизират, но не знае да има такива пък, които да го харесват. \"Обществена тайна е, че има кръгове, които не ме харесват. Прокуратурата е атакувана от олигархични кръгове\", смята той. За изразените становище срещу избора му бе каетегоричен, че не става въпрос за проблеми в Конституцията ил законодателството. \"Тези хора, които са засегнати от действията на прокуратурата търсят някаква възможност да се провали процедурата и кандидатът. Ако бяха така искрени в тези свои съждения и любовта си към Конституцията, щяха да повдигнат този въпрос при процедурата по избор на председател на ВАС, когато беше същата ситуацията. Става въпрос за нещо друго и това е ясно на всички - да се провали процедурата и определена кандидатура\", допълни Гешев.", "date": "2019.11.11", "title": "Иван Гешев: Вече имам съмнения, че се цели дестабилизиране на прокуратурата"}
{"url": "https://www.24chasa.bg/novini/article/7859832", "text": "Състав на Софийския апелативен съд (САС) с председател Калин Калпакчиев  оправда бившия депутат от Реформаторския блок и зъболекар д-р Валентин Павлов за смъртта на 14-годишния Алекс след анестезия през юни 2016 г, съобщи  . Докладчик по делото пред САС е бил съдия Владимир Астарджиев. За момента официална информация за решение с участието на съдия Калпакчиев няма на интернет страницата на съда. Мотивите към решението също все още не са публикувани. Заедно с д-р Павлов подсъдими по делото са още и съпругата му Венета Павлова и д-р Йонна Филипова от клиника \"ЕО ДЕНТ\". Те обаче са получили потвърждение от състава на Калпакчиев на условните си присъди, постановени от Софийския градски съд (СГС) през 2018 година, но намалени - от три години условно на една година условно. На 1 май м.г. първоинстанционният съд реши, че д-р Павлов трябва да изтърпи наказание 3 години лишаване от свобода с 5 години изпитателен срок, през които не може да упражнява професията си. Същата присъда бе дадена и на съпругата му, и на д-р Филипова. Тримата лекари са обвинени за причинена от тях смърт на по непредпазливост на 14-годишния Алекс Иванов, когото оперирали под пълна упойка в стоматологичната клиника, която Павлов управлявал със съпругата си, но без да уведоми родителите за рисковете от операцията. Според констатацията на комисията, която бе сформирана по случая, непосредствена причина за настъпилата смърт на 14-годишното момче е остра сърдечна и дихателна недостатъчност в резултат на малигнена хипертермия. В хода на разследването бе установено, че на 14 юни 2016 г. 14-годишният Алекс постъпва на лечение в клиниката на Павлови за отстраняване на киста в лявата част на долната челюст. Д-р Валентин Павлов оперира детето под обща ендотрахиална анестезия, след като еднолично и без консултация с анестезиолог насрочва операцията под пълна упойка, чрез обща интубационна анестезия. Клиниката обаче не разполагала с логистична и материална обезпеченост за въвеждане на пациентите под обща интубационна анестезия, в случай че възникне усложнение. На родителите Албена и Валери Иванови им е било обяснено, че става въпрос за \"рутинна интервенция\", като последствията могат да бъдат леко неразположение и незначителни болки. Състоянието на детето обаче рязко се влошило - вдигнало температура 39,5 градуса, получило тахикардия-152 удара в минута, затруднено дишане и повишено отделяне на въглероден диоксид. След като 14-годишният Алекс изпада в клинично тежко състояние, анестезиологът д-р Филипова не е приложила необходимото лекарство, което не било налично в клиниката. След като състоянието на момчето не се подобрило, д-р Павлов се обадил на линейка, предоставена от санитар в \"Пирогов\", която обаче нямала нужното оборудване, нито медицински екип. Така Алекс Иванов не е бил транспортиран до \"Пирогов\" с необходимата за това апаратура. Детето е прието в \"Пирогов\" в 16 ч. в състояние на сърдечен арест, а в 17.05 ч. е констатирана смъртта му. Затова и СГС признава тримата медици от клиника \"ЕО ДЕНТ\" за виновни за смъртта на 14-годишното дете по непредпазливост. Сега обаче съставът на Калин Калпакчиев отменя присъдата единствено на д-р Павлов и го признава за невинен. На 9 август т.г. тричленен съдебен състав на САС с председател именно Калпкачиев отмени доживотната присъда без право на замяна на Герман Костин, обвинен за убийството 5-годишния Никита, чието тяло бе открито в куфар край Пасарел. Нещо повече - в акта на състава тогава бе записано, че правата на Костин са били в \"голяма степен ограничени\" от първоинстанционния съд, тъй като СГС не допуснал всичките въпроси на адвокатите му и отстранявал подсъдимия от залата, след непристойно поведение и обиди към съда. \"По този начин е нарушено правото на защита и в частност принципа на равенство на страните и състезателността на производството\", сметна обаче Калпакчиев. Малко по-късно, в края на септември т.г. името на председателя на ССБ бе начело на шумния скандал с освобождаването от затвора шест години и половина по-рано на убиеца Джок Полфрийман. Съставът, председателстван от Калпакчиев, прецени, че ще допусне предсрочното освобождаване на австралиеца, мотивирайки определението си с мнението на председателя на Българския хелзинкски комитет (БХК) и на пастор, с когото Полфрийман е общувал от затвора. Малко след това стана ясно, че по делото има данни за небезпристрастност на Калпакчиев и друг член на съдебния състав - Весислава Иванова, които като ръководител и бивш изпълнителен секретар на ССБ имат близки, лични отношения с БХК. Случаят предизвика огромен обществен отзвук и дори реакцията на главния прокурор, който поиска от Върховния касационен съд (ВКС) възобновяване на процеса за свободата на австралиеца и преразглеждането на молбата му от друг съдебен състав. Делото към момента е висящо във ВКС, а решението се очаква в срок до средата на декември.", "date": "2019.11.11", "title": "Съдия Калин Калпакчиев оправда и бивш депутат за смъртта на 14-годишен"}
{"url": "https://www.24chasa.bg/novini/article/7859839", "text": "Миналата година равнището на заетост на мъжете на възраст между 55 и 64 години е било 65 процента , а на жените - 52 процента спрямо средно за мъжете 60 процента, а за жените - 48 процента миналата година в ЕС. Между 2003 и 2018 година равнището на заетост в тази възрастова група се е увеличило във всички страни от блока с изключение на Гърция. В България и Словения увеличението е двойно в този период, а в Словакия - 2,2 пъти, посочва Евростат, предава БТА. През 2018 година равнището на заетост сред хората на възраст 55 до 64 година е било над 70 процента в Швеция, Германия и Дания, а в седем страни е под 50 процента. В България показателят е бил над 60 процента при средна стойност за ЕС - 59 на сто. Един от начините да се повиши финансовата стабилност на старини е да се работи по-дълго. Възрастните хора, които отлагат пенсионирането си, печелят повече пари, трупат допълнителни пенсионни права и евентуално могат да спестят повече или да насочат средства към частни пенсионни планове, посочва Евростат. Все по-голям дял от населението на ЕС на възраст между 65 и 74 години продължава да работи. През 2018 година над една четвърт (26 процента) от тази възрастова група в Естония работи. В Румъния, Литва, Португалия, Великобритания, Ирландия, Швеция и Латвия над 15 процента от хората на възраст 65-74 години са работили миналата година.", "date": "2019.11.11", "title": "Евростат: Хората в ЕС работят повече години преди да се пенсионират"}
{"url": "https://www.24chasa.bg/novini/article/7859797", "text": "С изключително вълнуващо обръщение на кмета Николай Димитров към събралите се над 1000 граждани на община Несебър приключи първата сесия на общинския съвет преди минути. На излизане от сградата, вече с белезници, Димитров благодари на съгражданите си и ги успокои, че той и арестуваните общински съветници ще се върнат в града. Димитров благодари на конвоя от съдебната охрана, който транспортирал него и арестувания общински съветник Петър Тодоров, който ги отвел до Несебър живи и здрави. Междувременно Димитров разписа правомощия на досегашния временно изпълняващ длъжността кмет - Виктор Борисов, който остава начело на морската община. Съветниците избраха и председател. Това е Румен Кулев, който бе председател и през предишния мандат на местния парламент. \"Дотук вече всичко приключи, започваме работа\", бе лаконичен Кулев. Арестуваният Николай Димитров и Петър Тодоров ще бъдат върнати в следствения арест.", "date": "2019.11.11", "title": "Отведоха отново в ареста Николай Димитров. Той към гражданите: Скоро ще се върнем (Видео)"}
{"url": "https://www.24chasa.bg/novini/article/7859862", "text": "Шестнайсет споразумения и меморандуми бяха подписани днес в рамките на посещението на китайския президент Си Цзинпин в Гърция, предаде ТАСС, като се позовава на информация на гръцката държавна телевизия ЕРТ, пише БТА. Част от споразуменията са насочени към привличане на капитал от Китай, към модернизиране на пристанището Пирея с помощта на китайската компания Коско (Cosco), към откриването на китайски пазар за редица гръцки стоки, както и към последователното засилване на китайско-гръцките връзки в много сфери. Документите бяха подписани след преговори между Си Цзинпин и гръцкия министър-председател Кириакос Мицотакис. Според информация на пресслужбата на гръцкия премиер министърът на правосъдието на Гърция Костас Циарас и китайският външен министър Ван И са подписали споразумение за предаване на издирвани лица, който ще способства за намаляване на престъпността. Телевизия ЕРТ информира, че също така е бил подписан документ за реализиране на важни проекти в рамките на сътрудничество от 2020 до 2022 г., както и меморандум за взаимно разбирателство за развитие на двустранното инвестиционно сътрудничество между Атина и Пекин. Двете страни се договориха за учредяване в Атина на филиал на Банката на Китай (Bank of China), както и на представителство на друга китайска банка - Industrial and Commercial Bank of China. В Атина днес бе подписан и протокол между гръцкото министерство на аграрното развитие и храните и Главната митническа служба на Китай за износ на гръцки шафран и киви. Гръцки и китайски представители днес поставиха подписите си под меморандум за взаимно разбирателство в рамките на работа в сферата на медиите (радио и телевизия), електронните и аудиовизуални средства. Също така бе подписан меморандум за сътрудничество в рамките на спорта. Днес бе подписан и меморандум за взаимно разбирателство между въздушните служби на Гърция и Китай, който предвижда възможности за откриване на нови маршрути, чартъри и др.", "date": "2019.11.11", "title": "16 споразумения подписани в рамките на посещението на Си Цзинпин в Гърция"}
{"url": "https://www.24chasa.bg/novini/article/7859882", "text": "Окръжна прокуратура-Пазарджик се е самосезирала и е образувала преписка във връзка с излъчено на 10 ноември телевизионно предаване, в което са изнесени данни за  Това съобщиха от пресцентъра на прокуратурата. За да се изяснят фактите и обстоятелствата по случая, предстои да бъде изискана медицинска документация, да се снемат обяснения от лекари и медицински работници. Ще се извършат и други действия, които да установят дали са налице данни за извършено престъпление по Наказателния кодекс. Проверката ще приключи в най-кратки срокове, посочват още от пресцентъра на прокуратурата.", "date": "2019.11.11", "title": "Прокуратурата в Пазарджик започва проверка за нарушения в работата на ТЕЛК"}
{"url": "https://www.24chasa.bg/novini/article/7859028", "text": "Двама загинаха, след като спортен автомобил „излетя” и се заби във втория етаж на къща в Ню Джърси. Колата се движела с висока скорост. Шофьорът загубил контрол и бордюрът между двете платна на пътя изхвърлил колата във въздуха. Двамата загинали са младежи на 22 и 23 години, които били в колата. В къщата нямало хора по време на катастрофата. Сградата се дели между агенция за недвижими имоти, софтуерна компания и семеен консултант. Те не били допуснати да влязат в нея заради опасения, че може да се срути.", "date": "2019.11.11", "title": "Двама загинаха след като кола се заби във втория етаж на къща в Ню Джърси (Видео)"}
{"url": "https://www.24chasa.bg/novini/article/7859065", "text": "Пешеходец почина в болницата след пътен инцидент във Варна, съобщиха от полицията в морския град. Инцидентът е станал днес около 10.50 часа на кръстовището на ул. \"Прилеп\" и бул. \"Цар Освободител\". 54-годишният водач на автобус от масовия градски транспорт при завой наляво е блъснал пешеходеца, който е на 87 г., който е пресичал пътното платно на зелен сигнал на светофара. След инцидента мъжът е отведен в болница, но там е починал. Изясняват се причините и обстоятелствата за произшествието.", "date": "2019.11.11", "title": "Шофьор на градски автобус във Варна блъсна и уби възрастен мъж, минаващ на зелено"}
{"url": "https://www.24chasa.bg/novini/article/7859057", "text": "Турция ще експулсира в близките дни 11 френски джихадисти в рамките на започнала днес кампания за репатриране на чуждестранни членове на групировката \"Ислямска държава\", предаде АФП, като се позовава на турското министерство на вътрешните работи. Процедурите, засягащи 11 чуждестранни бойци от френски произход, са в ход, посочи говорителят на министерството Исмаил Чатаклъ, след като съобщи, че един американски джихадист вече е експулсиран, а на 14 ноември същата процедура ще бъде приложена и спрямо седем други терористи от германски произход. В рамките на деня ще бъдат изгонени от Турция и още двама членове на \"Ислямска държава\" - един германец и един датчанин, уточни говорителят, предава БТА. Той каза, че са в ход процедури за експулсиране в близките дни на други 15 джихадисти - 11 французи, двама германци и двама ирландци. Стартирането от днес на кампанията по експулсиране на чуждестранни джихадисти бе обявено в петък от турския министър на вътрешните работи Сюлейман Сойлу.", "date": "2019.11.11", "title": "Турция ще експулсира 11 френски джихадисти"}
{"url": "https://www.24chasa.bg/novini/article/7859078", "text": "Окръжна прокуратура – Благоевград е внесла за разглеждане в съда обвинителен акт срещу С.Б. заради смъртта на негов колега от рудник \"Ораново\". Обвиняемият Б. работел като машинист локомотив мини в рудник \"Ораново\" в гр.Симитли. Съгласно длъжностна характеристика той отговарял за изправността на локомотива и линейния състав, за точното спазване на всички инструкции по техническата експлоатация, поддържане на влаковия състав, сигнализация и отговорност за безопасността на движението. На 14.11.2017 г. С.Б. бил определен за работа втора смяна, от 16 ч. до 23 ч., със задача - да извършва маневрени работи с рудничен вагон на горната стъпка на уклон 002 (хоризонтален участък). Около 16:30 ч. той осъществявал такива, свързани с преместване на празен вагон за освобождаване на релсовия път. След като откачил въжето на хаспела (просто подемно устройство) от вагона, започнал да го дърпа в посока „пълен гараж“ на горна стъпка на уклон 002. При това машинистът не спуснал бариерите и не поставил спирачката на релсите. Усилията му били недостатъчни сам да преодолее съпротивлението при движение на вагонетката, заради кривина на релсовия път и наклона. Поради тази причина тя се върнала обратно, а впоследствие излязла извън релсите и продължила да се движи безконтролно надолу със силна скорост. Търкаляла се и се блъскала в укрепленията. В същото време по стълбите на уклона вървели работници от рудника. Виждайки случващото се, трима от тях успели да се отдръпнат встрани и избегнали съприкосновение с вагонетката. Обаче последният от тях – С.С., бил застигнат и ударен от нея. Тежко пострадалият бил транспортиран по спешност до болнично заведение, където по-късно починал. Смъртта му се дължи на остра кръвозагуба, вследствие на закрити счупвания в горната част на бедрените кости, довели до разкъсване на голямокалибрени кръвоносни съдове. Предстои наказателното производство срещу обвиняемия Б. за причиняване на смърт поради немарливост по време на изпълнение на работните задължения да продължи в съда.", "date": "2019.11.11", "title": "Служител на рудник \"Ораново\" на съд за смъртта на работник"}
{"url": "https://www.24chasa.bg/novini/article/7859144", "text": "Изследователи от САЩ са разработили вдъхновен от растенията робот, способен да изпълнява деликатните задачи, които затрудняват съвременните машини, съобщава сайтът Тек крънч. Днешните роботи често не успяват да следват технологичния напредък на продуктите, които произвеждат. Решение на този проблем предлага разработката на инженери от Масачузетския технологичен институт, предаде БТА. Вдъхновеният от растежа на растенията робот е проектиран да протяга гъвкав придатък, наподобяващ верига, който може да се усуква и обръща във всякаква конфигурация. Въпреки че е невероятно гъвкав, придатъкът запазва достатъчно твърдост, за да поддържа тежки товари. Учените смятат, че подобен робот, снабден с хващачи, камера и различни сензори, може да изпълнява деликатни и същевременно изискващи сила задачи, например при работа в складове, смяна на автомобилно масло или завиване на винтове в летателни апарати.", "date": "2019.11.11", "title": "Създадоха робот, вдъхновен от растежа на растенията"}
{"url": "https://www.24chasa.bg/novini/article/7858706", "text": "Технологичните предприемачи в Китай се възползват от бума на дигиталната икономика в страната, натрупвайки огромно състояние през 2018 г, сочи доклад. От 56-те нови китайски милиардери за 2018 г, 21% са дошли от технологичния сектор, докато едва 7% са от сферата за недвижими имоти, индустрия, която по традиция създава най-богатите китайски предприемачи, предава  . „С разрастването влиянието на дигиталната икономика върху традиционните бизнеси, технологичните предприемачи изместват традиционните гиганти като производството и сектора за недвижими имоти\", казва представител на консултантската компания PwC China. По думите му тази тенденция ще продължи. В доклада са включени предприемачи, чието състояние надвиваща 1 милиард щатски долара. По брой на милиардерите Китай успява да запази втората си позиция в света. През 2018 г., в страната са регистрирани 325 милиардери с общо нетно състояние от 982,4 милиарда долара.", "date": "2019.11.11", "title": "Повечето нови китайски милиардери за 2018 г. са от технологичния сектор"}
{"url": "https://www.24chasa.bg/novini/article/7859192", "text": "Беларуският президент, дълго време критикуван от Запада като \"последния диктатор в Европа\", ще посети Австрия на 11 и 12 ноември по покана на федералния президент Александър ван дер Белен. Поканата бе отправена преди година и половина. Защо Лукашенко се възползва от нея чак сега и дали се е променило отношението към него в Европа? \"Австрия, Латвия и други страни - те са прозорец след всичката тая ограда, която бе построена около нас. И нещо повече, някои наложиха санкции. Затова се налага не от самото начало, а вече на ново равнище, в едни нови времена да пробиваме тия прозорци и да строим пътища\", заяви Лукашенко пред журналисти в края на октомври. Споменатите европейски санкции за потъпкване на човешките права и на демократичните принципи бяха свалени от Лукашенко и ред негови служители през 2016 г. След това беларуският президент посети Италия, Ватикана и неведнъж отказа участие в прояви, организирани от структури на ЕС. Минск обясняваше, че не вижда смисъл от визити заради самите визити. За какво му е сега на Лукашенко Европа? Минск е принуден да търси по-активно икономически и политически партньори заради напрегнатите отношения с традиционния си съюзник - Русия. Дискусии по проектобюджета в беларуския парламент разкриха миналата седмица, че догодина Минск няма да получи 423,6 милиона долара, тъй като Москва не продължава договора за специфично обмитяване на руския петрол. Както предвижда това споразумение, влязло в сила от 2017 г., Русия обезщетяваше своя съюзник за твърде високите (според Беларус) цени на газа с възможността да прехвърля в беларуския бюджет митата върху 6 милиона тона руски петрол. През 2020 г. Минск ще изгуби още около 240 милиона долара заради руската данъчна маневра в петролната сфера - и тези загуби също са отчетени в проектобюджета. Цената на газа още не е договорена, но според експерти от Минск беларусите едва ли могат да разчитат на благосклонност от страна на техния съюзник, който настоява за задълбочаване на интеграцията. \"Москва ни стисна за гърлото с тъй наречената напреднала интеграция. Беларуското ръководство прецени как би му подействал кримският сценарий и усети с хлад между плешките, че в един момент Кремъл може да използва абсолютно нецивилизовани методи и по беларуското направление. Затова усилията на беларуската дипломация за деблокиране и нормализиране на отношенията с Европа и Запада напоследък са много активни и последователни\", отбелязва беларуският аналитик Александър Класковски. Визитата в Австрия според него е адресирана и до Кремъл. \"Говореше се,че Лукашенко го е страх да пътува до Европа, за да не раздразни Путин. В Минск бе решено, че трябва да замине - за да не злослови никой, че е зависим от Кремъл\", казва експертът. \"Визитата изглежда тъкмо \"колкото за пред хората\" - кратка, с протоколни срещи, и пробиви май няма да има\", посочва той. Защо точно Австрия? Освен срещите на високо равнище се планира беларуският лидер да участва в икономически форум в австрийската Федерална стопанска камара. Минск разчита да бъдат разширени финансово-икономическите връзки; има и основания да се надява на това. Беларуското външно министерство посочва на сайта си, че Австрия има стабилни позиции сред най-големите инвеститори в икономиката на Беларус. За шестте месеца на текущата година преките инвестиции на австрийски компании са нараснали с 19 на сто в сравнение с предходния период. В Беларус са регистрирани 82 предприятия с австрийски капитал и 20 представителства на компании от Австрия. В единствената беларуска банка със западен капитал - Приорбанк, като основен акционер е вписана австрийската Райфайзенбанк, която бе и съорганизатор в продажбите на беларуски еврооблигации по европейските финансови пазари. Има предпоставки за политически диалог - федералният канцлер Себастиан Курц активно развиваше отношенията с официален Минск. Има и хуманитарно, човешко послание: през 2018 г. край Минск бе открит мемориален комплекс, посветен на трагедията в с. Малий Тростенец, където през Втората световна война нацистите са убили и близо 10 000 австрийски евреи. През 2002 г. президентът Лукашенко бе на почивка в австрийски ски курорт, при все че официално беше санкциониран от ЕС и нямаше право да влиза в Европа. Има ли нужда Европа от Лукашенко? \"Формулата на отношенията (от страна на Запада) днес е следната: по-добре независима Беларус с Лукашенко, колкото и да е недемократичен режимът, отколкото танковете на Путин край р. Буг досами границите на НАТО\", убеден е минският аналитик Класковски. Според наблюдатели конфликтът на Кремъл с Киев и публичната подкрепа на Минск за целостта на Украйна са предизвикани от днешните действия на Европа. \"Задачата бе да се рестартират отношенията на Запада с Беларус и по възможност да се предотврати солидаризиране на Минск с Москва по украинския въпрос - разказва Аркадий Мошес, политолог от Финландския институт за международни отношения. - Това бе причината (Западът, бел. Би Би Си) до голяма степен да замрази или свали санкциите от беларуските държавни дейци, фактически да спре подкрепата за беларуската опозиция, а лека-полека спряха и приказките, че беларуският лидер е последният диктатор в Европа.\" \"Западът не се опитва да го превъзпита. Западът си поставя яни прагматични цели: в Беларус да няма нови руски военни бази, от беларуска територия да няма очевидна военнополитическа заплаха, насочена към Украйна\", отбелязва Мошес. \"Всичко останало в крайна сметка няма принципно значение за Запада днес\", казва финландският политолог. По думите му сближаването между Минск и Запада в момента е в стагнация - заради мъглявата позиция на Беларус, опитите й да балансира между Запада и реверансите към Кремъл. Нерешени проблеми Ако съдим по новините, по пътя към сближаване Европа няма намерение да прави големи отстъпки на официален Минск. Заради изграждането на беларуска АЕЦ на 50 км от литовската столица Вилнюс е отложено подписването на очакваните от Минск \"Приоритети на партньорството\" с ЕС. Литва твърди, че беларуската централа е опасна. С помощта на Русия тя е вече построена и първият енергоблок трябва да бъде пуснат през 2020 г. Проблемът с литовско-беларуските претенции обаче отлага за неопределено време \"старта\" на разширеното партньорство Беларус-ЕС. Политиката на беларуските власти получи тези дни незавидна оценка в междинен доклад на Бюрото за демократични институции и права на човека (БДИПЧ), чиито наблюдатели вече работят в страната в навечерието на парламентарните избори, насрочени за 17 ноември. Анонсирайки посещението на Лукашенко, офисът на федералния президент на Австрия съобщи, че \"се предвижда критичен диалог по проблемния въпрос за човешките права\" и премахването на смъртното наказание, което прилага единствено Беларус от всички европейски страни. В прессъобщението се посочва, че евроструктурите и Минск \"водят политика на предпазливо сближаване\" в програмата \"Източно партньорство\", лансирана от ЕС. /От БТА/", "date": "2019.11.11", "title": "Лукашенко заминава за Австрия - вече не е \"последният диктатор\" в Европа?"}
{"url": "https://www.24chasa.bg/novini/article/7859191", "text": "Държавите в ЕС не проверяват всички пътници, преминаващи през външните граници, в съответните информационни системи за засичане на престъпници и нарушители. Това показват данните от доклад на Европейската сметна палата (ЕСП), представен днес. Над половината от граничните служители, отговорили на въпроси на представители на Сметната палата, са съобщили, че са позволявали преминаването на хора през границите, без за тях да бъде направена справка в информационните системи. Отчита се несъответствие между броя на издадените шенгенски визи и броя на визите, проверени в системата. Това може да показва, че визите не се проверяват постоянно на всички контролно-пропускателни пунктове, пише в доклада. Невинаги граничните служители получават навременни и пълни данни от системите. Когато проверяват дадено име, те може да получат стотици резултати (основно неверни положителни резултати), които трябва да проверяват ръчно, се пояснява в съобщението на палатата. Това не само намалява ефикасността на граничните проверки, а увеличава опасността от пропускане на истинските съвпадения (издирвани - бел. кор.), се уточнява в съобщението. Големите закъснения при внедряването на технологични решения за наблюдение и за запис на регистрационни данни за пътниците са попречили на граничните власти да споделят важна информация. Забавянията са се отразили също на обмена на информация за положението по границите и за пръстови отпечатъци. Ненавременното изпращане на информация за пръстовите отпечатъци може да доведе до неправилно определяне на държавата, отговорна за обработването на заявленията за убежище, се посочва в доклада. Държавите в ЕС твърде бавно поправят слабостите, установени при оценките на системите, отчита палатата. Проверката на ЕСП е оценила работата на граничарите във Финландия, Франция, Италия, Люксембург и Полша. Уточнява се, че информационните системи съдържат данни за проверка на хора и вещи, визи и заявления за предоставяне на убежище, сравняване на пръстови отпечатъци и данни за пътници. Граничните власти в държавите от ЕС трябва да въвеждат навреме пълни данни в информационните системи за наблюдение на външните граници на Шенгенското пространство, показва основният извод от доклада. Шенгенските информационни системи засега не разполагат навреме с данни или въведените данни не са пълни. Това намалява ефикасността на някои гранични проверки, заключава палатата. Бюджетът на ЕС е осигурил над 600 млн. евро за изграждането на информационните системи за подпомагане на работата на европейските граничари. Системите са добре разработени и улесняват граничните проверки, а посетените държави спазват законовите изисквания. Някои държави прилагат по-ефикасни гранични проверки от други, а информацията може да се използва по-постоянно от всички страни, пише в оценката. Палатата препоръчва Европейската комисия да насърчава допълнително обучение по информационните системи, да подобри изискванията за качеството на въвежданите данни, да оцени несъответствията при проверките на визите, да ускори въвеждането на данните и да съкрати времето за отстраняване на установените слабости. Въпреки че всяка от държавите от Шенгенското пространство отговаря за защитата на собствените си граници, за да бъде сътрудничеството между страните ефективно, необходими са определено уеднаквяване на граничните проверки, както и обща визова политика, пояснява палатата. През 2018 г. са били издадени над 14 млн. шенгенски визи за краткосрочно пребиваване. От октомври 2015 г. до септември 2017 г. Франция, Германия, Италия, Испания и Гърция - държавите, издали най-голям брой визи - са предоставили близо 18 милиона визи, но са извършили по-малко от 14 милиона проверки в Шенгенската информационна система. Шенгенските държави използват над 200 различни вида национални визи, позволяващи пътуване в Шенгенското пространство и тези видове визи са извън общата информационна система, следователно не се споделят с други държави, допълва палатата. По данни на Евростат броят на гражданите от чужди държави, на които е отказано влизане на външните граници на ЕС, е бил 440 000 през 2017 година. От 2013 г. до 2017 г. броят на откритите с помощта на информационната система издирвани хора и вещи въз основа на подадени в други държави сигнали почти се е утроил - от 87 000 на 243 000 случая. Месечните доклади показват около три милиона предупреждения за възможни нередности за качеството на данните, от около общо 82 милиона записа в системата. ЕС разполага с пет информационни системи за подпомагане на граничните проверки - Шенгенска информационна система, Визова информационна система, Европейска система за сравняване на отпечатъци на хора, търсещи убежище, Европейска система за наблюдение на границите и система за резервационните данни на пътниците. Държавите в ЕС са използвали много ограничено европейското финансиране за подобряване на информационните системи за гранични проверки, се посочва в доклада.", "date": "2019.11.11", "title": "Доклад на Европейската сметна палата: Държавите в ЕС не проверяват всички пътници на външните граници"}
{"url": "https://www.24chasa.bg/novini/article/7859238", "text": "Португалски биолози препоръчват никога да не наказваме непослушните кучета и да не им повишаваме тон, защото това може да има траен отрицателен ефект върху психиката им, съобщи Сайънс алърт. Учените от университета в Порто установиха, че домашните любимци, дресирани с наказания, са много по-стресирани от приучаваните с награди. Това личи от поведението им, от стойката и от нивата на кортизола. Те са и много по-песимистично настроени при изпълнението на когнитивна задача, предава БТА. Учените са работили с 40 кучета от тренировъчни училища, използващи награди за дресировките, и 50 кучета от училища, залагащи на наказания и стряскане - например викане, удряне, дърпане на каишката. Животните са наблюдавани не само по време на дресировките, но и в домовете им. Когнитивната задача се е състояла в търсенето на купичка с любима храна. Спокойните кучета много по-бързо се насочвали към нея от стресираните.", "date": "2019.11.11", "title": "Биолози: Никога не наказвайте кучето си и не повишавайте тон, може да увредите психиката му"}
{"url": "https://www.24chasa.bg/novini/article/7859239", "text": "Румънски шофьор ще бъде съден, тъй като опитал да подкупи полицейски екип в Русенско. Това съобщиха от областната дирекция на МВР в крайдунавския град. Униформените служители спрели за проверка водача на лек автомобил \"Фолксваген Пасат\" с немски регистрационен номер на главния път Русе - Бяла, тъй като извършил нарушение - изпреварвал в забранен участък. Полицаите установили, че колата е управлявана от 35-годишен румънец. На чужденеца бил съставен акт. Той отказал да го подпише, като вместо това сложил две банкноти с номинал от 20 евро и 10 евро в кочана с бланки актове. Случаят е документиран от полицията. Срещу 35-годишния мъж е образувано бързо производство за извършеното престъпление. Той бил задържан и в МВР за срок до 24 часа.", "date": "2019.11.11", "title": "Съдят румънски шофьор, опитал да подкупи полицаи в Русенско"}
{"url": "https://www.24chasa.bg/novini/article/7859250", "text": "Средната брутна работна заплата в 37-те държавни висши училища в момента е близо 1900 лева, ако изключим Медицинските университети, където са много високи заплатите. Във висшите училища обаче се вижда една система, силно базирана на старшинството, процентът за прослужено време е увеличен, а има и добавка за длъжност, за звание, за степен. В системата на училищното образование разликата между най-високите и най-ниските заплати е 40 процента, а в системата на висшето образование, средната разлика е 150 процента. Това са силно \"разтегнати\" заплати - между по-възрастните и по-младите преподаватели в университетите, или академичната автономия е взела решението \"да пести от млади преподаватели\", не го е взело МОН това решение, каза министърът на образованието и науката Красимир Вълчев на младежки икономически форум в УНСС, предава БТА. Той заяви, че има висши училища, в които средните заплати са много ниски. Министър Вълчев отбеляза, че ректорът на УНСС проф. Стати Статев е увеличил най-много заплатите на младите преподаватели. Повишихме с 10 процента заплатите на асистентите в УНСС, а на професорите - с под 8 процента, каза проф. Статев. В промените в Закона за висшето образование сме предложили да има минимална заплата, като примерно фиксираме 1100 лв. минимална основна заплата в системата на висшето образование, каза министър Вълчев. Той добави обаче, че и висшите училища трябва да проявят своята отговорност и ако по-високата длъжност не води до по-добри предпоставки за качествено образование, тя сама по себе си е ненужна, но трябва да се стимулира кариерното развитие - академичното израстване на преподавателите. То трябва да бъде обвързано и с това дали се полагат текущо повече усилия, защото иначе системата на висшето образование става рентиерска, заяви министърът. Проф. Стати Статев коментира, че в основата на рентиерската система стои безсрочният трудов договор за преподавателите у нас, а в европейските университети преподавателите имат договор \"година за година\" и след година определен преподавател може да получи ангажимент в съответния университет или не. Министър Вълчев отбеляза, че у нас в училищното образование договорите също са безсрочни, но ако даден учител няма нормата за заетост, то се прекратява договорът му или получава половин заплата. Има висши училища у нас с преподаватели, които са без норма за преподавателска работа, каза министърът.", "date": "2019.11.11", "title": "Вълчев: Във висшето образование средната разлика в заплатите е 150 процента"}
{"url": "https://www.24chasa.bg/novini/article/7859254", "text": "Русия по всякакъв начин съдейства за преодоляването на съществуващите между Армения и Турция проблеми и не вижда никакви основания някой да започне война между тези две страни, заяви в понеделник министърът на външните работи на Русия Сергей Лавров след разговор с външния министър на Армения Зограб Мнацаканян, предаде ТАСС. Ние по всякакъв начин съдействаме проблемите, които съществуват в отношенията между Армения и Турция, да се преодоляват, заяви Лавров. Ние сме готови да използваме нашите възможности за това да насърчаваме нормализирането на отношенията между Армения и Турция, каза руският външен министър, предава БТА. Ние абсолютно не виждаме каквито и да било основания да предполагаме, че някой ще започне война между тези две страни и във всеки случай цялата ни политика е насочена към това тук да се установяват мир, съвместно съществуване и взаимноизгодно сътрудничество, каза Лавров. Той подчерта, че Русия иска да има добри отношения с всички страни.", "date": "2019.11.11", "title": "Лавров: Няма основания да се предполага, че някой ще започне война между Армения и Турция"}
{"url": "https://www.24chasa.bg/novini/article/7859194", "text": "Краставиците от оранжерии поскъпнаха с цели 11,5% на едро или до 1,45 лева за килограм. Това сочат данните на Държавната комисия по стоковите борси и тъжищата. Картофите се търгуват по 0,67 лв. на едро (+3,1%) При плодовете ябълките и гроздето поскъпват съответно с 1%, до 0,97 лв. и с 3,3% до 1,55 лв. за килограм на едро.", "date": "2019.11.11", "title": "Краставиците от оранжерии поскъпнаха с 11,5 % на едро"}
{"url": "https://www.24chasa.bg/novini/article/7859258", "text": "\"В Атина, както и в Шанхай, се констатира, че отношенията ни са по-топли от всякога\", заяви гръцкият министър-председател Кириакос Мицотакис след разговора си в Атина днес с китайския президент Си Цзинпин, съобщава \"Катимерини\". Това е втората среща на двамата за последната седмица след разговора им в Шанхай миналия понеделник. Гръцкият премиер се спря на значението на 16-те междуправителствени споразумения, които ще бъдат подписани след разговорите на двете делегации. Мицотакис изтъкна китайските инвестиции в пристанището Пирея, което става важен транзитен логистичен център, приветства навлизането на китайски банки в Гърция и спомена увеличаването на туристическия поток от Китай. Гръцкият премиер съобщи, че през април следващата година ще направи ново посещение в Китай, предаде БТА. От своя страна президентът на Китай определи китайските инвестиции в пристанището Пирея като \"най-големия проект от инициативата \"Един пояс, един път\". Си Цзинпин съобщи още, че стокообменът между двете страни е нараснал 2,5 пъти в сравнение с миналата година. \"Китай и Гърция са по същината си партньори в създаването на \"Един пояс, един път\". Тази инициатива трябва да бъде укрепена с по-нататъшното развитие на страната ви. Ние очакваме да бъдат реализирани партньорства в много области и искаме да укрепим транзитната роля на Пирея и да засилим капацитета на високоскоростната комуникационна линия по суша и море Китай - Европа\", каза президентът Си. Следобяд Си Цзинпин и Мицотакис ще посетят съоръженията на китайската компания Коско (Cosco) на контейнерния терминал на пристанището в Пирея.", "date": "2019.11.11", "title": "Мицотакис след срещата с Цзинпин: Двустранните отношения са по-топли от всякога"}
{"url": "https://www.24chasa.bg/novini/article/7859293", "text": "Трима земеделци от Павликени са арестувани за лихварство в петък, съобщи на брифинг ръководителят на Специализираната прокуратура Димитър Петров. \"Действали са повече от 5 г. това е добре организирана престъпна група, действали са конспиративно, въпреки че Павликени е малък град. Легалният бизнес със земеделие е ползван да прикриват и препират парите от незаконната дейност\", каза прокурор Петров. Над 20 души са жертвите на земеделците лихвари. При обиските са намерени тефтери с имена и прякори на длъжници. Част от тях са разпитани пред съдия, други се страхуват. Хората от малкия град са тормозени когато са закъснявали с вноските. Съдът е оставил лихварите в ареста в неделя. В домовете им разследващите са намерили над 1800 юбилейни монети от злато, на стойност 1 млн. лв. И тримата са криминално проявени, а двама от тях са осъждани за кражби, грабежи, изнудване и документни престъпления.", "date": "2019.11.11", "title": "Лихварите от Павликени прали парите в земеделие, инвестирали в юбилейни монети (Снимки)"}
{"url": "https://www.24chasa.bg/novini/article/7859295", "text": "До края на деня Великобритания трябва да предложи своя нов еврокомисар. Това съобщи говорител на новоизбрания председател на Европейската комисия Урсула фон дер Лайен. Още нямаме отговор на писмото на Фон дер Лайен от миналата седмица, в което тя призова Лондон спешно да посочи нов комисар, поясни говорителят. Той отбеляза, че според Европейския съвет това, че Великобритания получи нова отсрочка до оттеглянето си от ЕС, не трябва да възпрепятства работата на общностните институции, предава БТА. По-рано днес Европейският парламент съобщи, че новопредложените за комисари от Унгария, Франция и Румъния ще бъдат оценени утре от парламентарната правна комисия за възможен конфликт на интереси. Ако становището е положително, тримата ще се явят на изслушване пред евродепутатите в четвъртък. ЕП предвижда крайната оценка на кандидатите да бъде съобщена на 21 ноември и е в готовност да гласува целия състав на новата ЕК на 27 ноември.", "date": "2019.11.11", "title": "Великобритания трябва да предложи нов еврокомисар до края на деня"}
{"url": "https://www.24chasa.bg/novini/article/7858628", "text": "Още не е заловен шофьорът, блъснал и убил велосипедист на кръстовището при стадион \"Локомотив\" в столицата, издирват се очевидци, предава БТА. На 21 октомври, около 8.20 часа, на бул.\"Рожен\", близо до кръстовището с ул.\"Петър Панайотов\", 42-годишният Константин Касабов, който е отивал на работа с колело, е бил блъснат от автомобил. Шофьорът е избягал и е оставил пострадалия тежко ранен на пътя. Въпреки усилията на лекарите в \"Пирогов\", Константин почина от тежките травми. Остави наша колежка вдовица и две момиченца - сираци. От СДВР апелират хората, станали свидетели на инцидента или разполагащи с информация за водача или за автомобила, да подадат сигнал на тел.", "date": "2019.11.11", "title": "Още не е заловен шофьорът, блъснал и убил велосипедист при столичния стадион \"Локомотив\""}
{"url": "https://www.24chasa.bg/novini/article/7858304", "text": "            Изгаряща ревност, потиснато чувство за малоценност, комплекси или просто обикновена алчност за имоти стоят зад убийствата на 23-годишната Дарина Министерска и едногодишната ѝ дъщеричка Никол? Отговорът може да даде само 27-годишният Викторио Александров, който преди година застреля жената, с която живее и собственото си дете. Денят е понеделник, 29 октомври 2018 г. Вечерта МВР съобщава, че полицията издирва млад, въоръжен и много опасен мъж. По всяка вероятност той не е сам, а заедно с невръстното си момиченце. Жандармерията и столичните полицаи са вдигнати на крак. Около 22:30 ч. идва и развръзката. Викторио е открит леко ранен в главата в едноетажна тухлена постройка в района на Долни Богров. Детето му лежи мъртво на пода, простреляно в лявото слепоочие. Трагедията обаче започва часове по-рано. Около 14 ч. на същия ден Викторио отишъл в жилището на Дарина на ул. “Бели Дунав” в столичния кв. “Надежда”. Допреди дни и той живеел там, но след като се скарали с Дарина, се изнесъл. По собствените му твърдения се отбил, за да прибере някои вещи. В себе си носел и законния си пистолет “Смит и Уесън”. Разрешителното му било дадено, защото работел като охранител. Когато Дарина му отворила, Викторио държал малкото момиченце, докато младата жена му събирала вещите. Тя взела плик, в който слагала устройствата за интернет и телевизията. Предния ден Викторио я предупредил, че няма да ги плаща, защото вече не живеел в жилището. Разговорът им все повече се нагнетявал, когато в един момент Дарина взела Никол от ръцете му. Това вбесило Викторио, който Дарина се превила от болка и унижение. Тогава Викторио извадил от чантичката си, която носел на кръста, пистолета и стрелял два пъти директно в Дарина. Единият куршум я уцелил в брадичката, а другият в лявата част на шията и се оплел в косата ѝ. Тя се свлякла на пода. Викторио грабнал Никол и напуснал жилището. Камери заснели излизането му от блока. От ул. “Бели Дунав” се отправил към близкия Северен парк. В кошче за отпадъци изхвърлил мобилния си телефон. Апаратът по-късно е намерен от мъж, който го предал в полицията. Така пеша, с бебето в ръце, стигнал до “Илиянци”, където се качил в автобус 26. После се отбил в заведение. Поръчал за Никол пилешка супа и хлебче, защото “тя много обичаше хлебче”. Около 17:10 ч. се качил на автостоп на “Форд Фиеста”, който го откарал заедно с бебето до кв. “Хаджи Димитър”, където живеят родителите му. При тях Викторио се настанил, след като с Дарина се разделили. Когато стигнал до блока, отпред имало патрулка. “Изпаднах в паника, видях таксита, попитах един от шофьорите дали може да ме откара до “Надежда”, за да се приберем у нас”, обяснява той пред съда преди година, когато се решаваше постоянният му арест. Така около 19:30 ч. Викторио и Никол отново стигнали до “Надежда”. Първо наредил на шофьора да кара към “Надежда 4”. Според собствените му твърдения обаче, когато видял блока, където доскоро живеел, “изпаднал в стрес”. Затова последвала смяна на маршрута към “Надежда 6”. Щом обаче пристигнали на последната спирка на автобус 85, със заплашител тон поискал от таксиметровия шофьор да му даде мобилните си телефони. После му наредил да кара към магистрала “Люлин”, а след това и към Долни Богров. Издавайки тези команди, Викторио халосал с пистолета таксиметровия шофьор по тила. изрекъл той, опирайки дулото на оръжието в шията на шофьора. При пристигането край Долни Богров Викторио, който носел Никол на ръце, слязъл. Отправил се към едноетажна тухлена постройка, намираща се на 7 метра от мантинелата и на петстотин метра от бензиностанция “Еко” . По това време полицията вече знаела за убийството на Дарина. Мъртвото ѝ тяло било открито часове по-рано от родителите ѝ Ваня и Георги Министерски. Разтревожени, че дъщеря им не се обажда по телефона, те отишли до жилището, за да проверят какво става. Когато никой не им отворил, повикали ключар и така успели да влязат в апартамента. Там мъртва лежала дъщеря им. Те първи насочили полицаите към Викторио. Часове по-късно с униформените се свързал и таксиметровият шофьор, който разказал какво е преживял и къде оставил мъжа с детето. Когато униформените пристигнали край Долни Богров, Виктории и Никол спели. Пак той твърди, че за да преспи детето, му пял “Зайченцето бяло”. От шума се събудил. и стрелял. Решил да гръмне и себе си. Опрял оръжието до главата си. Натиснал спусъка, но се отдръпнал и не успял да се простреля, а само леко се наранил. Четири дни след убийството Викторио охотно разказа за отношенията си с Дарина в съда, хвърляйки цялата вина върху нея. Упрекна я дори, че била лоша майка, а себе си представи като перфектен баща. За убийствата обаче каза, че нищо не помни. Сега предстои делото срещу бившия охранител да тръгне в съда. Викторио има три обвинения - за двете убийства - на жената, с която живеел, и на собственото си дете, както и че е заплашил шофьора. Пред разследващите той давал подробни обяснения, но не признава вината си. Делото е седем тома. Десетки обаче са жалбите, които са подали до институциите през изминалата година родителите на Дарина - Ваня и Георги Министерски  След сполетялата я трагедия, Ваня Министерска превръща борбата с домашното насилие в своя кауза. Десетки жени се обръщат към нея за помощ. Тя е и сред майките, които отидоха в парламента и поискаха да отпадне съкратеното съдебно следствие при тежки умишлени престъпления. Една от важните промени, за които жената продължава да настоява, е близките на жертвите на престъпления да бъдат информирани за хода на разследванията. Ще се боря, категорична е Ваня Министерска. 14 708 души на цели 280 страници са се подписали до момента в петицията, в която се иска доживотен затвор без право на замяна за Викторио Александров. Подписите са депозирани в Народното събрание, в Министерския съвет, президентството и до главния прокурор. “Те бяха брутално убити на 29.10.2018 г. в София от Викторио Александров - “баща” на малката Никол! Искаме обективна и справедлива присъда, отговаряща на два отнети живота, единия от които на собственото му дете! Искаме процес без прилагане на съкратено съдебно следствие и без намаляване на присъдата с 1/3!”, се казва в петицията. От парламентарната канцелария уведомяват Ваня Министерска, че петицията е изпратена до правната комисия на парламента. А от администрацията на президента я препращат към главния прокурор Сотир Цацаров с молба да вземе отношение по въпроса. ", "date": "2019.11.11", "title": "Ревност или алчност за имоти стои зад убийствата на Дарина и едногодишната Никол"}
{"url": "https://www.24chasa.bg/novini/article/7858637", "text": "До 15 см снежна покривка може да натрупа в Чикаго в понеделник сутринта, предупредиха от Националната метеорологична служба. Най-силните снеговалежи са след полунощ. Вечерта в неделя преваля лек дъж, който започна да обръща в сняг при падането на температурите през нощта. Очакванията за снежната покривка са между 8 и 15 см, като повече сняг ще има в северните и централните части на Чикаго. Междувременно предупреждение за силна буря е издадено за окръзите Ла Порте и Сейт Джоузеф в Индиана от рано сутриннта до следобеда в понеделник. Там се очаква снежната покривка след бурята да надхвърля 20 см, пише . Силни ветрове от езерото Мичиган пък създава опасност от големи вълни и наводения в крайбрежните райони. Очаква се от неделя през нощта до вторник вълните да бъдат с височина 3-4 метра в северната част на Илинойс и по бреговете на Индиана. Изадени са предупреждения за наводнения в окръзите Кук и Лейк в Илинойс до обяд в понеделник, а окръзите Лейк и Портър в Индиана ще са застрашени до около 4 ч. следобед. Минималните температури могат да паднат до около -25 С, а ветровете ще бъдат със скорост 25-30 км/ч. Вятър и слаб снеговалеж ще продължи да им през целия Ден на ветераните. От Националната Метеорологична служба предупреждават, че в Чикаго най-тежките условия ще бъдат между 5 и 11 часа преди обед. Щатската полиция в Илинойс напомня, че екстремното време създава опасни условия за шофиране и апелира шофьорите да подготвят добре автомобилите си за зимни условия. От Департамента по улиците и почистването в Чикаго още в неделя вечера са разположили по улиците над 200 снегопочистващи машини. Температурите в понеделник ще продължат да падат,като максималните през деня ще достигат едва до -2С. Във вторник ще остане студено с минимални температури около -20С и максимални до -5. В сутрешните часове на вторник се очаква мразовито време – около -11С, но това няма да е рекорд за 12 ноември в Чикаго, който в момента е -13 градуса.", "date": "2019.11.11", "title": "Метеоролози очакват 15 см сняг в Чикаго, температурите спадат до -25 в САЩ"}
{"url": "https://www.24chasa.bg/novini/article/7858621", "text": "Кражба на 300 лв., 4800 паунда, два стека цигари и две бутилки алкохол от жилище в областния град, разследват служители на местното полицейско управление. Деянието е извършено на 9 ноември, информира ОДМВР - Велико Търново. Извършителят е проникнал в имота през незаключена таванска капандура. От проведените незабавни действия по разследването, като съпричастен към извършеното деяние е задържано 15-годишно момче от В. Търново. Образувано е досъдебно производство. Работата по изясняване на случая продължава.", "date": "2019.11.11", "title": "Задържаха 15-годишен за кражба на 4800 паунда, цигари и алкохол във Велико Търново"}
{"url": "https://www.24chasa.bg/novini/article/7858634", "text": "Размирици започнаха тази нощ в боливийските градове Ла Пас, където заседава правителството, и в Ел Алто, близо до столицата Сукре, след вчерашната  , предаде Франс прес. Местни медии съобщиха за голям брой опожарени автобуси и жилища на известни личности. Медиите показаха 15 автобуса в Ла Пас, подпалени в автосервиза на службата за градски транспорт. Ректорът на местния държавен университет Валдо Албарасин - активист, призовавал президента да се оттегли, заяви, че домът му е бил опожарен и разрушен от съпартийци на Моралес от Движението за социализъм и качи в интернет кадри от пожара, съобщи БТА.. Десетки хора предизвикаха безредици в луксозния квартал Ачумани в Ла Пас. Демонстранти с качулки, разполагащи с динамит, са окупирали венецуелското посолство, което се намира в този район, заяви пред официалната осведомителна агенция А Бе И посланичката Крисбейли Гонсалес. Полицаите, голяма част от които подкрепиха тези дни протестите срещу Моралес, не патрулираха през нощта в Ла Пас и Ел Алто, без ръководството на полицията да обясни защо. В двата града обаче започнаха да се появяват армейски патрули.", "date": "2019.11.11", "title": "Размирици в Боливия след оставката на президентът Ево Моралес (Снимки и видео)"}
{"url": "https://www.24chasa.bg/novini/article/7858690", "text": "Бял трюфел с тегло малко над 1 кг беше продаден на 20-ия търг в Алба за 120 000 евро, т.е. за около 120 евро за грам, съобщи АФП. Търгът се организира съвместно с Москва, Сингапур и Хонконг, откъдето е купувачът, предава БТА. Цената на този изключителен трюфел не съответства на пазарната, която е около 375 евро за 100 гр на пазара в Алба. От 88 години гр. Алба в областта Пиемонте е домакин на голям панаир на белия трюфел. В неговите рамки се провежда и търгът. По традиция приходите от търга в Алба, които тази година са общо 420 000 евро, са за благотворителност. Ще ги получат институтът \"Майчин избор\" в Хонконг, който подпомага деца без семейство и млади майки в затруднено положение, както и центърът \"Дмитрий Рогачев\" в Москва, специализиран в изследователска дейност за раковите заболявания при децата. Макар и за един месец пазарната цена на белия трюфел да се увеличи с 50 процента - от 250 евро на 373 евро за 100 гр, тази година тя съвсем не е рекордна. През 2012 г. тя беше 500 евро за 100 гр, а през 2017 г. - 450 евро за екземпляри със средно тегло 20 гр.", "date": "2019.11.11", "title": "Продадоха на търг килограм бял трюфел за 120 000 евро"}
{"url": "https://www.24chasa.bg/novini/article/7858703", "text": "Цените на петрола отбелязват спад в понеделник на фона на подновените съмнения относно перспективите за търговска сделка между Съединените щати и Китай*. Опасенията относно увеличаващото се предлагане също причиняват поевтиняване на фючърсите върху суровината, предава Си Ен Би Си. Цената на международния бенчмарк Брент се понижава с 65 цента, или 1,04%, до 61,86 долара за барел. От своя страна, фючърсите върху американският лек суров петрол WTI възлизат на стойност от 56,65 долара за барел, което е понижение от 59 цента или 1,03%, предава  . Президентът на САЩ Доналд Тръмп заяви в събота, че търговските преговори с Китай се движат „много добре\", но Съединените щати ще сключат сделка с Пекин само ако тя е „правилната“ за Америка. Шестнадесетмесечната търговска война между двете най-големи икономики в света забави глобалния икономически растеж и накара анализаторите да понижат прогнозите за търсенето на петрол, което предизвика опасения, че през 2020 г. може да се развие проблем с пренасищане на доставките. Тръмп, също така, отрече твърденията за готовността на САЩ за отмяна на наложените мита, което за Китай е важна част от споразумението от „първа фаза“. В контекста на въздействието на търговската война данните през уикенда показаха, че индексът на производствените цени в Китай е отбелязал най-големия си спад от повече от три години през октомври, тъй като секторът на промишлеността е отслабнал, засегнат от търговския спор и намаляващото търсене. *Информацията е актуална към 09:50 ч.", "date": "2019.11.11", "title": "Спад в цените на петрола на фона съмнения за сделка между САЩ и Китай"}
{"url": "https://www.24chasa.bg/novini/article/7858725", "text": "Турция не изглежда склонна да участва в петстранна среща за кипърския въпрос през декември и отлага всякакви дискусии по темата за след изборите в признатата само от Анкара Севернокипърска турска република (СКТР) през април, съобщава кипърският вестник \"Филелефтерос\", като се позовава на източник от кипърското правителство, който е говорил пред Кипърската информационна агенция. За 25 ноември е насрочена среща на генералния секретар на ООН Антониу Гутериш с лидерите на гръцката и турската общност в Кипър Никос Анастасиадис и Мустафа Акънджъ в Берлин. На срещата трябва да се установи дали в момента съществуват условия за продължаване на междуобщностния диалог и за провеждане още през декември на петстранна среща с участието както на лидерите на кипърските общности, така и на представители на трите страни-гарантки - Гърция, Турция и Великобритания, предава БТА. Според информацията нежеланието на Анкара да участва в подобна среща през декември е било изразено по време на дипломатически контакти на Турция с трети страни и е било формулирано и по време на разговора на турския министър на външните работи Мевлют Чавушоглу с гръцкия му колега Никос Дендиас в петък в Женева. Сведенията, които са достигнали до Никозия, показват, че турската позиция е, че всякакви процедури във връзка с кипърския въпрос трябва да бъдат отложени за след изборите в СКТР през април. Също така преди около два месеца турският външен министър каза пред гръцкия вестник \"Катимерини\", че Турция предлага да се проведе неформална петстранна среща, която да уточни модела за разрешаване на кипърския въпрос, след което мандатът за бъдещите преговори да бъде допълнен съответно с това решение. В коментар по темата ТАСС съобщава, че според гръцкия кипърски печат победата на предстоящите в СКТР президентски избори на който и да било друг кандидат, освен сегашния президент Мустафа Акънджъ, ще се смята за политически успех на турския президент Реджеп Тайип Ердоган. Това се дължи на обстоятелството, че настоящият лидер на кипърските турци, който е политик със социалдемократически възгледи, е открит опонент на курса на Анкара. Акънджъ, който през лятото изглеждаше, че има отлични шансове за преизбиране, според Турция премина \"червената линия\", когато миналия месец критикува турската военна операция в Сирия и предизвика голямо раздразнение у Ердоган и сред привържениците на още по-голямо задълбочаване на връзките на СКТР с Анкара. След думите на Акънджъ премиерът на СКТР Ерсин Татар заяви, че Акънджъ е изгубил доверието на народа и вече не изразява волята на кипърските турци, поради което не трябва да участва в планираната за 25 ноември среща с кипърския президент Анастасиадис и с генералния секретар на ООН Гутериш в Берлин. Междувременно в Никозия очакват пристигането на специалния пратеник на генералния секретар на ООН за кипърския въпрос Джейн Лют, която ще бъде там, за да подготви неформалната тристранна среща в Берлин, съобщава \"Филелефтерос\" На 16 ноември Лют ще разговаря поотделно с лидерите на двете общности Анастасиадис и Акънджъ.", "date": "2019.11.11", "title": "Турция не е склонна да участва в петстранната среща, посветена на кипърския въпрос"}
{"url": "https://www.24chasa.bg/novini/article/7858731", "text": "Те са установили, че на 9 ноември през нощта 33-годишен е пробол в гърба с нож 36-годишна, съобщиха от Областната дирекция на полицията в Плевен. Извършен е оглед на местопроизшествието. Иззет е кухненският нож. Пострадалата е транспортирана в УМБАЛ \"Д-р Георги Странски\" - Плевен и е настанена в гръдна хирургия с временна опасност за живота. Извършителят е задържан за срок до 24 часа по Закона за МВР. Уведомен е дежурен прокурор при РП - Плевен. По случая е образувано досъдебно производство за престъпление. Предстои назначаване на експертизи. ", "date": "2019.11.11", "title": "Мъж прободе жена си в гърба с кухненски нож в Плевенско"}
{"url": "https://www.24chasa.bg/novini/article/7858736", "text": "Имаме нужда от НАТО, заяви турският министър на външните работи Мевлют Чавушоглу пред журналисти в Брюксел, където пристигна за заседание на Съвета на ЕС по външни работи, предава БТА. Наистина вярвам в бъдещето на НАТО, добави Чавушоглу. По неговите думи пактът е необходим за опазването на общите ценности, мира и стабилността. Турският министър ще се присъедини днес към своите европейски колеги при обсъждането на дейностите на Турция в Сирия и покрай остров Кипър. Преди месец ЕС реши да наложи санкции на Турция заради проучванията за залежи от газ в Източното Средиземноморие. В последните часове САЩ предупредиха Анкара за възможни допълнителни санкции заради разполагането на турска земя на руски противоракетни системи.", "date": "2019.11.11", "title": "Турция: Имаме нужда от НАТО"}
{"url": "https://www.24chasa.bg/novini/article/7858724", "text": "Новооткритата отсечка от Коридор 10 от Ниш до границата с България до 1 декември е безплатна, но след това пътуването по нея ще струва 410 динара /около 3,50 евро/, съобщава сръбският сайт Далине. Това означава, че за пътуване по автомагистралата от Белград до границата с България ще се плаща общо 1290 динара, или малко повече от 10 евро, предаде БТА.  ", "date": "2019.11.11", "title": "Пътната такса от Белград до България ще\nбъде около 10 евро"}
{"url": "https://www.24chasa.bg/novini/article/7858748", "text": "Първият чуждестранен терорист от \"Ислямска държава\" е вече репатриран от Турция, съобщи говорителят на вътрешното министерство на страната, цитиран от частната телевизия НТВ. На 14 ноември същата процедура ще бъде приложена и спрямо седем други терористи от германски произход, добави говорителят Исмаил Чатаклъ, предава БТА. Вече репатрираният от Турция джихадист е от Съединените щати. В рамките на деня ще бъдат изгонени от Турция и още двама членове на \"Ислямска държава\" - един германец и един датчанин. Анкара не приема възражения от страните по произход на джихадистите, че не желаят да ги приемат обратно с мотив, че гражданството им е отнето, е заявил говорителят. \"Правете каквото щете. Вие си знаете как да потърсите отговорност на своите хора. Ние не сме хотел за (джихадисти на) ДАЕШ (\"Ислямска държава\") за никого\", заяви той.", "date": "2019.11.11", "title": "Турция изгони от границите си първия терорист от ИД"}
{"url": "https://www.24chasa.bg/novini/article/7858763", "text": "Жена на 28 години от Дупница е задържана заради убийство на мъж в бобовдолското с.Мламолово, съобщиха днес от полицията. Задържането й е за 72 часа с прокурорско постановление за съпричастност към  . Трупът на мъжа е бил открит в събота в дома му. След подаден сигнал служители от РУ Бобов дол са предприели действия под ръководствотто на наблюдаващ прокурор от ОП - Кюстендил. По първоначални данни смъртта е настъпила в резултат на пробождане с нож в областта на гърдите, уточни говорителят на полицията Катя Табачка, цитиран от БТА. Заподозряната е открита и задържана в дома на нейни роднини в Дупница. Работата по досъдебното производство за умишлено причиняване на смърт продължава РУ Бобов дол.", "date": "2019.11.11", "title": "Полицията задържа 28-годишна от Дупница за убийството на мъж в Кюстендилско"}
{"url": "https://www.24chasa.bg/novini/article/7858788", "text": "47-годишен мъж от Кюстендил е оставен в следствения арест за 72 часа за  , съобщиха от полицията. По случая бяха задържани с полицейска заповед още двама души - 38-годишна жена и 19-годишен младеж, но те са били освободени, посочиха от полицията. Инцидентът, завършил фатално, възникнал между двамата мъже в кюстендилския квартал \"Герена\" през нощта на събота срещу неделя. По-младият е починал в резултат на нанесена му прободна рана. По случая е образувано досъдебно производство за умишлено причиняване на смърт, работата продължава РУ Кюстендил.", "date": "2019.11.11", "title": "Оставиха в ареста 47-годишния мъж за убийството в Кюстендил, другите двама - освободени"}
{"url": "https://www.24chasa.bg/novini/article/7858776", "text": "Директорът на Многопрофилната болница за активно лечение в град Пазарджик д-р Васил Вълчев е освободен по разпореждане на министър-председателя Бойко Борисов, съобщиха от Министерството на здравеопазването.", "date": "2019.11.11", "title": "Освободиха от длъжност шефа на болницата в Пазарджик по заповед на Борисов"}
{"url": "https://www.24chasa.bg/novini/article/7853740", "text": " е водещ университет в Холандия, доказан лидер в обучението по икономика, бизнес науки и право. На 13 и 14 ноември представители на учебното заведение ще гостуват в България, за да се срещнат с кандидат-студенти, които се интересуват от възможностите за обучение в Холандия. Събитието е организирано от агенция за образование „Скай Лайнс“ и ще се проведе на: ! • Tilburg University попада в   в сферите: бизнес, икономика, право и психология  В други класации Tilburg се нарежда на: •   в областта на    •   в света за обучение по   •   в света за обучение по    • в света за обучение по    •   за обучение по    За учебната 2020/2021 година учебното заведение предлага следните    На магистърско ниво можете да избирате сред над   в това число:  Присъствието на събитията е безплатно. Възможност за безплатна регистрация ще откриете  .", "date": "2019.11.11", "title": "Презентации на Tilburg University – лидер в обучението по икономика, бизнес науки и право"}
{"url": "https://www.24chasa.bg/novini/article/7858802", "text": "Догодина можем да кажем на българите: Вие нямате никаква газова зависимост и можем да доставяме газ отвсякъде. На практика това е реалната диверсификация. Догодина най-късно по това време България ще може да доставя втечнен газ от САЩ, Катар, Кипър, Египет, Азербайджан.“ Това обяви премиерът Бойко Борисов при инспекцията на проекта \"IGB - междусистемна газова връзка Гърция - България\".  На инспекцията присъстваха и енергийният министър Теменужка Петкова, председателят на КЕВР Иван Иванов, американският посланик Херо Мустафа, посланикът на Гърция Димитриос Хронопулос и посланикът на Азербаджан Наргиз Гурбанова. Предвижда се ускорен строеж на 185-километровото съоръжение между Стара Загора, Хасково и Комотини. То трябва да бъде готово за 12 месеца и газопроводът да бъде въведен в експлоатация през втората половина на 2020 г. Връзката трябва да осигури диверсификацията на източниците и маршрутите за доставка на природен газ в региона на Югоизточна Европа. След една изключително прозрачна процедура, българската държава изтегли заем с банкова гаранция и нашето участие в проекта е половин млрд. лв. Двете фирми, които спечелиха доставката на тръбите и строителството са гръцки. Това показва, че сме не само отворени и прозрачни, но и винаги сме казвали, че България и Гърция трябва да си разпределят ресурсите - те да ползват Черно море и Дунав, ние да ползваме Егейско море, отбеляза премиерът. \"Където строим, археолозите намират уникални неща, намериха каменни сечива на 7000 години. Работят много бързо, ние плащаме редовно и музеите ни се напълниха с артефакти. Само за археологията сме дали 4 млн. лв.\", обясни той. Борисов обясни, че този интерконтектор ни свързва директно с Александруполис. \"Искам да направим един бърз път Александруполис-Димитровград, да свържем Черно с Егейско море. Да си разменим по едно пристанище без такси. Гърция ще има Черно море, ние ще имаме Егейско море и то без войни. Мисля, че ще успеем да открием интерконектора предсрочно\", каза Борисов. Сега разбирам защо наричат България \"скритото бижу\", защото навсякъде се намират археологически ценности, каза Херо Мустафа. \"В момента, в който мине газопровода, връщаме хумуса и догодина пак тук си има царевица отгоре. На 100% природата се запазва\", каза Борисов.  \"Първо трябва да се извадят артефактите и чак тогава ще се строи. 4 млн. струват тези разкопки и проучване. Това което виждате е мечтата на много поколения политици, по-точно говореха, те не са и мечтаели. Ще се докарва газ от Азербайджан. Идваха си говореха и много често се употребяваше думата \"диверсификация\", но под това не знам те какво разбираха. Но газта не може в чанта да се пренася, трябват газопроводи. Това което виждате струва половин милиард, след една изключително дълга процедура. Огромното финансиране е българско, а другите 2 фирми са гръцки. Това показва, не само че сме отворени и прозрачни, винаги България и Гърция така са си. Трасето изцяло е проучено. На практика догодина по това време най-късно България ще може да доставя втечнен газ. Догодина ще можем да кажем на българите \"Нямате никаква зависимост и никой не може да ви спре парното\", каза Борисов. \"Една сергия ако може да се докарат краставици от 4-5 места, ще избереш най-хубавите и най-евтините. Газовият хъб \"Балкан\" ще даде възможност не да подменяме, а този който докара по-евтин газ, да може да си купиш по-евтин газ. Нека има конкуренция\", каза премиерът.  \"Този проект е много важен за диверсификацията и енергийната сигурност. Енергийната сигурност е национална сигурност\", каза Херо Мустафа на български. \"За мен и за Азербайджан това е исторически момент. Щастливи сме да подкрепяме България в диверсификацията. Поздравяваме ви в този важен ден:, каза посланикът на Азербайджан \"Този интерконектор сближава три страни в един по-общ проект като енергетиката. Става дума за плаващата станция в Александруполис. Този терминал ще бъде общ проект между Гърция, САЩ и България и днес е началото, имайки основата на енергията от Азербайджан. Гърция и ядрото ще са ядрото на тази програма\", каза гръцкият посланик.  \"Честитя на всички победители. Да прави Мая Манолова каквото иска. И аз искам касиране на президентските избори, но мандатът му почти мина\", беше коментарът на Борисов за местните избори.  \"Веднага разпоредих на Ананиев да махат директора на болницата. Не търпя такива неща. Вече са го освободили и да отива на съд\", каза Борисов за  . \"Близо 2/3 от трасето ще го правят машини, а 1/3 ще е ръчно, защото този хълм не могат да го направят машините, обясни Борисов на Херо Мустафа\", която качи в прословутия си джип след инспекцията.  \"След 2 седмици ще преминем и през този хълм\", каза Теменужка Петкова, която също беше в колата. \"Херо, тук съм возил Антонио Таяни, Доналд Туск, Дейвид Камерън.. Дейвид Камерън като го качихме охраната му се разсърди и отиде на самолета да го чака. На идване си минала по \"Тракия\" и \"Марица\". Всичко направихме нашето правителство. Сега лирата е евтина и много хора ходят в Турция да пазаруват. Много неща наведнъж правим, \"Хемус\" ми е най-важна. Над 500 души работеха в неделя, имаше над 100 камиона\", разказа премиерът.  \"Ние не правим нищо срещу някого, точно обратното. Правим конкуренция\", каза Борисов на американския посланик.  \"Много добре карате, г-н премиер\", се обърна тя към него. \"Иначе не бих те качил. И карането е опит, карам поне 2 пъти в седмицата., отговори й Борисов. \"В момента имаме поне 10 големи проекти - интерконекторът, \"Хемус\", София-Калотина\", тунел \"Железница\" строят много здраво\", каза Борисов и добави, че иска в четвъртък да се види с нея да обсъдят различни теми. ", "date": "2019.11.11", "title": "Борисов: Догодина България ще може да доставя втечнен газ от САЩ, Катар, Кипър, Египет, Азербайджан (Видео)"}
{"url": "https://www.24chasa.bg/novini/article/7858693", "text": "Четвъртият международен фестивал на изкуствата „Морски път на коприната\" ще се проведе в гр. Цюанджоу, провинция Фудзиен, от 22 до 27 ноември, предава  . Събитието ще включва представления, форум за развитието на изкуството и онлайн арт фестивал, заявиха организаторите на пресконференция в Пекин. Международният фестивал се организира съвместно от Министерството на културата и туризма и управата на провинция Фудзиен. Тази година той привлече над 1200 артисти и 130 трупи от над 40 държави и региона, сред които Южна Корея, Япония, Тайланд и Индонезия. Събитието бе инициирано през 2014 г. и година по-късно бе решено да се провежда на всеки две години.", "date": "2019.11.11", "title": "Гр. Цюанджоу се готви за международния арт фестивал „Морски път на коприната\""}
{"url": "https://www.24chasa.bg/novini/article/7858836", "text": "Сигналът за инцидента в областния град на улица \"Трети март\" е получен по телефон 112 на 9 ноември в 01,18 ч. и подаден на Първо РУ - Плевен. И двамата мъже са от Плевен. Първо е възникнал скандал между тях. Пострадалите са транспортирани в ЦСМП – Плевен. Няма опасност за живота им. 35-годишният е настанен под наблюдение в ортопедична клиника към УМБАЛ \"Д-р Георги Странски\" - Плевен. Огледано е местопроизшествието, иззети са мобилен телефон, счупени шишета и биологичен материал за лабораторна обработка. Уведомен е дежурен прокурор в РП – Плевен. Започнато е досъдебно производство. ", "date": "2019.11.11", "title": "Мъж налетя със счупена бутилка на опонент, нападателят лежи в ортопедията в Плевен"}
{"url": "https://www.24chasa.bg/novini/article/7858853", "text": "Китайският президент Си Цзинпин, който пристигна вчера на тридневно официално посещение в Гърция, разговаря тази сутрин в Атина с гръцкия си колега Прокопис Павлопулос, съобщи АНА-МПА. При посрещането на китайския президент Павлопулос определи посещението му като емблематично задълбочаване на стратегическата връзка между Гърция и Китай. Гръцкият президент отбеляза, че гърците отварят пътя на Китай да се срещне, при условията на мирно сътрудничество и съзидание, със страните и народите от Европейския съюз. Павлопулос спомена и значението на китайската инициатива \"Един пояс, един път\", която ще работи като мост между Китай и Запада. Гръцкият държавен глава подчерта също, че Гърция, като член на Европейския съюз и на еврозоната, е ангажирана да спазва в цялост европейското право, предава БТА. \"Имам големи очаквания от бъдещето\", каза пред Павлопулос Си Цзинпин, цитиран от гръцката телевизия Скай. Си отбеляза, че двете страни са наследници на велики цивилизации и че в отношенията между тях \"не става дума за сътрудничество между две държави, а между две цивилизации\". След срещата с Павлопулос китайският президент ще разговаря с гръцкия министър-председател Кириакос Мицотакис.", "date": "2019.11.11", "title": "Гърция: Отваряме пътя на Китай да се срещне с народите от ЕС"}
{"url": "https://www.24chasa.bg/novini/article/7858878", "text": "Съветът на ЕС съобщи, че удължава до 14 ноември догодина санкциите срещу Венецуела. Това решение е свързано с политическата, икономическата, обществената и хуманитарната криза в страната и продължаващите действия срещу демокрацията, принципите на правовата държава и зачитането на правата на човека, се уточнява в съобщението. Мерките включват ембарго върху оръжията и върху оборудването за вътрешни репресии, както и забрана за пътуване и запор на имущество на 25 включени в списъка официални държавни представители, отговорни за нарушения на правата на човека и/или за подкопаване на демокрацията и върховенството на закона във Венецуела, предава БТА. Целта на тези мерки е да се насърчи намирането на съвместни демократични решения, които могат да доведат до политическа стабилност в страната и да й дадат възможност да отговори на належащите нужди на населението, пише в съобщението. Целенасочените мерки са гъвкави и обратими. Те са замислени така, че да не навредят на населението на Венецуела, отбелязва Съветът на ЕС.", "date": "2019.11.11", "title": "ЕС удължава санкциите срещу Венецуела с една година"}
{"url": "https://www.24chasa.bg/novini/article/7858887", "text": "Подсъдимият Панайот Н. на 24 г. отишъл в дома на мъж, с когото се запознали по интернет, и го нападнал. Ударил го с юмрук в лицето и продължил да рита и удря пострадалия, дори когато той паднал на земята. Потърпевшият получил сътресение на мозъка, множество кръвонасядания и други травми. Подсъдимият отнел от жертвата си мобилния му телефон, два лаптопа от жилището, портфейл със сто лева, златна обица и други вещи, които продал в района на пазара в Добрич на неустановено по делото лице за двеста лева. Експертизата по делото е оценила ограбеното имущество на 3796 лева. Панайот Н. е осъждан ефективно за различни престъпления от Районния съд в Провадия. Делото в Добричкия окръжен съд ще се гледа на 3 декември.", "date": "2019.11.11", "title": "Млад мъж нападна жестоко интернет другар, после го обра и продаде плячката"}
{"url": "https://www.24chasa.bg/novini/article/7858886", "text": "Самоделните бомби са новото оръжие във войната между кварталните престъпни босове: Швеция преживява от началото на годината вълна от криминални експлозии - уникален феномен в Европа, който допълва уреждането на сметки с Калашников. Класирана сред най-богатите и най-проспериращите страни в света, Швеция се радва на слабо ниво на насилие в сравнение с другите западни страни. Но скандинавското кралство същевременно е обхванато от нарастваща социална маргинализация и социално-икономически различия, които се задълбочават повече, отколкото в която и да било друга страна членка на Организацията за икономическо развитие и сътрудничество (ОИСР). В големите, а все по-често и в средните градове, банди, често свързани с трафика на дрога, безчинстват и водят кървава война. Освен престрелките, които всяка година причиняват десетки убити и ранени, съперничещи си групи вече използват почти обичайно и взривни устройства, ръчни гранати или термос, пълен с барут. \"Не ни е известно подобно явление в чужбина\", призна шефът на шведската полиция Андерш Торнберг на пресконференция миналата седмица. \"Разбирам, че много хора са разтревожени от случващото се - имаме усещането, че уреждането на сметки става нещо обичайно\", допълни той. През последните дни няколко инциденти потресоха южните шведски градове. Бомба избухна на стълбище на жилищна сграда в Малмьо, третия по големина град в страната, взривно устройство беше намерено пред търговски център в Кристианщад, а експлозия повреди балкон на апартамент в Хеслехолм. От януари до октомври сапьори са се намесвали при 99 експлозии, двойно повече от същия период на миналата година, и заради 76 неексплодирали взривни устройства. \"Това се превърна в тенденция, една засилваща се тенденция\", казва Линда Стааф от службите за криминално разузнаване. Няколко жилищни сгради, но също и малки фирми и полицейски управления станаха мишена на атаки. Изолирано насилие Тези умишлени експлозии рядко водят до жертви, за разлика от престрелките. От януари до октомври 33-ма души, повечето мъже под 30 години, бяха убити при 268 случая на уреждане на сметки с огнестрелно оръжие. В същия период на миналата година Швеция е регистрирала 37 убити при 248 случая. \"Понякога първоначалният конфликт е забравен отдавна и става дума само за репресии\", казва Линда Стааф. Според властите повечето от извършителите на престрелките са израснали в зони, които шведската полиция квалифицира като \"уязвими\". През юни властите публикуваха списък с около 60 квартали от този тип, които се характеризират с лоши социално-икономически условия, и където \"престъпниците имат влияние върху местната общност\". За повечето от младежите, които израстват там, насилието се превръща в начин да си изградят име. \"Имаме примери, при които хора бързо са си спечелили голям престиж, убивайки някого в полза на трето лице\", разказва Линда Стааф. За Андерш Торнберг тази ескалация представлява \"невероятно сложно предизвикателство\", с което силите на реда трудно се справят, и за което дори самите полицаи признават, че добива нарастваща сила. На 7 юни зрелищна експлозия разруши фасадите на две жилищни сгради в Линкьопинг, на два часа с кола от Стокхолм. По чудо нямаше тежко ранени. \"В повечето случаи само по случайност няма ранени или убити\", казва Линда Стааф, уточнявайки, че авторите на тези престъпления изглежда все по-малко и по-малко се грижат да не причинят странични жертви. Имаше обаче и няколко убити, по-конкретно две малки деца през 2015 г. и 2016 г., което предизвика възмущение в страната. За Линда Стааф по-голямата част от насилието се ограничава до престъпните среди, но властите са свидетели и на случаи, при които бомбени атаки са били извършени и заради любовни връзки или \"просто за удоволствие\". Съветът за превенция на престъпността публикува през юни изследване, което показва, че макар престъпленията с насилие са се увеличили в Швеция, нивото им все пак е по-ниско от регистрираното през 90-те и че макар убийствата в криминалните среди са се увеличили, битовите са намалели. \"От глобална гледна точка Швеция отчита много ниски нива на смъртоносно насилие\", изтъква Съветът. Според Бюрото на ООН за борба с трафика на наркотици и престъпността средното равнище на убийствата в света е 6,1 на 100 000 души през 2017 г., 3 на 100 000 в Европа и само 1,1 на 100 000 в Швеция. (БТА)", "date": "2019.11.11", "title": "Швеция е обхваната от вълна от експлозии с криминален характер"}
{"url": "https://www.24chasa.bg/novini/article/7858890", "text": "По призива на каталунското сепаратистко движение Демократично протестиращи затвориха днес голям граничен пункт Франция и Испания, предадоха Асошиейтед прес и Ройтерс. Каталунските транспортни власти съобщиха в Туитър, че е блокирана границата при Жонкера на магистрала АП7 и около 80 души спират движението и в двете посоки. Акцията е по инициатива на групировката Демократично цунами, която организира и протестите в Каталуния след произнасянето миналия месец на осъдителни присъди на десетина лидери на каталунските сепаратисти заради участието им в референдума преди две години за отделяне на областа от Испания. За групата не се знае много, нейните лидери са анонимни и тя работи чрез приложения, даващи възможност за размяна на кодирани съобщения.  В разпространено онлайн изявление групата каза, че с днешния си протест тя призовава международната общност да накара Испания да разбере, че единственият начин за решаване на конфликта е чрез разговори.", "date": "2019.11.11", "title": "Каталунски сепаратисти блокираха френско-испански граничен пункт (СНИМКИ)"}
{"url": "https://www.24chasa.bg/novini/article/7858947", "text": "62-годишна жена от Нови пазар е настанена в МБАЛ- Шумен в тежко състояние и с опасност за живота. 40-годишен мъж й нанесъл побой, съобщи  Скандалът възникнал около 14:15 часа на 10 ноември пред жилищен блок, в който живеели двамата. Мъжът нанесъл множество удари с твърд предмет по главата и тялото на своята съседка. След преглед в болницата в Шумен медици установили множество фрактури на лява подбедрица, седем ребра на гръден кош и черепно-мозъчна травма. Извършителят бил задържан за срок до 24 часа в полицейското управление в града. За извършено престъпление е образувано досъдебно производство.", "date": "2019.11.11", "title": "62-годишна жена бере душа след побой от съсед"}
{"url": "https://www.24chasa.bg/novini/article/7858930", "text": "В четвъртък -14.11 от 10:00 ще се проведе заседание на Пленума на Висшия съдебен съвет, на което ще се разгледа указа на президента Румен Радев от 7-ми ноември, както и повторното гласуване на кандидата за главен прокурор Иван Гешев, става ясно от дневния ред на ВСС. До заседанието се стигна, след като  Очаква се утре указът на президента Радев, с който отказа Гешев да е главен прокурор, да излезе в Държавен вестник.", "date": "2019.11.11", "title": "ВСС повторно гласува за Гешев в четвъртък"}
{"url": "https://www.24chasa.bg/novini/article/7858999", "text": "Гана е шестнадесетата страна, която оттегли признаването на Косово, заяви днес министърът на външните работи на Сърбия Ивица Дачич, предаде Танюг. Дачич заяви за телевизия Първа, че през уикенда е пристигнала нота от министерството на външните работи на тази страна, в която се казва, че Гана оттегля признаването на Косово съобщава БТА. Това е досега най-голямата страна, която прави това, има 30 милиона жители, три пъти е по-голяма от Сърбия. Гана е и традиционен приятел на Югославия, заяви Дачич и обяви, че ще има още оттегляния на признаването на Косово до Нова година.", "date": "2019.11.11", "title": "Дачич: Гана оттегли признаването на Косово"}
{"url": "https://www.24chasa.bg/novini/article/7858699", "text": "Гигантът „Хуауей\" е водач на китайския пазар за таблети за първи път, благодарение на популярността на новия му флагман модел и широка гама от продукти, информира международната консултантска компания International Data Corporation (IDC). Доставките на Хуауей таблети възлизат на 2,12 милиона бройки, с 24,4% ръст спрямо миналата година и пазарен дял от 37,4%, предава  . Айпадите на „Епъл\" се наредиха на второто място с 33,8% дял от пазара, следвани от „Сяоми\" с 5,9%. Данните показва още, че общо доставените таблети в Китай са достигнали 5,67 милиона, като ръстът продължава вече шест поредни тримесечия. IDC е глобален консултант, доставчик и анализатор на пазарни данни, основан през 1964 г.", "date": "2019.11.11", "title": "„Хуауей\" води на пазара за таблети в Китай през Q3"}
{"url": "https://www.24chasa.bg/novini/article/7858998", "text": "\"Ще гласувам отново за Иван Гешев. За моя глас не очаквам изненади\". Това каза главният прокурор Сотир Цацаров. Той неведнъж е обявявал, че е преповторно гласуването за кандидатурата на Иван Гешев и пак ще я подкрети. Конституцията дава право на президента както да подпише указа, така и да върне кандидатурата. Той добави, че основният закон на страната не задължава държавният глава да обяви своите мотиви. Всеки има своите мотиви - президентът посочи своите, каза още Цацаров. \"Не виждам защо трябва да търсим политически подтекст\". Според него протакането на нещата не било решение. Цацаров каза още, че президентът е действал в обозрим срок и че конституцията го задължава да подпише указа при прегласуване.                                                                                                                                                                                                                            ", "date": "2019.11.11", "title": "Сотир Цацаров: Ще гласувам отново за Иван Гешев"}
{"url": "https://www.24chasa.bg/novini/article/7859006", "text": "Русия и Турция започнаха днес четвъртото си съвместно патрулиране в район в Североизточна Сирия, съобщи турското министерство на националната отбрана, цитирано от ТАСС. Съвместните руско-турски патрули се осъществяват съгласно меморандума от Сочи, договорен от президентите на двете страни на 22 октомври. Четвъртият патрул се извършва в района Дербасия, на изток от р. Ефрат, и в него участват безпилотни самолети, предаде БТА. Турция настоява районът да бъде прочистен от бойците на Силите за защита на народа (СЗН) - кюрдска милиция в Сирия, която Анкара смята за терористична организация. Първото съвместно патрулиране на турски и руски военнослужещи на изток от река Ефрат в Сирия, се състоя на 1 ноември в района Камишли, второто - на 5 ноември в Айн ал Араб (Кобане), а третото - на 8 ноември в ивицата между Камишли и Ал Маликия, напомня ТАСС.", "date": "2019.11.11", "title": "Русия и Турция с четвърто съвместно\nпатрулиране в Сирия"}
{"url": "https://www.24chasa.bg/novini/article/7859005", "text": "В Хонконг антиправителствен демонстрант беше прострелян от полицията в драматична сцена, заснета на видео, докато градът е парализиран от масовите блокади на кръстовища и гари от протестиращи, настояващи за демократични реформи, предава БТА. Видео от тази сутрин показа полицай, който се опитва да прогони група протестиращи на кръстовище, а после вади пистолет срещу маскиран демонстрант в бял суичър и качулка, който се приближава към него. Докато двамата се сбиват, друг протестиращ, облечен в черно, се приближава и полицаят насочва оръжието към него, а после стреля в корема му и той пада на земята. След това полицаят стреля срещу трети протестиращ, пак в черно, който се включва в сбиването. Демонстрантът с белия суичър успява да избяга по близко стълбище, а полицаят и негов колега слагат белезници на двамата в черни дрехи на земята. Полицията съобщи, че само един е прострелян и е претърпял операция. Хонконгската болница заяви, че раненият е в критично състояние. Това е вторият случай, когато протестиращ бива прострелян, откакто в началото на юни започнаха демонстрациите, макар че полицаите често вадят оръжието си, за да отблъснат нападение. Над 3300 души са арестувани по време на протестите. При друг инцидент днес мъж беше запален при спречкване, очевидно на тема национална идентичност, и се намира в критично състояние в болница. Засега информацията за инцидента в квартал Ма Он Шан е оскъдна. Видео в социалните мрежи показва жертвата да спори с група младежи, след което някой го залива с течност и щраква запалка, предаде Асошиейтед прес. Полицията използва сълзотворен газ и водно оръдие в различни части на града и нахлу в кампуса на китайсикя университет, където протестираха студенти. видео паказа полицай на мотор да кара през група демонстранти в очевиден опит да иг разпръсне. железницата временно е спряна поради пожари и барикади по релсите и разбити стъкла на прозорци в клон на държавната Банк ъв Чайна. голяма част от бизнес квартала в центъра е затворена за автомобилно движение заради конфронтация между демонстранти и полиция. Днешното насилие вероятно още повече ще нагорещи страстите в Хонконг, след като студент, който падна при предишен протест, бягайки от полицията, почина от раните си в петък, а през уикенда полицията арестува шестима продемократични депутати, отбелязва АП.", "date": "2019.11.11", "title": "Ескалиращо насилие в Хонконг"}
{"url": "https://www.24chasa.bg/novini/article/7859033", "text": "150 кг сух нарязан тютюн бе открит от полицията в автомобил на автомагистрала \"Тракия\" край Пазарджик, съобщи говорителят на областната полицейска дирекция Мирослав Стоянов. В неделя вечерта в района на 88- ми километър от магистралата оперативен екип от икономическа полиция и автопатрул на КАТ спрели за проверка лек автомобил \"Фолксваген\". Колата била управлявана от 27-годишния столичанин Васил Б. По време на проверката органите на реда открили на задните седалки и в багажника на колата общо 15 полиетиленови чувала със ситно нарязан тютюн. Общото количество на откритата акцизна стока е 150 килограма. Тютюнът и возилото са иззети, а шофьорът задържан в ареста.", "date": "2019.11.11", "title": "150 кг нарязан тютюн откриха в автомобил\n на магистралата край Пазарджик"}
{"url": "https://www.24chasa.bg/novini/article/7859003", "text": "Наказание \"пробация\" за срок от 6 месеца получи немски гражданин, незаконно отглеждал у нас защитен вид костенурки. Окръжният съд в Благоевград одобри постигнатото споразумение между прокуратурата и защитата на немския гражданин Г.Щ. Б. Той се призна за виновен в това, че през 2017-та и 2018-та година, в двора на къщата си в село Микрево, община Струмяни е отглеждал 19 броя сухоземни костенурки от защитен вид - 13 от тях- шипобедрени и 6 шипоопашати.", "date": "2019.11.11", "title": "Пробация за германец, отглеждал незаконно костенурки в дома си"}
{"url": "https://www.24chasa.bg/novini/article/7859050", "text": "Четири момчета набиха 13-годишен на спортна площадка в Благоевград, съобщиха от полицията. Инцидентът станал около 20 часа миналия четвъртък. Във Второ РУ-Благоевград е получено съобщение за това, че в района на спортна площадка в ж.к. \"Еленово\" е нанесен удар в областта на лицето на 13-годишно момче от с. Горно Дряново, общ.Гърмен. В резултат на инцидента пострадалото момче е с избит зъб и след извършен медицински преглед е освободено за домашно лечение. По-къспо полицията задържа четири момчета от Благоевград, три от които на 14 години и едно на 15 години, чиято съпричастност по случая се установява. Образувано е досъдебно производство. Работата продължава.", "date": "2019.11.11", "title": "Четири момчета набиха 13-годишен на спортна площадка в Благоевград"}
{"url": "https://www.24chasa.bg/novini/article/7859300", "text": "Съветът на ЕС съобщи, че е приел днес рамка за ограничителни мерки в отговор на неразрешените проучвания, извършвани от Турция в Източното Средиземноморие. Рамката ще даде възможност за санкциониране на хора и организации, отговорни за или участвали в дейности, свързани с неразрешени проучвания за полезни изкопаеми в Източното Средиземноморие. Санкциите ще се състоят в забрана за пътуване в ЕС и запор на имущество на хора и организации. Ще бъде забранено предоставянето на средства на включените в списъка, предаде БТА. Днешното решение е пряка последица от заключенията на Съвета на ЕС от 14 октомври, одобрени от Европейския съвет на 17 и 18 октомври. На 15 юли 2019 г. Съветът на ЕС изрази съжаление, че въпреки многократните призиви за прекратяване на незаконните дейности в Източното Средиземноморие, Турция продължава проучванията в кипърските териториални води. Съветът подчерта отново, че подобни незаконни дейности имат сериозно непосредствено отрицателно въздействие върху отношенията между ЕС и Турция. Съветът отново призова Турция да действа в дух на добросъседство и да зачита суверенитета и правата на Кипър в съответствие с международното право. Заради продължаващите и новите незаконни проучвания от Турция, Съветът на ЕС беше решил временно да преустанови преговорите по всеобхватното споразумение за въздушен транспорт и за момента да не свиква заседания на Съвета за асоцииране и допълнителни заседания на диалозите на високо равнище между ЕС и Анкара. Съветът на ЕС одобри предложението на ЕК за намаляване на предприсъединителната помощ за Турция за 2020 г. и прикани Европейската инвестиционна банка да преразгледа своите кредитни дейности в Турция, особено по отношение на кредитирането с държавна подкрепа. Съветът на ЕС реши, че върховният представител по външната политика и сигурността, и ЕК, следва да продължат да работят върху възможни целенасочени мерки. На 14 октомври Съветът на ЕС изрази сериозно безпокойство за незаконните дейности на Турция в Източното Средиземноморие и изрази съжаление, че Анкара още не е отговорила на многократните призиви за прекратяване на тези дейности, се допълва в съобщението", "date": "2019.11.11", "title": "ЕС - готов с обхвата на санкциите срещу Турция заради проучванията край Кипър"}
{"url": "https://www.24chasa.bg/novini/article/7859305", "text": "Софийската опера и балет кани на 17 ноември 2019 година от 19 часа почитателите си, да се докоснат до музиката на всепризнатия майстор на комичните опери Джоакино Росини и неговата творба „ Пепеляшка или Триумф на добротата”. Произведение, създадено по либретото на Джакопо Берети в основата на което е едноименната приказка на Шарл Перо. Сюжетът пренася зрителя в средатана 18 век в Сицилия, където в замъка на Дон Манифико дъщерите му и доведената им сестра Пепеляшка се борят за любовта на принц Рамиро. За да съпреживеят чувствата и емоциите на героите на зрителите ще помогнат артистите: Атанас Младенов, Николай Петров, Ина Петрова, Благовеста Мекки-Цветкова, Евгений Станимиров. Главните роли са поверени на Естер Павлу и Хуан Франциско Гател. Естер Павлу, която пред българска публика ще се превъплъти в образа на Пепеляшка вече е позната на мелмоманите в родната си Чехия, където участва в различни спектакли в театрите в Прага и Пилзен. Кариерата и включва и участие в концертното изпълнение на „ Какво мъжете живеят ” от Бохуслав Мартин, продукция номинирана през 2015 година за Международната оперна награда, а записът на произведението е отличен с Чешката музикална награда - Andel - за най-добър класически запис. За Хуан Франциско Гател, който влиза в ролята на Дон Рамиро това ще бъде втора среща с българската публика, след като през април той изигра ролята на Дон Отавио в премиерата на „ Дон Жуан”, в постановката на Уго да Ана на сцената на Софийската опера и балет. Хуан Франсиско Гател е определян като изгряващата звезда сред новото поколение лирически тенори. Той вече бележи постижения на оперните и концертните сцени в Европа, Северна и Южна Америка. Участва и в спектакли във фестивалите Maggio Musicale Fiorentino и Ravenna - под диригентската палка на Рикардо Мути. Участва редовно и в постановки на испанските оперни театри- най-вече в Театро Реал Мадрид. Операта „Пепеляшка или история за триумф на добротата ” е изиграна за първи път в Театър „Вале”, в Рим на 25 януари 1817 година. За кратко време тя успява да завладее сърцата на публиката на италианските и европейските музикални сцени и до днес продължава да присъства трайно в репертоара на големите оперни театри по света. За първи път у нас „ Пепеляшка “ е представена на 13 декември 1968 година под режисурата на професор Петър Щърбанов. През 2014 година тя отново се играе пред публика в интерпретацията на режисьора Вера Петрова. И до днес постановката се играе при изключителен интерес от страна на публиката, а спектакълът се представя и по време на турнетата на националната опера в чужбина.", "date": "2019.11.11", "title": "„Пепеляшка“ от Росини отново на сцената на Софийската опера на 17 ноември"}
{"url": "https://www.24chasa.bg/novini/article/7859320", "text": "На 09.11. т.г., около 21:40 часа, на АМ \"Хемус\" в района на ПВ Слънчево, е възникнало ПТП. Това съобщиха от ОДМВР-Варна. 27-годишният водач на т.а. \"Фолксваген\" Г.Т. от с. Ягнило, застига и блъска велосипедист, който се движи в активната лента на автомагистралата без отличителна жилетка и осветителна сигнализация. Вследствие на инцидента мъжът (59 г. от Варна) е загинал на място. По случая има образувано досъдебно производство.", "date": "2019.11.11", "title": "Кола помете и уби колоездач на магистрала \"Хемус\""}
{"url": "https://www.24chasa.bg/novini/article/7859570", "text": "По време на срещите сънародниците ни ще получат информация за стъпките, които трябва да предприемат, за да гарантират правата си след като Великобритания излезе от Европейския съюз. На 15 ноември от 18.30 ч. ще се състои среща с българската общност в град Норич, на адрес: Methodist Church, Heartsease Lane, Norwich, NR7 9NR. На 16 ноември ще се проведе информационен ден в град Питърборо от 12:00 часа, на адрес: ресторант Tavan, 77 Lincoln Road, Peterborough, PE12SH. От МТСП припомнят, че на 30 март 2019 г. официално стартира британската Схема за уседналост, по която българските граждани и членовете на техните семейства могат да подават заявления за получаване на Статут за уседналост и Временен статут на уседналост. От същата дата кандидатстването може да се извърши и с лична карта. Подаването на заявления е безплатно и се извършва на адрес:  . Схемата за уседналост ще се приложи от британските власти дори при напускане на ЕС без споразумение. При \"твърд\" Брекзит българските граждани, пребиваващи в Обединеното кралство, ще могат да кандидатстват за статут на уседналост до 31 декември 2020 г. Повече информация за правата на гражданите след Брекзит може да се намери на електронната страница на посолството: ", "date": "2019.11.11", "title": "Продължава информационната кампания за стъпките, които трябва да предприемат българите след Брекзит"}
{"url": "https://www.24chasa.bg/novini/article/7859350", "text": "Ексцентричен доцент от историческия факултет на Санкт-Петербургския държавен университет е обвинен в убийството и разчленяването на своята любовница – бившата негова студента Анастасия Ешченко (24 г.), пишат руски медии. Ексцентричният доцент, обсебен от личността на Наполеон Бонапарт, е признал за убийството. Той не е посочил мотивите си. Според местния сайт „Фонтанка“, ако делото се води не за „убийство“, а за „убийство в състояние на афект“, Соколов може да получи едва 3 г. ефективно, предаде  . През 2003 г. президентът на Франция Жак Ширак подписа указ за награждаването на Олег Соколов с ордена на Почетния легион за големия принос в изучаването и популяризирането на историята на страната и нейната армия. Той е автор на няколко книги за Наполеон Бонапарт и често е организирал исторически възстановки на Наполеоновите войни в Русия. Днес съд в Санкт Петербург трябва да реши мярката на историка, който живеел с Анастасия Ешченко през последните няколко години. Водолази продължават да издирвят тялото ѝ в реката. Междувременно над 5000 души подписаха онлайн петиция, която призовава за разследване на ръководството на университета. В петицията се казва, че Соколов третирал студенти по чудовищен начин и се цитира друга студентка, която твърди, че историкът я бил и заплашвали да я убие през 2008 г. Президентът на Русия Владимир Путин е уведомен за престъплението, заяви днес говорителят на Кремъл Дмитрий Медведев, който увери, че този „чудовищен акт на безумие“ ще бъде разследван.", "date": "2019.11.11", "title": "Олег Соколов, обсебен от Наполеон Бонапарт, с обвинение в жестокото убийство на приятелката си"}
{"url": "https://www.24chasa.bg/novini/article/7859361", "text": "След една година да се организира широка обществена дискусия дали донорската карта да стане задължителна. Това са обсъдили министърът на здравеопазването и пациентските организации. По-рано днес те подписаха меморандум за сътрудничество, съобщи пПенка Георгиева от организацията \"Заедно с теб\". \"Обществото не е дозряло до момента тя да има задължителен характер. Поне една година трябва да работим за доверието\". Заместник-министърът на здравеопазването Бойко Пенков призова хората да попълнят донорските карти, предаде  . \"Всеки европейски гражданин го има в своите лични документи. Това е една карта, която аз осъзнато съм попълнил, че съм готов да даря органите си, когато изпадна в мозъчна смърт. Важно е да съобщите на вашите близки и деца, че имате такова информирано решение. По-рано представители на пациентски организации и на здравното министерство засадиха дърво в парка на НДК в знак на благодарност към близките, взели решение да дарят органите на починал човек.", "date": "2019.11.11", "title": "След година ще се знае дали донорската карта ще стане задължителна"}
{"url": "https://www.24chasa.bg/novini/article/7859376", "text": "Приходите от нощувки през септември 2019 г. достигат 166.7 млн. лв., или с 1.5 на сто повече в сравнение със септември 2018 година, съобщи Националният статистически институт. Регистрирано е увеличение на приходите от български граждани - с 13.8 на сто, докато тези от чужди граждани намаляват с 1.8 на сто. Общата заетост на леглата в местата за настаняване през септември 2019 г. е 36.4 на сто, като намалява с един процентен пункт в сравнение със септември 2018 година. Най-висока е заетостта на леглата в хотелите с 4 и 5 звезди - 48.3 на сто, следват местата за настаняване с 3 звезди - 32.1 на сто, и с 1 и 2 звезди - 20.2 на сто. През септември в страната са работили 2 924 места за настаняване с над 10 легла - хотели, мотели, къмпинги, хижи и други места за краткосрочно настаняване. Броят на стаите в тях е 131.6 хил., а на леглата - 294.7 хиляди. В сравнение със септември 2018 г. общият брой на местата за настаняване, функционирали през периода, се увеличава с 2.9 на сто, а броят на леглата в тях - с 0.8 на сто. Общият брой на нощувките във всички места за настаняване, регистрирани през септември 2019 г., е 3 097.1 хил., или с 2.3 на сто по-малко в сравнение със същия месец на предходната година, като най-голямо намаление на нощувките (с 4.6 на сто) се наблюдава в местата за настаняване с 3 звезди. През септември в хотелите с 4 и 5 звезди са направени 74.3 на сто от общия брой нощувки на чужди граждани и 32.3 на сто - на българи. В местата за настаняване с 3 звезди са осъществени 19.9 на сто от нощувките на чужди граждани и 31 на сто - на българи, докато в останалите места за настаняване (с 1 и 2 звезди) те са съответно 5.8 и 36.7 на сто. Броят на пренощувалите в местата за настаняване през септември 2019 г. се увеличава с 1.4 на сто в сравнение със същия месец на 2018 г. и достига 847.3 хил., като е регистрирано увеличение при българските граждани с 3.3 на сто и намаление при чужденците с 0.1 на сто. Българските граждани, нощували в местата за настаняване през септември 2019 г., са 377.8 хил. и са имали средно по 2.5 нощувки. Чуждите граждани са 469.5 хил. и са направили средно по 4.6 нощувки, като 72.9 на сто от тях са нощували в хотели с 4 и 5 звезди.", "date": "2019.11.11", "title": "13.8 % увеличение на приходите от нощувки на българи в страната за септември, чужденците - спад с 1.8%"}
{"url": "https://www.24chasa.bg/novini/article/7859309", "text": "Германски, испански, френски, италиански и гръцки компании са сред потенциалните концесионери за строителство на нова автомагистрала \"Дунав - Егея\", която е част от проекта ABC+De за връзка между Егейско море и Балтийско море, както и за река Дунав, съобщи инж. Румен Марков, управител на \"Ларж Инфрастръкчър Проджектс\", предава БТА. Той уточни, че български компании не биха могли да участват в концесионната процедура, защото в страната няма нито една концесия за строителство на пътища, а изискването ще бъде концесионерът да е изградил поне 150 километра магистрала и след това да ги е експлоатирал. Проведени са разговори с Европейската инвестиционна банка и Европейската банка за възстановяване и развитие, които имат интерес за финансиране на проекта. Български проект е представен за разглеждане от новата Политика на ЕС за Транс-Европейската транспортна мрежа (TEN-T) до 2023 г. Дължината на АМ \"Дунав - Егея\" е 367,285 километра, от които 327,865 км в България и стойност на изграждане около 1 860 520 853 евро, а в Гърция дължината на трасето е 39,420 км, като стойността за изграждането ще бъде близо 356 357 148 евро без ДДС. Магистралата е проектирана по новата ресорна наредба за скорост 140 километра в час. Главният проектант на новата магистрала инж. Ванчо Тошев напомни на пресконференцията, че всички български магистрали са строени основно да осигурят връзка между Изтока и Запада, а новата магистрала ще е единствената, която да ще свързва Севера с Юга. Той изтъкна, че е голямо предизвикателство проектирането на трасето на новата магистрала, която на българска територия свързва Русе с Маказа, защото преминава през реките Русенски Лом, Янтра, Тунджа, Марица, Арда, по трасето ще бъдат изградени тунели, виадукти, мостове, както и около 40 пътни връзки с магистралите \"Хемус\", \"Марица\" и \"Тракия\", както и с първокласни и второкласни пътища на страната. Инж. Румен Марков съобщи, че проектът на нова магистрала е представен на вицепремиерите Томислав Дончев и Марияна Николова, както и в Министерството на регионалното развитие и благоустройство. Според инж. Марков по-добре е да се откажем от скоростния път Русе - Велико Търново, защото загубата на похарчените досега около 600 000 лева ще бъде компенсирана от ползите на новата магистрала за икономиката на страна и за хората. Програмата на дружеството до 2025 г. , която предвижда изграждането на магистрали и пътища по направлението Север - Юг на страната: магистрала \"Дунав - Егея\", магистрала \"Черно море\", изграждането на три моста над Дунав при Оряхово, Свищов и при Силистра и скоростни пътища, които да свързват новите мостове с магистрала \"Хемус\", с магистралата от Видин до Ботевград, възлиза на 5,6 млрд. лева без ДДС. От тази сума 3,6 млрд. лева ще бъдат осигурени от концесионера на магистрала \"Дунав - Егея\", а останалите 1,9 млрд. лева - от публични средства. По новата магистрала също ще има изградена тол система, като базата за техния размер е съпоставима със сегашните в Сърбия, а таксите ще влязат в сила през 2025 г., когато се очаква да е първата ефективна експлоатационна година на новата магистрала. Освен това се очаква към тази година българите да са с по-голямо благосъстояние и да могат да си плащат. Предвижда се за екологичните автомобили тол таксите да бъдат намалени. Тол тарифата предвижда за километър таксата за леки коли да е 3,5 евроцента, 5 евроцента - за лекотоварните, 12,5 евроцента - за товарни и автобуси, и 20 евроцента за товарни с ремаркета. Цените са с ДДС и са обявени в евро, защото тогава вече би трябвало страната да е в Еврозоната. Финансовият анализ показва, че при очакваните потоци от превозни средства и при тези тол такси проектът би трябвало да е интересен за концесионерите. Очаква се концесията да бъде в максималния, позволен от закона срок, след което магистралата ще бъде предадена на държавата. Преди да се премине към строителство на магистралата се предвиждат няколко стъпки. Създаване на ново дружество, което ще участва в търга за магистралата, решения на правителствата на България и Гърция и подписване на меморандум по проекта до март 2020 г. До септември 2021 г. трябва да се приключи с проектирането и провеждането на процедурите по екологията, по ЗУТ, придобиването на правата върху имотите, през които ще минава магистралата, да бъдат получени всички разрешения за строителство по цялото трасе на магистралата. Едва след това ще започне строителството на обекта, което ще отнеме три години. Началото на експлоатацията на магистралата е планирано за 2025 г. с концесионен срок до 2067 г.", "date": "2019.11.11", "title": "Български компании няма да участват в строежа на АМ \"Дунав - Егея\""}
{"url": "https://www.24chasa.bg/novini/article/7859373", "text": "Боливийският президент Ево Моралес, който вчера обяви оставката си след три седмици на бурни протести срещу преизбирането му за четвърти мандат, беше най-дълго управлявалият действащ ръководител в Латинска Америка, на власт от 2006 г. Достоверността на резултатите от президентските избори на 20 октомври беше оспорвана едновременно от опозицията и от международната общност, които смятат, че е имало измами. От десетина дни цяла Боливия беше парализирана от стачки и от протести, които почти всекидневно прерастваха в сблъсъци със силите на реда. \"Отказвам се от президентския си пост\", обяви вчера по телевизията 60-годишният президент от народността аймара, чието оттегляне малко преди това поискаха армията и полицията. Няколко часа по-рано оставка подадоха множество министри и депутати, включително председателят на парламента. Когато през 2006 г. дойде на власт, Ево Моралес беше първият държавен глава - представител на коренното население на страната. Днес 60-годишен, той е един от последните представители на т.нар. \"розовата вълна\", заляла региона в първите години на новото хилядолетие. Оттогава левицата претърпя поражение в Бразилия, Чили и Еквадор, макар да се връща на власт в Аржентина. Колкото до Венецуела, с която боливийският президент поддържаше тесни връзки, тя преживява най-тежката политическа и икономическа криза в съвременната си история. Моралес се ползваше с твърдата подкрепа и на Куба, която също тъне в дълбока икономическа криза. \"Боливия е различна, ние сме добре\", повтаряше Ево Моралес като мантра, припявана в хор от привържениците на неговото Движение за социализъм. Някогашният пастир на лами, роден на 26 октомври 1959 г. в бедно село в департамент Оруро, можеше да се похвали с многобройни икономически успехи: поддържането на висок растеж, съществено намаляване на бедността, рекордно равнище на валутния резерв. Страната сключи също множество споразумения за чуждестранни инвестиции в добива на природен газ, както и на литий, надявайки се до 2021 г. да стане четвъртият по големина производител на този метал в света. \"В последните години боливийската икономика беше в състояние на устойчив просперитет при управлението на Ево Моралес\", обясни наскоро Майкъл Шифтър, председател на вашингтонския мозъчен тръст \"Вътрешноамерикански диалог\". \"С падането на цените на суровините обаче правителството беше принудено да взема повече заеми и да черпи от резервите. Базираният на добива на суровини боливийски икономически модел, който години наред работеше, повече не може да се поддържа\", допълни той. \"Братко президент!\" Противниците критикуват неотстъпчивия характер на бившия профсъюзен водач на производителите на кока, който му пречи за признава грешките си. Критиците му го обвиняваха, че е установил антитемократично управление и е изневерил на ценностите, които дълго време символизираше - защитата на околната среда и на коренното население, губейки популярност. След като през 2009 г. беше преизбран, през 2014 г. Ево Моралес спечели трети мандат благодарение на оспорвано тълкувание на конституцията, която позволяваше не повече от два последователни мандата. Конституционният съд тогава заключи, че това е първото му преизбиране, тъй като през 2009 г. конституцията бе променена. Част от боливийците не му прощават, че се бори за четвърти мандат, при положение, че на референдум през 2016 г. избирателите се произнесоха против. Моралес пренебрегна несъгласието на боливийците с помощта на друго остро оспорвано решение на Конституционния съд. Основанието, изтъкнато от магистратите, беше, че да се кандидатира било негово \"човешко право\". В средата на октомври в източния департамент Санта Крус, земеделската част на страната, коренното население изрази гнева си срещу екологичната политиката на Моралес с протестно шествие. Огромните пожари, изпепелили през август и септември територия с размерите на Швейцария, предизвикаха възмущението на местните народи, които обвиняват Ево Моралес, че е пожертвал Пачамама (\"Майката Земя\" на езика кечуа), за да увеличи площта на обработваемите земи и износа на месо за Китай. При все това Моралес, наричан от обкръжението си \"братко президент\", твърдеше убедено, че работи ежедневно за благото на народа си. \"Моето семейство е народът, а Боливия е моят живот\", заяви той през 2015 г. в документален филм за испанска телевизия. (От БТА)", "date": "2019.11.11", "title": "Ево Моралес, най-дълго управлявалият президент в Латинска Америка, бе свален от уличните протест"}
{"url": "https://www.24chasa.bg/novini/article/7858712", "text": "Разходите на Китай в блокчейн технология ще се разраснат през следващите години, като се очаква да надвишат 2 милиарда долара до 2023 г, стана ясно от доклад на консултантската компания IDC. Очакваният годишен ръст на разходите ще бъде 65,7% в периода 2018 – 2023 г., предвижда компанията, предава  . През 2019 г. повечето разходи за блокчейн в страната са отишли в банковия сектор. Останалите топ индустрии, привлекли блокчейн средства, са дискретното производство, търговията на дребно, професионалните услуги и процесното производство. Трансформативна технология, която разполага с неизменен запис на данни, които могат да се използват и споделят в децентрализирана и обществено достъпна мрежа, блокчейн има различни приложения, включително в криптовалутното пространство. На заседание на ЦК на ККП през октомври, ръководителите подчертаха важната роля на блокчейн технологията в новия етап на технологичната иновация и индустриална трансформация, като настояха за повече усилия за ускоряване развитието на сектора. Официалното признание на ръководството ще даде тласък за прилагането на блокчейн технологията и вливането на повече капитали в сектора, каза изследовател от консултантската компания.", "date": "2019.11.11", "title": "Доклад: Разходите на Китай в сферата на блокчейн технологията ще надвишат 2 млрд. долара до 2023 г."}
{"url": "https://www.24chasa.bg/novini/article/7859420", "text": "Земетресение с магнитуд 5,4 е регистрирано днес южно от град Монтелимар в Югоизточна Франция, съобщи Франс прес, като се позовава на централната сеизмологична служба. Трусът бил усетен в обширна зона, от Лион до Монпелие. Няма сведения за пострадали и материални щети, предава БТА. След земетресението пожарникарите в департамента Воклюз са получи петдесетина обаждания от граждани, които само съобщавали за труса, без да търсят помощ.", "date": "2019.11.11", "title": "Силно земетресение разлюля Франция"}
{"url": "https://www.24chasa.bg/novini/article/7859415", "text": "Москва ще настоява сирийската армия максимално оперативно да поеме контрола над цялата територия на Сирия, заяви днес външният министър Сергей Лавров, който е на посещение в Армения, предаде ТАСС. Министърът призна, че вече не успява да следи \"постоянно променящите се зигзаги на американската политика\". По повод действията на САЩ в Северна Сирия той заяви: \"Опитът на САЩ по същество да ограбят Сирийската арабска република и да вземат под свой контрол петролните съоръжения е противозаконен. Това не носи нищо добро на сирийското уреждане, само запазва допълнителен сериозен дразнител в тази част на Сирия\", каза Лавров, цитиран от БТА. \"Ще настояваме сирийската аримя максимално бързо да заеме цялата територия на своята държава, само това ще помогне със сигурност да се сложи надежден край на тероризма и ще реши всички въпроси, свързани с окончателното политическо уреждане\", подчерта първият дипломат на Москва. Русия в контактите си със САЩ подчертава, че Вашингтон трябва да изпълни обещанията си да се изтегли от Сирия, каза Лавров пред студенти от Дипломатическата школа и други еревански ВУЗ-ове. \"Ние откровено разговаряме с американците, имаме редовни контакти по линия на военните, в които подчертаваме необходимостта те да изпълнят обещанията си: да си тръгнат от Сирия поживо-поздраво, в частност от незаконно окупираната зона в Южна Сирия около селището Таниф, която стана убежище за екстремисти и радикали и на чиято територия е бежанският лагер Рукбан, където хората живееха в ужасни условия и разселването им едва започва\", заяви Лавров.", "date": "2019.11.11", "title": "Русия: Сирийската армия трябва максимално бързо да поеме контрола над цялата страна"}
{"url": "https://www.24chasa.bg/novini/article/7859434", "text": "Премиерът Бойко Борисов заяви пред \"Първа сръбска телевизия\",  че със сръбският президент Александър Вучич работят по идеята балканските държави да уеднаквят толсистемите си, за да може цените на километър да са еднакви в различните държави. \"По време на посещението ми в Сърбия за откриването на магистралата от българската граница до Ниш дадох интервю на Йована Йоксимович от Първа сръбска телевизия. Предстои визита на президента Вучич в България, за да види напредъка по строителството на „Балкански поток“. Работим по идеята балканските държави да си уеднаквим толсистемите, за да може цените на километър да са еднакви в различните държави – това много ще улесни бизнеса. Нашите ГКПП са строени навремето така, че по тях да не преминават хора, а сега работим по разширяване на „Калотина“. С президента Вучич обсъждаме идеята там да направим бързи ленти, за да може транзитният трафик лесно да минава\", написа премиерът в профила си в социалната мрежа фейсбук. ", "date": "2019.11.11", "title": "Борисов: С Вучич работим по идеята балканските държави да уеднаквят толсистемите си (Видео)"}
{"url": "https://www.24chasa.bg/novini/article/7859527", "text": "Президентът на Франция Еманюел Макрон почете Деня за възпоменание, като запали огъня на Гроба на незнайния воин под Триумфалната арка в Париж, предаде Асошиейтед прес. Посрещнат от премиера Едуар Филип, президентът направи преглед на строените войници по случай 101-вата годишнина от примирието, сложило край на бойните действия в Първата световна война. Въодушевяващото изпълнение на военния духов оркестър бе леко приглушено от неспирния дъжд върху стотиците зрители, събрали се на булевард \"Шанз-Елизе\", някои от които развяваха френския флаг, предава БТА. След това Макрон откри паметник на падналите французи в бойни мисии в чужбина след 1963 г. Мемориалът е изграден в парка \"Андре-Ситроен\" в 15-и парижки район. Възпоменателни прояви се състояха и във Великобритания - съюзник на Франция през Първата световна война. Британският Кралски легион бе приканил хората да запазят двуминутно мълчание днес в 11 часа сутринта. На палубата на самолетоносача \"Куин Елизабет\" бе изписано с огромни букви \"Да не забравяме!\" Най-голямата церемония в кралството се състоя вчера (по традиция в най-близката неделя до датата 11 ноември) с участието на кралица Елизабет Втора. Политическите лидери прекратиха агитацията за парламентарните избори на 12 декември.", "date": "2019.11.11", "title": "Макрон почете с церемония 101-вата годишнина от края на Първата световна война (Снимки)"}
{"url": "https://www.24chasa.bg/novini/article/7859548", "text": "Българският еврокомисар за цифровата икономика и общество Мария Габриел посети днес своите дългогодишни партньори и приятели от компютърна школа „Вале“ в Хасково с ръководител Людмила Стайкова. В своеобразен Ден на дигиталните знания и умения под надслов „Програмираме и творим заедно“, организиран от школата, комисарят и младите таланти работиха заедно с нови цифрови инструменти и програми. Децата демонстрираха познания как се сглобяват отделните части на компютъра. Те впечатлиха Мария Габриел и с уменията си да работят с 3D PEN – писалка, която е като ръчен 3D принтер и буквално позволява да се рисува триизмерно. Любопитна беше и демонстрацията на проекти на анимации и игри, създадени с езика за програмиране Scratch, който днес е особено популярен сред интересуващите се от програмиране младежи, съобщиха от Представителството на ЕК в България . Децата от школата показаха, че неслучайно са носители на множество национални и международни награди от състезания по нови технологии. За първи път именно пред българския еврокомисар те представиха и техники на рисуване с ISKN Slate 2+ - ново поколение таблети. Интересното при тях е, че се рисува на хартия, а творбата оживява и на екрана. „Това, което ми демонстрирахте днес, впечатлява. Радвам се, че виждам колкото момчета, толкова и момичета, интересуващи се от новите технологии. Вие ни показвате, че технологиите са тук, за да служат на хората. Показвате още, че не сте просто потребители на съдържание, а създатели. Новите технологии означават творчество, отношение към природата, културата, отвореност към нови светове. Поздравявам тези, които специално наблегнаха на грижата към околната среда. Това ще бъде една от темите, по които ще работя в следващия мандат като комисар за образованието, иновациите, научните изследвания. Искам да създам специален „зелен“ компонент в програма Еразъм+, защото емоцията от грижата за заобикалящия свят ни кара да бъдем по-отговорни и предприемчиви.“, сподели с младите таланти Мария Габриел. Тя наблегна и на другата своя идея за даване възможност за мобилност на цели класове с техните учители по Еразъм+, а не само индивидуална мобилност. Възнамерява също да бъде създадена виртуална мобилност, което ще позволи например на школа „Вале“ да прави виртуален обмен с други подобни школи в държавите от ЕС. Комисарят наблегна също на важната роля на учителите, като сподели идеята за създаване на Европейска учителска академия. В нея учители и експерти могат да разработват модули с новите технологии, които да бъдат внедрени в училище. Мария Габриел насърчи също така учениците и техните учители да дадат свои идеи какво още трябва да се включи в Плана за действие за цифрово образование, който смята да актуализира след първата му година. „Новите технологии се развиват много бързо и трябва да ги следваме. С тематичните си проекти днес ни показахте, че с тях можем да творим добро, да трупаме знания, да развиваме таланта си. Гордея се истински с всеки един от вас. Имате моята подкрепа и занапред“, заключи емоционално обръщението си към младите програмисти Мария Габриел.", "date": "2019.11.11", "title": "Мария Габриел в Хасково: Новите технологии означават нови възможности за модерно образование"}
{"url": "https://www.24chasa.bg/novini/article/7859584", "text": "Полицейски части отцепихат района около \"Баня баши\" джамия в София. Причината - сигнал за изоставен багаж, получен към 14 ч., съобщиха за  от МВР. Извършва се проверка. Градинката около джамията е заградена с полицейска лента.                                                                                                                                                                                                                                                                                                                                ", "date": "2019.11.11", "title": "Отцепиха района около \"Баня баши\" джамия в София заради изоставен сак"}
{"url": "https://www.24chasa.bg/novini/article/7859591", "text": "Окръжната прокуратура в Ловеч води разследване за убийството на 71-годишен мъж от Троян. Това съобщават от Апелативната прокуратура във Велико Търново. Потърпевшият живеел с брат си, изолирано, не са поддържали връзки с околните. Убитият мъж страдал от психическо заболяване. На 8 ноември т.г., по сигнал на съседи, е извършена проверка в дома на двамата братя и в една от стаите на къщата бил намерен трупът на възрастния мъж. По първоначални данни от огледа, смъртта е причинена на 22 октомври т.г., около 22.00 ч., чрез удушаване. Назначена е съдебно-медицинска експертиза за установяване на непосредствената причина за смъртта.  Назначена е съдебно-психиатрична експертиза.", "date": "2019.11.11", "title": "Задържаният за убийството в Троян вероятно е удушил брат си"}
{"url": "https://www.24chasa.bg/novini/article/7859587", "text": "Турция е експулсирала днес терорист от ДАЕШ /арабски акроним на \"Ислямска държава\"/ през граничния пункт Пазаркуле в окръг Одрин на границата с Гърция, но гръцките власти са отказали да го приемат и терористът е останал да чака в буферната зона между двете страни, съобщава турският телевизионен канал СиЕнЕн-Тюрк. Джихадистът, за който се посочва, че е американски гражданин, е бил заловен по време на турската операция в Северна Сирия \"Извор на мира\", предава БТА. Терористът е прехвърлен днес от истанбулския център по миграцията към Одрин с цел да бъде експулсиран през граничния пункт Пазаркуле. Гръцките гранични власти на граничния пункт Кастанее обаче не са приели терориста и са го изпратили обратно пеш към Турция. Турските власти също не са го приели и той е останал да чака в буферната зона между двете страни. Турският министър на вътрешните работи обяви в петък, че от днес ще стартира кампания по експулсиране на чуждестранни джихадисти от Турция. Говорител на турското министерство на вътрешните работи съобщи по-рано днес, че един американски джихадист вече е експулсиран, а на 14 ноември същата процедура ще бъде приложена и спрямо седем други терористи от германски произход. Говорителят уточни, че в рамките на деня ще бъдат изгонени от Турция и още двама членове на \"Ислямска държава\" - един германец и един датчанин. Той посочи, че са в ход процедури за експулсиране в близките дни на други 15 джихадисти - 11 французи, двама германци и двама ирландци", "date": "2019.11.11", "title": "Турция експулсира терорист от \"Ислямска държава\", Гърция отказва да го приеме"}
{"url": "https://www.24chasa.bg/novini/article/7859936", "text": "В поканата, отправена до всички групи, левицата аргументира нуждата от промени с огромния брой недействителни гласове - над 600 000 общо, и подчертават необходимостта от въвеждане на машинно гласуване и изчистване на изборните списъци от мъртви души. БСП предлага единодействие на всички партии за гарантиране на прозрачен и честен вот, се посочва в информацията. Предложението е срещата да се проведе утре/12 ноември/ от 11.00 ч. в Народното събрание, преди извънредното пленарно заседание.", "date": "2019.11.11", "title": "БСП инициира дебат за подобряване на изборното законодателство"}
{"url": "https://www.24chasa.bg/novini/article/7859929", "text": "Лидерът на Партията за Брекзит Найджъл Фараж заяви днес, че неговата партия няма да се бори за 317 депутатски места на Консервативната партия на изборите на 12 декември, но ще издигне свои кандидати за почти всички останали места - значителна подкрепа за премиера Борис Джонсън, предаде Ройтерс. Фараж обясни, че не иска анти-Брекзит партиите за спечелят изборите, затова сваля кандидатите в избирателните райони, в които консерваторите са победили на изборите през 2017 г. Партията за Брекзит няма да се бори за 317-те места, които консерваторите спечелиха на последните избори, каза Фараж, като добави, че е взел решението миналата нощ. Преди седмица той обеща да издигне 600 кандидати, припомня Асошиейтед прес. Сега той обясни, че е променил намерението си, за да избегне разцепление на вота на привържениците на Брекзит и представи решението си като стъпка, която ще предотврати нов референдум за членството в ЕС и ще намали вероятността от разделен поравно парламент (hung parliament). \"Това, което ще направим, е да съсредоточим тотално усилията си върху онези райони, които държи Лейбъристката партия, защото тя наруши напълно предизборния си манифест през 2017 г.\", заяви Фараж. \"Ще се борим и срещу останалите партии\", добави той.", "date": "2019.11.11", "title": "Фараж издига кандидати за парламента само там, където няма консерватори"}
{"url": "https://www.24chasa.bg/novini/article/7859916", "text": "Четирима души бяха ранени при днешното земетресение с магнитуд 5,4 близо до град Монтелимар в югоизточна Франция, предаде Франс прес. В Монтелимар един човек е бил тежко ранен при срутване на строително скеле, съобщиха властите в департамента Дром. В съседния департамент Ардеш трима души са били леко ранени в резултат на паниката при труса. Материалните щети засега изглежда са ограничени. Земетресението било усетено в обширен район в югоизточната част на Франция, включително в Лион, Сент Етиен, Гренобъл, Авиньон и Марсилия, предаде ТАСС, цитирана от БТА.", "date": "2019.11.11", "title": "Четирима са ранени при земетресението във Франция (Видео)"}
{"url": "https://www.24chasa.bg/novini/article/7859292", "text": "Бившият британски агент от разузнаването Джеймс Густав Едуард Льо Мезюрие, основател на доброволческата спасителна организация \"Белите каски\" в Сирия, е намерен мъртъв в Истанбул, съобщи Анадолската агенция. Жители на община Бейоглу открили труп на мъж на местна улица, когато отивали в джамията за сутрешния намаз (първата от петте молитви на мюсюлманите за деня, бел. ред.). Те съобщили на полицията и на мястото били изпратени полицейски и медицински екипи. У мъжа не са били намерени никакви лични документи, но след направено разследване полицията установила неговата самоличност. Откритото тяло е на бившия служител на британското военно разузнаване Джеймс Густав Едуард Льо Мезюрие, съобщава БТА. Полицаи са отишли в жилището, където мъжът е бил отседнал заедно със съпругата си, и са взели нейните показания. Тя казала, че съпругът й е употребил сънотворно и че тя самата е спяла, когато е станало всичко. По думите й в жилището не е влизал и излизал чужд човек. Това било потвърдено и от охранителните камери. Полицията допуска, че смъртта може да е настъпила при падане на мъжа от високо. Разследването по случая продължава. Според информации в медиите мъжът е намерен мъртъв с фрактури на двата крака и главата. Анадолската агенция цитира съобщение на валийството, в което се посочва, че е започнало мащабно аразследване във връзка със смъртта на британския гражданин Джеймс Густав Едуард Льо Мезюрие. Бивш британски офицер, създател на спасителната организацията \"Белите каски\" в Сирия, е починал в Истанбул, съобщи за ДПА ръководителят на организацията. Джеймс Льо Мезюрие е починал в Истанбул в понеделник и сега въпросът е в ръцете на турската полиция, е посочил пред ДПА Раед Салех, ръководител на \"Белите каски\". Организацията \"Белите каски\", създадена през 2014 г., е съставена от доброволци, които работят в райони на Сирия, контролирани от бунтовниците. Те помагат за спасяването на оцелели от бомбардирани сгради, участват в гасене на пожари и оказват първа помощ, отбелязва ДПА. Льо Мезюрие се е представил в профила си в Туитър като основател и ръководител на организацията Мейдей Рескю, която е създала и обучила \"Белите каски\", известни също като \"Сирийска гражданска защита\", посочва Асошиейтед прес. В профила си в Туитър \"Белите каски\" изразиха \"шок и мъка\" след смъртта на Льо Мезюрие, като изтъкнаха, че \"неговите хуманитарни усилия за сирийците ще останат в нашата памет\", съобщава АФП. Льо Мезюрие, бивш офицер от британската армия, ръководеше организация с нестопанска цел Мейдей Рескю, която координира даренията, предназначени за \"Белите каски\" и която има бюра в Истанбул и Холандия, посочва АФП. Белите каски са обвинявани от сирийския режим и от неговия съюзник Русия, че подкрепят бунтовниците в зоните, в които се намесват, отбелязва АФП.", "date": "2019.11.11", "title": "Бивш британски разузнавач, помогнал за организация в Сирия, е намерен мъртъв в Истанбул (Обновена)"}
{"url": "https://www.24chasa.bg/novini/article/7859994", "text": "\"Вучич беше избрал добра дата. Защото тази инфраструктура, която изграждаме, означава за България и българската икономика бърз транспорт до Западна Европа. За Сърбия – имат топлите пристанища на Черно море - Варна и Бургас, само на няколко часа по магистрала, без един светофар. Или ако завият от „Тракия” по „Марица”, до центъра на Истанбул нямат светофар, само магистрали. Това заяви министър-председателят Бойко Борисов в интервю за сръбската „Първа ТВ“. Борисов е дал интервю на Йована Йоксимович в събота, когато бе на посещение в Сърбия за откриването на магистралата от българската граница до Ниш. „С една дума - днес България и Сърбия завършват един процес, в който жп-линиите стават, понеже и двете държави ги обновяваме, със 180 км/час могат да се движат влаковете. Това значи товари, тирове, контейнери, могат да се качат на влака. Следващата седмица Вучич ще дойде до София, за да види колко бързо напредва и газовият „Балкански поток”’, коментира още премиерът. „Това е един от големите ми грехове, защото магистралите в България са безплатни. Като влязат в съседните ни страни си плащат. Нямахме нито една магистрала и толкова им се радвахме, че въобще не помислихме за това. Но това не е най-големият проблем. Икономиката върви напред, толсистемата е пред пускане. Тук виждам голяма възможност балканските държави да си уеднаквим толсистемите, за да може цените на километър да са еднакви в различните държави – това много ще улесни бизнеса, транспорта, туристите ако искате”, каза Борисов. „Нашите ГКПП между България и Сърбия са строени, за да не преминават през тях хора, а сега работим по разширяване на „Калотина“. С президента Вучич обсъждаме идеята там да направим бързи ленти, за да може транзитният трафик лесно да минава”, добави той. Газът от \"Турски поток\" ще потече през България за Сърбия до май 2020 г., заяви премиерът Бойко Борисов за сръбската телевизия Първа. Газопроводът се строи по пет километра на ден, добави премиерът. Министър председателят подчерта, че ако се стигне до газова криза, за каквато се говори, България има договор с Русия до 2030 г. за доставка на газ до Турция. България също така може да транспортира и газ от други държави и така, заедно със Сърбия, ще снабдява цяла Европа. Българският премиер говори и за значението на пътната, железопътната и дигиталната инфраструктура. На откриването на източното разклонение на транспортен Коридор номер 10 в неделя той не скри задоволството си, че България се свързва със Западна Европа, отбелязва телевизията, предава БТА. Сърбия и България сега гледат към бъдещето, строят пътища, железници, развиват дигиталната инфраструктура, каза Бойко Борисов за телезизия Първа.", "date": "2019.11.11", "title": "Борисов: Готвим скоростна лента през \"Калотина\" (Видео)"}
{"url": "https://www.24chasa.bg/novini/article/7859987", "text": "Мъж е осъден за трафик на хора, след одобрено от съда споразумение, постигнато с Районната прокуратура в Ловеч. Наложеното му наказание е две години и десет месеца лишаване от свобода, изпълнението на което е отложено за срок от пет години от влизане на споразумението в сила, съобщиха на БТА от Окръжната прокуратура в Ловеч. Р.И. е признат за виновен, че в периода от края на март 2015 г. до началото на май същата година, в Угърчин, област Ловеч, е намерил, транспортирал и превел през границата на страната бременна жена, с цел продажба на детето. Настанил я в наета от него квартира в Аркалохори, префектура Ираклио /Крит, Гърция/. След като жената родила в болница в Ираклио, детето било продадено с нейно съгласие за 1750 евро, посочват от Апелативната прокуратура във Велико Търново. Споразумението има последици на влязла в сила присъда.", "date": "2019.11.11", "title": "Осъдиха мъж в Ловеч, закарал бременна в Гърция, за да продаде бебето си"}
{"url": "https://www.24chasa.bg/novini/article/7860007", "text": "Американски финансов регулатор започна разследване срещу технологичния гигант „Епъл”. Причина за това са жалби, че условията по кредитните карти, които компанията предлага, са „сексистки”. Би Би Си пише, че „Епъл” използвала различни алгоритми, за да поставя различни лимити на банковите карти спрямо това дали ползвателите са мъже или жени. Сред оплакалите се е и съоснователят на компанията Стийв Возняк, предава  . Финансовият департамент на Ню Йорк (DFS) вече е осъществил контакт с оператора на картите – „Голдман Сакс”. От DFS подчертаха, че всяка дискриминация, умишлена или не, е в разрез със законите на Ню Йорк. Технологичният предприемач Дейвид Хайнемайър Хансън твърди, че кредитният лимит на неговата „Епъл” карта е бил 20 пъти по-висок от този на съпругата му, въпреки че тя имала по-добър кредитен рейтинг.", "date": "2019.11.11", "title": "Американски регулатор разследва новата кредитна карта на \"Епъл\""}
{"url": "https://www.24chasa.bg/novini/article/7859988", "text": "Сигналите за купуване на гласове на тези местни избори не са повече от сигналите по време на вота преди 4 г., каза вътрешният министър Младен Маринов пред журналисти в Благоевград. \"През 2015 г. са били 2500, сега 1700. Образуваните досъдебни производства сега са по-малко - 102, срещу 127 тогава. Има лица, които са с постоянни мерки за неотклонение, например в Плевен. Тези избори не са по-проблемни. Имаше много емоция, много сигнали почти срещу всички политически сили, които участват, че купуват гласове. Предупредителните протоколи, които сега са съставени са повече\", допълни Маринов. Той участва в национално научно-практическа конференция \"Системно-структурни подходи за подобряване на противодействието срещу корупционни престъпления в Република България\", организирана от Правно-историческия факултет на на Югозападния университет \"Неофит Рилски\", под патронажа на главния прокурор Сотир Цацаров. На форума присъстваха още зам.-главният прокурор Иван Гешев, министърът на образованието и науката Красимир Вълчев и председателят на КС Борис Велчев. \"Борбата на МВР с вътрешната корупция беше посочено като положителна практика в докладите по механизма за сътрудничество и оценка. Създаден бе нов орган, който приоритетно да разследва корупция по високите етажи. Ще взаимодействаме с КОНПИ, Спецпрокуратурата и главния прокурор за разкриване на корупционни практики\", каза министър Маринов. Той коментира случаите с къщите за гости, като един от случаите, където средства, отпускани за развитие на определен регион, могат да се използват по престъпен начин\", допълни Маринов. На въпрос на медиите за палежите на колите на шефа на Агенция \"Митници\" Георги Костов, министърът обясни, че огънят е тръгнал от единия автомобил, собственост на дъщерята на г-н Костов. \"Чакат се експертизи да се види дали става въпрос за самозапалване или палеж. Другият автомобил е бил в близост и само е опушен\", уточни Маринов. За двете убийства в Кюстендилско, станали в събота пък каза, че те са битови и са свързани с нарушени лични отношения между граждани. \"Наистина в един ден две убийства е сериозно нещо, но те не са свързани по между си. И в двата случая са задържани извършителите\", съобщи министърът. На конференцията пък председателят на КС Борис Велчев определи създаването на КПКОНПИ като странна и екзотична. \"Основният държавен орган, призван да се бори с корупцията, бе развит в мега орган, с включени много допълнителни функции. Ако определено явление ти е приоритет, то трябва да се вижда. Надявам се законодателят да помисли в тази посока дали да не отхвърли част от функциите на тази комисия. Наивно е да се мисли, че някой държавник ще декларира в официалната си декларация получени подкупи\", обясни Велчев, който бе главен прокурор допреди 7 г. Каза, че за разкриване на корупционни практики трябва да работят и над 70-те контролни органа, а не само полицията и прокуратурата. Само 4% от досъдебните производства за корупция са разкрити от контролните органи.", "date": "2019.11.11", "title": "Младен Маринов: Имаше сигнали срещу почти всички политически сили, че купуват гласове"}
{"url": "https://www.24chasa.bg/novini/article/7860038", "text": "ЕС все още не разполага със списък на хората и организациите, които ще бъдат засегнати от санкциите, наложени на Турция заради проучванията за газ край бреговете на Кипър. Това съобщи днес върховният представител на ЕС по външната политика и сигурността Федерика Могерини, цитирана от БТА. По-рано днес Съветът на ЕС прие рамка за налагането на санкции срещу свързаните с проучванията хора и организации, както и срещу техните помагачи. Както БТА съобщи, санкциите ще се състоят в забрана за пътуване в ЕС и запор на имущество. Следващата стъпка може би е изготвянето на такъв списък, поясни Могерини. Тя отбеляза, че връщането на европейските джихадисти, т.нар. \"чуждестранни бойци\", е работа на държавите от ЕС. Всяка страна има различно законодателство по тези въпроси, ЕС няма желание и възможности да се намесва. Може да помогнем да се съгласуват подходи и действия, ако това бъде поискано, добави върховният представител. Могерини съобщи, че по-късно днес се очаква доклад от Международната агенция за атомна енергия по повод действията на Иран по ядреното споразумение. Все по-трудно става споразумението да оцелее, но ЕС е решен да го поддържа, допълни тя. По повод събитията в Боливия и оставката на президента Ево Моралес ЕС призовава да се избегне насилието. ЕС е готов да изпрати мисия наблюдатели за предстоящите избори, ако има необходимите условия, съобщи Могерини. Тя изрази надежда следващите избори да бъдат скоро, както и участниците в събитията да проявят чувство на държавници.", "date": "2019.11.11", "title": "ЕС още няма списък на засегнатите от санкциите срещу Турция заради газа край Кипър"}
{"url": "https://www.24chasa.bg/novini/article/7860028", "text": "Мъж се размина с условна присъда за блудство с младо момиче. Юрий Мечев се призна за виновен за гавра с жертвата си и е наказан условно с 5 г. изпитатетелен срок. На 11 април 2018 г. преди обяд той заключил 21-годишното момиче в апартамент на столичната ул. \"Солун\" 22. Притиснал я до стената и започнал да я опипва по гърдите и интимните части. Младото момиче обаче не искало да прави секс с него и започнало да се дърпа и защитава. Мечев се ядосал и започнал да блъска главата й в стената, за да сломи съпротивата й и в същото време продължавал да я опипва.", "date": "2019.11.11", "title": "Мъж се размина с условна присъда за блудство с жена в София"}
{"url": "https://www.24chasa.bg/novini/article/7860011", "text": "\"Към омбудсмана често се обръщат граждани, които сигнализират за конфликт на интереси, за решения, взети в ущърб на обществото, за непрозрачно и безотчетно разходване на публични средства, с искане за сезиране на Конституционния съд или за промяна на нормативни актове. Открояват примери за лоша администрация, която отдавна вече не се свързва само с проявите на грубо и нелюбезно отношение, а която създава усещане за непрозрачност, непредсказуемост, безотчетност – среда и условия за разгръщане на корупция.\" Това каза доц. Диана Ковачева на национална конференция за борбата с корупцията, организирана от Правно-историческия факултет на ЮЗУ \"Н. Рилски\" в Благоевград. На откриването присъстваха още председателят на Конституционния съд проф. Борис Велчев, избраният от ВСС за главен прокурор Иван Гешев, министърът на вътрешните работи Младен Маринов, министърът на образованието Красимир Вълчев, председателката на Комисията по дискриминация Ана Джумалиева, зам.-министърката на правосъдието Десислава Ахладова, председателят на антикорупционната комисия в парламента Емил Димитров и др. Ковачева допълни, че за първите 10 месеца през тази година в институцията на Омбудсмана са постъпили близо 9000 жалби, като в топ 5 при сигналите са жалбите за правото на добра администрация – 559, което е над 7% от общия им брой. Още по-тревожен по думите й е фактът, че 30% са получените сигнали на потребители на обществени услуги, които основно се жалват срещу монополите в държавата, чиито действия гражданите свързват с усещане за почтеност. \"От лошата администрация до реализирането на корупционни практики пътят е кратък, липсата на прозрачност и предсказуемост са благоприятна среда за тях. Именно реализацията на принципите на добро управление гарантира създаването на ефективна антикорупционна институционална среда, което е и възможност за осъществяване на превенция срещу корупционни практики\" подчерта още омбудсманът. \"Борбата срещу корупцията не е само законодателство, макар, разбира се, това да е условие без което не може, тя не е само въпрос на преследване и наказване на извършителите на корупционни престъпления. Тя трябва да бъде част от цялостна последователна антикорупционна държавна политика, включваща превенция и обучение, както и повишаване на чувствителността и нетърпимостта на обществото към проявата на корупция. Защото подкупът винаги има две страни. И в сърцевината на такава политика би следвало да стои устойчивата и почтена институционална среда. Всяка държава трябва да изгради своята национална система за почтеност и да гарантира еднакво високо ниво на почтеност на всяка институция в нея\", заключи доц. Диана Ковачева.", "date": "2019.11.11", "title": "9000 жалби на граждани постъпили при омбудсмана от началото на годината"}
{"url": "https://www.24chasa.bg/novini/article/7859992", "text": "Президентът на Сирия Башар Асад заявява в интервю, че правителствените сили скоро ще възстановят контрола си върху последния голям бастион на бунтовниците в провинция Идлиб, предаде Асошиейтед прес. В интервю за руската медия \"Ръша тудей\", излъчено днес, той казва, че цивилните в района разполагат с известно време, за да го напуснат. По-рано тази година силите на Асад предприеха четиримесечна офанзива в Идлиб, като завзеха важния град Хан Шейхун и още няколко села и градчета. Офанзивата принуди десетки хиляди цивилни да напуснат домовете си. Примирието през август спря операциите на сирийската армия в Идлиб, но през последните няколко дни активисти от опозицията съобщават за артилерийски обстрел и въздушни удари там, отбеляза АП, цитирана от БТА. Пред \"Ръша тудей\" президентът на Сирия декларира, че армията никога не е използвала химически оръжия, допълва ТАСС. Асад обвини още Вашингтон и Анкара, че помагат на групировката \"Ислямска държава\" да добива и изнася незаконно сирийски петрол. Президентът също така обвини и Израел, че с действията си оказва подкрепа на терористичната групировка Фронт \"Ан Нусра\". Асад освен това изтъкна, че Русия, която се сражава с терористите в Сирия, по този начин отстоява и своите интереси. Асад подчерта пред руската медия, че не би се срещнал с турския президент Реджеп Тайип Ердоган, докато войски на Турция незаконно окупират сирийска територия. Той каза, че враг на Сирия е турският президент и неговата, а не Турция и турският народ. По думите на Башар Асад женевският мирен процес, който е бил \"американска уловка\", е показал своята неефективност и се е провалил. \"Целта му беше да бъде свалено правителството чрез създаването на преходен орган\", обяснява той пред руската медия и добавя, че \"Женева е само платформа за преговори, а политическите процеси са в Сочи\".", "date": "2019.11.11", "title": "Асад: Офанзивата за превземане на Идлиб скоро ще бъде подновена"}
{"url": "https://www.24chasa.bg/novini/article/7860074", "text": "Политологът Димитър Ганев от „Тренд“ е скептичен към касирането на изборите. „За Мая Манолова е логичен политически ход, за да може да продължи говоренето като човек – репресиран, жертва на статуквото. Съмнявам се, че ще се стигне до касиране на избори, тъй като това е трудна процедура“, каза политологът пред  По думите на Ганев разривът между варненската организация на БСП и централното ръководство на партията не са новина от една-две седмици:„Това, което ще наблюдаваме от януари до май, когато се провежда отчетно-изборната кампания на БСП за избор на нов председател, е БСП да се занимава сама със себе си. Трудно виждам фигура, която да може да обедини цялата вътрешнопартийна опозиция… Не виждам силен конкурент на г-жа Нинова, който да обърне балансите. Няма да бъде състезание с един кон“. В предаването „Нещо повече“ Ганев заяви, че на този вот ГЕРБ е показала жизненост: „Продължава доминацията в местната власт. Оттук нататък трябва да се направи по-дълбок прочит – има ли ерозия в ГЕРБ. Да, има ерозия, но дали това се дължи само на самата партия… ГЕРБ няма да има проблеми в коалиционните си отношения до края на мандата“.", "date": "2019.11.11", "title": "Димитър Ганев: Съмнявам се да се стигне до касиране на избори"}
{"url": "https://www.24chasa.bg/novini/article/7860079", "text": "Петдесет и осем годишна жена, която приготвяла сладкиш заедно със сина си, почина, след като шалчето й се заклещило в електрически кухненски робот и я удушило във френското градче Сент-Етиен, предаде Франс прес. В полицията се обадил 15-годишният син, който бил до майка си по време на случилото се в апартамента й. Спасители напразно се опитали да върнат към живота жената, предава БТА. Преди идването им тийнейджърът следвал инструкциите им - прекъснал електрозахранването на робота и отрязал шалчето на майка си.", "date": "2019.11.11", "title": "Жена почина, след като шалчето й се заклещи в кухненски робот"}
{"url": "https://www.24chasa.bg/novini/article/7860078", "text": "Външният министър на Мексико Марсело Ебрард заяви днес, че неговото правителство възприема като преврат вчерашните събития в Боливия, предадоха Ройтерс и Асошиейтед прес, цитирани от БТА. \"Това е преврат, защото армията поиска оставката на президента Моралес, а това нарушава конституционния ред в страната\", каза пред репортери Ебрард. На редовната правителствена пресконференция министърът подчерта, че Мексико все още смята Моралес за легитимния президент на Боливия. По думите на мексиканския дипломат Организацията на американските държави трябва да обсъди на извънредно заседание боливийската криза. Марсело Ебрард даде знак, че Моралес ще бъде добре дошъл в Мексико, за да поиска убежище.", "date": "2019.11.11", "title": "Мексико: Президентът на Боливия Ево Моралес е жертва на преврат"}
{"url": "https://www.24chasa.bg/novini/article/7860119", "text": "\"Ако Манолова постоянно сапунисва и се опитва да лъска своя имидж. Не я чака нищо добро, нея и бъдещия й политически проект\", каза шефът на предизборния щаб на ГЕРБ Цветомир Паунов и добави, че още не е изтекла давността за костинбродската афера, с което даде знак, че от партията са готови да заведат иск срещу Манолова и всички замесени в аферата. \"Изборите приключиха, но за съжаление езикът на омразата и опитите за дискредитиране на опонента, никога няма да напуснат някои\", добави още Паунов и нарече обвиненията към районния кмет на \"Искър\" Ивайло Цеков безпочвени. По-рано днес опонентът му Борис Цветков от БСП, който загуби балотажа, обвини Цеков в купуване на гласове и заяви, че притежава видеозаписи. Той внесе в МВР и СОС декларация и записи от деня на балотажа. Когато си загубил изборите, приеми го достойно. Все някой друг им е виновен за загубата, че кметът на район \"Искър\" не е от БСП. Постоянно да пускаш фалшиви новини, не прави чест на никой политик, каза Паунов. Чувствам се омерзен и унижен. Нито съм организирал, нито съм участвал в купуване на гласове, каза кметът на район \"Искър\" Ивайло Цеков. На 10 м от дома ми съм заснет да излизам от заведение и да говоря с хора. Това, че сме в деня на изборите означава ли, че не трябва да говоря с някого, попита Цеков и добави, че през целия предизборен процес не са спирали фалшивите, новини и нападки към него. Относно записа той обясни, че в едното видео поздравява хората, застанали пред заведението, а в другото излиза и пали цигара. Човекът, с когото си говори не е свързан с изборите, каза още кметът на \"Искър\". Цеков заяви, че ще съдейства на всички органи, но Цветков \"този път минал всякакви граници\" и \"се опитвал да си осигури служебна победа\". Възможно било той да заведе дело за клевета срещу Цветков. \"В район \"Искър\" по време на цялата кампания не спряха нито лъжите, нито манипулациите, нито фалшивите новини срещу Ивайло Цеков, заяви районният ръководител на ГЕРБ в \"Искър\" Лорита Радева, която е и общински съветник. Тя посочи, че в района ГЕРБ и БСП са имали равен брой ръководства на секционните избирателни комисии. Радева попита къде е бил Цветков, когато в мандат 2003-2007 г. СОС решава да унищожи една от детските градини в района и я приватизира за няколко панелни апартамента. Тогава Цветков е бил общински съветник, но не е взел никакво отношение. Без негова реакция тогава бил и фактът, че  \"Дружба\" е била зарината с бали. ", "date": "2019.11.11", "title": "ГЕРБ предупредиха Манолова: Давността за костинбродската афера още не е изтекла"}
{"url": "https://www.24chasa.bg/novini/article/7860114", "text": "„От 20 години насам ролята на Иван Костов е да разцепва десните в България. Влиянието му е изключително силно. Ако погледнем назад във времето, ще видим, че няма нищо случайно. Костов е посочен от Луканов в първото пост-комунистическо правителство на България за министър на финансите”, заяви в ефира на „Плюс-минус. Коментарът след новините”  по   Росен Плевнелиев, президент на България в периода 2012-2017 г. Преди дни той отправи и остра критика към действията на „Демократична България” по време на балотажа в София. Позицията си Плевнелиев заяви на Националната работна среща на ГЕРБ, на която бяха обобщени резултатите от вота. „„Демократична България” играха мълчаливо, но заедно с Мая Манолова на втория тур. Те водиха кампания месеци наред, в която оплюваха непрестанно ГЕРБ. Не казаха добра дума нито за газовия интерконектор, нито за F-16”, поясни Плевнелиев. „Мен ме боли, когато се получават подобни конфликти. Нямам никакви намерение да се върна в политиката. Говоря като активен гражданин, който остана в България и милее за нея. Бях честен. Казах, каквото мисля. Изминаха едни стратегически избори. Те отварят пътя към следващия още по-важен вот през 2021 г. - за президент и министър-председател. Има голям риск да се промени посоката на страната. Местните избори бяха последните преди решаващата битка през 2021 г. Тогава от една страна ще бъдат популистите, а от другата ми се искаше да бъдат демократите”, каза още президентът на България в периода 2012-2017 г.", "date": "2019.11.11", "title": "Плевнелиев: От 20 години насам ролята на Иван Костов е да разцепва десните"}
{"url": "https://www.24chasa.bg/novini/article/7860105", "text": "Гневни привърженици на бившия президент на Боливия Ево Моралес издигнаха днес барикади и блокираха шосетата към главното летище в страната, предаде Асошиейтед прес. Дим се издига над някои от барикадите, които бяха подпалени тази сутрин, а в град Ла Пас и околностите нараства напрежението, след като Моралес подаде оставка. На голям надпис върху стена близо до летището в град Ел Алто се чете: \"Ево, народът се нуждае от теб\". Вчера Ево Моралес се оттегли под натиска на военните след прекарани 14 години на президентския пост. Преди това страната бе обхваната от масови протести заради спорните президентски избори, в които той се обяви за победител, информира БТА.", "date": "2019.11.11", "title": "Привърженици на Ево Моралес блокираха шосетата към главното летище в Боливия"}
{"url": "https://www.24chasa.bg/novini/article/7860503", "text": "Босна заяви, че ще приеме обратно гражданите на страната, които са били заловени, докато са се биели за джихадистката групировка \"Ислямска държава\", предаде Асошиейтед прес. Министърът на сигурността Драган Мектич заяви днес, че около 260 босненски граждани остават в лагерите в Сирия, включително около 100 мъже и 160 жени и деца. Той каза, че само потвърдените босненски граждани ще бъдат приети обратно. Босна въведе присъди до 10 години затвор за своите граждани, които се бият в конфликти в чужбина или вербуват други. Мектич каза, че девет бивши бойци и 3-годишно дете е трябвало да се върнат в Босна миналия месец, но връщането им било забавено заради възобновените боеве в Сирия, информира БТА. Турция днес депортира американски гражданин, след като правителството предприе нов опит да изпрати заловените чуждестранни бойци в родните им страни.", "date": "2019.11.11", "title": "Босна си прибира гражданите, били се за \"Ислямска държава\" в Сирия"}
{"url": "https://www.24chasa.bg/novini/article/7860232", "text": "Размирици избухнаха в боливийските градове Ла Пас и Ел Алто, след като президентът Ево Моралес даде оставка в неделя, предадоха световните агенции. Той бе принуден на този ход след седмици на антиправителствени протести заради изборни машинации на вота на 20 октомври и след като шефът на боливийските въоръжени сили настоя той да се оттегли. Моралес определи оставката си като преврат, а страната изпадна в хаос заради политическия вакуум. В обръщение към протестиращите сваленият президент ги призова да спрат да “нападат братята и сестрите и да палят”. На изборите първите резултати показаха незначителна преднина на Моралес пред лидера на опозицията Карлос Меса. След което броенето спря за 24 часа и впоследствие Моралес получи процентите, които му трябваха да победи. Това стана причина за избухналото недоволство в страната. Насилието не спря и след новината за оставката. Местни медии съобщиха за голям брой опожарени автобуси и жилища на известни личности в Ла Пас. Разбити и ограбени са много магазини. Полицаите, голяма част от които подкрепиха протестите срещу Моралес, не патрулираха през нощта в Ла Пас и Ел Алто. В двата града обаче започнаха да се появяват армейски патрули. Подалият оставка президент на Боливия заяви в туитър, че е издадена заповед да бъде арестуван, предаде АФП. Моралес добави, че домът му е бил нападнат. “Пучистите разрушават правовата държава”, каза бившият социалистически лидер, чието местонахождение е неизвестно. Шефът на полицията Юри Калдерон обаче нарече фалшива новина слуховете, че има нареждане за ареста му. Не е ясно кой ще наследи Моралес. Вицепрезидентът му също подаде оставка, както и председателката на Сената. Очакваше се депутатите да се съберат в понеделник, за да решат кой да поеме временно административното ръководство на страната. Моралес бе първият президент от коренното население на Боливия и се задържа на власт 13 години и 9 месеца. Мексико му предложи убежище, а президентите на Куба, Аржентина и Венецуела нарекоха събитията “подъл държавен преврат”.", "date": "2019.11.11", "title": "Изборни измами свалиха Ево Моралес в Боливия (Видео, обзор)"}
