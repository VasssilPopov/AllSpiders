{"url": "https://www.24chasa.bg/novini/article/7270953", "text": "83 000 лв. е платил от името на българската държава министърът на културата Боил Банов, за да закупи на търг портрета на княз Александър I Батенберг и три сребърни подноса, които са правени за него по поръчка на благодарни поданици. Над 60 предмета, принадлежали на първия български княз след освобождението от турско робство, бяха разиграни на търг във виенската аукционна къща “Доротеум” в понеделник, а министърът на културата бе изпратен специално, за да закупи най-ценните от тях. Според информация на “24 часа” той е имал картбланш да наддава неограничено, но да вземе пожеланите предмети от наследството на княза. “Българската държава показа, че цени миналото, защото само който цени миналото, има и бъдеще”, коментира участието си в търга Банов, след като във вторник се завърна в България. “Участието на държавата беше пазено в тайна до последния момент, защото иначе имаше риск цените рязко да скочат. в залата имаше 100- ина участници, но ние наддавахме само за портрета на княза и за три подноса, които той е получил от благодарното българско население. Голяма емоция е да видиш тези подноси с благодарствени надписи на кирилица, връчени на Батенберг от хората, които с възторг са го посрещнали. Много силно и ярко е впечатлението от портрета на княза (рисуван е от Кондар Дилиц - б.а). Рамката е разкошна, над нея има герб, а неслучайно той е нарисуван с калпак - знаете, че е участвал в Руско-турската война”, разказа министърът. Срещу нашите участници не е имало сериозно наддаване. Само едно анонимно по телефона. В крайна сметка са платени общо 83 000 лева, в които влиза и аукционната такса от 25%. 22 500 евро е стигнал портретът при първоначална цена 12 хил. евро. Трите подноса, които са правени от българи от Русе, Берковица и Ловеч специално за княза, пък са взети за 6875 евро за два от тях и 6250 евро за третия. Имало е опасност наддаването да е много по-оспорвано, сподели Банов. Но събитията са се развили благоприятно и ценните артефакти са придобити на добра цена, а историческата им стойност е неизмерима. Щом се е разбрало обаче, че към подносите има интерес, цената на последния от тях е хвъркала с 2 хил. евро. Вероятно срещу България са наддавали хора, които по някакъв начин също са свързани със семейството на княза. След абдикацията си той прекарва остатъка от живота си във Виена. И портретът, и подносите са обявени за продажба директно от наследството на княза, не са били продавани и не са преминавали в чужди ръце преди това. Вероятно търгът е организиран от наследници му - от брака си с оперната певица Йохана Лойзингер той има две деца. Всички предмети от колекцията са разпродадени на търга. Майсенският порцелан е продаден на части на цени между 890 и 2800 евро. Часовник с позлатен циферблат и в китайски стил с дракони вместо стрелки достигна цена от 10 000 евро. България обаче се отказа да наддава за тези предмети, защото не са свързани с българската история. “Те са непълни, а и няма доказателство, че са правени специално за княза. Негови са, но просто купени. Докато подносите и портретът са специално направени за обявяването му за княз на България. Това ги прави много ценни”, обясни директорката на културния дом “Витгенщайн” проф. Румяна Конева, която участва в търга заедно с министър Банов. Портертът на княза е в цял ръст, той позира в униформа с ордени. Картината е масло върху ленено платно, портретът е с размери 157 на 100 см, а рамката е с позлатена дърворезба, в горната ѝ част има корона, скиптър и имперска топка. Картината носи подпис на художника си Конрад Вилхелм Дилиц и дата на завършването ѝ – 1881 г. “Успяхме да придобием ценни символи на българската държавност”, категорична бе тя. За Виена вече е заминал реставратор. След специално опаковане и със съответната охрава се очаква Мястото на портрета според министъра не е в НИМ, но подносите в стил сецесион вероятно ще отидат в неговата сбирка. А портретът е възможно да е в колекцията на Националната галерия, поне на първо време. Там се подготвя голяма изложба за Фердинанд и той може да стане част от нея и това да стане първият му показ пред широката публика. Може да отиде и в сбирката на Музея за история на София. но при подобни обстоятелства може да се приложи същият способ. “За съжаление, на търговете рядко се появяват предмети, свързани така пряко с нашата история”, казва той. Благодарен е за съдействието на министър-председателя Бойко Борисов, министъра на финансите Владислав Горанов и на посланика ви в Австрия Светослав Спасов. Министърът на културата е получил много поздравления за ценната придобивка.", "date": "2019.01.29", "title": "83 000 лв. дал Боил Банов за наследството на Батенберг, можел да наддава, докато спечели (Обзор)"}
{"url": "https://www.24chasa.bg/novini/article/7270918", "text": "Малките бензиностанции няма да внасят 20 хил. лв. гаранция. Тази поправка в закона за горивата бе приета във вторник от парламентарната комисия за борба с контрабандата. Самият закон остава в сила, текстовете за отлагането му за 1 юли не бяха разглеждани. Според председателя на комисията Емил Димитров всички конфликтни точки са изчистени, а проблемите на малките търговци на горива били решени. Той отчете, че вече имало 4000 легални бензиностанции. Комисията реши наредбата към закона да влезе в сила до 6 месеца, което означава най-късно на 28 юни.", "date": "2019.01.29", "title": "Отмениха гаранциите за бензиностанции"}
{"url": "https://www.24chasa.bg/novini/article/7271032", "text": "І. МЕТЕОРОЛОГИЧНА ОБСТАНОВКА: Температурите са в интервала от - 3° до 14°. Времето над страната е предимно облачно. Вятър духа в областите: Добрич, Кюстендил, Монтана и Хасково. Дъжд вали в по-голямата част от страната. Слаб сняг вали по високите части на обл. Смолян. Пътните настилки са предимно сухи, на места мокри, заснежени, по усойните и планински райони частично заледени, обработени и проходими при зимни условия. Ограничена видимост поради мъгла: - до 50 м в област Русе; - до 100 м в района на Шипка и в областите Враца и Плевен; - до 150 м в област Разград. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: До 31.05.2019 г. шофьорите да се движат с повишено внимание, спазвайки ограничението на скоростта – до 90 км/ч, в участъка от 45+900 до км 53+000 поради неравности по пътната настилка. Шофьорите да се движат с повишено внимание в участъка при Мухово от км 45+200 до км 46+266 в посока Бургас поради обезопасяване на пътния участък до 31.05.2019 г. До 31.03.2019 г. движението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140: - При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч, забранено е движението и спирането по аварийната лента; - След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. На 30.01.2019 г. от 9:30 ч. до 15:30 ч. движението в тунел „Траянови врата“ в посока София е само в изпреварващата лента поради ремонт на осветителната система. Предвидените дейности ще се извършват само при благоприятни метеорологични условия. Област Стара Загора: До 31.03.2019 г. от км 168+000 до км 208+100 в участъка Чирпан – Стара Загора се извършва с максимална скорост до 90 км/ч и повишено внимание в двете посоки с цел осигуряване безопастност на движението поради неравности на пътната настилка. До 31.03.2019 г. движението на МПС над 12 тона е ограничено в участъка от км 30+260 до км 47+060 /от п.в. „Витинска река“ до п.в. Ботевград/ само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\"; До 31.05.2019 г. движението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. До 31.03.2019 г. движението от км 31+996 до км 33+780 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“. До 31.03.2019 г. движението от км 34+010 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. До 31.03.2019 г. движението от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360. АМ „Марица“: няма ограничения. АМ „Черно море“: Oбласт Варна: До 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности. АМ „Струма“: До 28.02.2019 г. е ограничено движението на товарни автомобили над 12 тона по път III – 108 АМ „Струма“ - с. Рибник от км 0+000 до км 2+500 за МПС поради ремонтни дейности. Участъкът е сигнализиран с пътни знаци. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС - целогодишно; - „Златишки“ - затворен за всички МПС - целогодишно; - „Троянски“ - забранен за всички МПС; - „Превала“ - забранен за всички МПС; - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Предел“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Пампорово“ – забранено е движението на всички МПС над 3,5 т; - „Вратник“ - забранено е движението на всички МПС над 10 т - целогодишно; - „Дюлински“ - забранено е движението на всички МПС над 3,5 т - целогодишно; - „Петрохан“ - целогодишно забранено е движението на всички МПС над 12 т. както и тегленето на ремаркета и полуремаркета; - „Твърдишки“ - целогодишно забранено е движението на всички МПС над 10 т; - „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област София: Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.; Движението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.; Въвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; Движението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; Движението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. Движението по път I-1 /София – Перник/ от км 277+000 /Черния кос/ до км 282+485 /границата с Перник/ се осъществява с повишено внимание поради санитарна сеч на растителност. Срок 01.02.2019 г. Област Перник: Движението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; Въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; Движението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. Област Благоевград: До 30.01.2019 г. движението по път I-1 от Симитли – Кресна в участъка от пътен възел Симитли до Кресненско ханче от км 376+000 до км 390+000 се осъществява в едната лента за движение поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента съобразно създадената организация на движение. До 30.01.2019 г. движението по път I-1 от Симитли - Кресна при пътен възел „Брежани“ на км 380+800 се осъществява с повишено внимание поради ремонт на мантинели. Участъкът е сигнализиран с пътни знаци. Водачите да се движат с повишено внимание и съобразена скорост. - път І-2 Граница Румъния-Русе-Цар Калоян-Разград-Шумен-Девня-Варна: Област Русе: Движението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Търговище: Движението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2019 г. ; Движението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. Движението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; Движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: Път III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 28.02.2019 г. Път IІI-198: Движението е ограничено за МПС над 10 т. по път IІI-198 Гоце Делчев – Катунци поради снегопочистване. Срок до 31.01.2019 г. Ремонтни дейности: няма. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец – Созопол. Срок до 31.05.2019 г. Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. Ремонтни дейности: Път III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. Път III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. Път III-906: Движение с повишено внимание по път ІІІ-906 от км 34+100 до км 61+300 поради локални ремонтни дейности по пътното платно /полагане на студена асфалтова смес/. Участъкът е сигнализиран с пътни знаци. Срок до 08.02.2019 г. Път III-906: Движение в една лента и с повишено внимание по път ІІІ-906 от км 52+000 до км 54+000 в урбанизираната част на гр Каблешково поради изкопни дейности по пътното платно във връзка с аварирал ВиК водопровод. Участъкът е сигнализиран с пътни знаци. Срок до 01.02.2019 г. Път III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. Път III-6009: Движение в една лента и с повишено внимание по път ІІІ-6009 от км 26+500 до км 27+500 поради ремонтни дейности на асфалтовата настилка /дясно/. Участъкът е сигнализиран с пътни знаци. Срок до 01.02.2019 г. Път III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. ОПУ-Варна: Временно са въведени следните ограничения за движение на МПС: няма. Ремонтни дейности: няма. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Обходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 31.05.2019 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; Ремонтни дейности: Път III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. ОПУ-Видин: Временно са въведени следните ограничения за движение на МПС: няма. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2019 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; Път III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; Ремонтни дейности: Път ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; Път III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. Обходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; Ремонтни дейности: Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; Път III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: Път II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. Път II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. Път II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. Ремонтни дейности: Път III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. Ремонтни дейности: Път II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; Път II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. ОПУ-Ловеч: Временно са въведени следните ограничения за движение на МПС: Ремонтни дейности: Път ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. Път ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. Път ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; Път III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; Път III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. ОПУ-Монтана: Временно са въведени следните ограничения за движение на МПС: Път II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. Обходен маршрут: За движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.; Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 10.03.2019 г.; Път II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. Обходен маршрут: - В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. Ремонтни дейности: няма ОПУ-Пазарджик: Временно са въведени следните ограничения за движение на МПС: Път II-37: Ограничава се движението по път ІІ-37 Батак – Доспат за МПС над 12 т. както и тегленето на ремаркета и полуремаркета. Срок до 31.01.2019 г. Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. Ремонтни дейности: Път III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г. ОПУ-Перник: Временно са въведени следните ограничения за движение на МПС: Път II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. Път II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. Ремонтни дейности: няма. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно. Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. Обходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Ремонтни дейности: няма. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. Обходен маршрут: с. Труд-с. Строево-с. Голям Чардак-с. Неделево. Срок до 8.12.2018г.; Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; Обходен маршрут: път Поповица – Садово – Кочево – Болярци. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; Ремонтни дейности: няма. ОПУ-Разград: Временно са въведени следните ограничения за движение на МПС: няма. Ремонтни дейности: Път III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. Ремонтни дейности: Път II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. ОПУ-Силистра: Временно са въведени следните ограничения за движение на МПС: няма. Ремонтни дейности: няма. ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. Ремонтни дейности: Път ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. Път III-706: Движението по път III-706 гран. Търговище – Ябланово – Тича от км 7+500 до км 20+700 се осъществява в една лента поради подмяна на мантинели. Срок до 31.01.2019 г. ОПУ-Смолян: Временно са въведени следните ограничения за движение на МПС: Ограничено движение по РПМ на община Доспат - за МПС над 12 тона, да се движат без ремаркета и полуремаркета. Срок до 31.01.2019 г. Път II-37: Движението по път II-37 Батак – Доспат е ограничено за МПС с маса над 12 т. с ремаркета и полуремаркета. Срок до 31.01.2019 г. Път III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло. Обходен маршрут: Лъки – Югово – Чепеларе – Рожен и обратно. Срок до 31.03.2019 г.; Път ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 31.01.2019 г. Път ІІІ-863: Движението по път ІІІ-863 се осъществява в едната лента в района на с. Малка Арда поради свачище. Участъка е сигнализиран. Срок 31.01.2019 г Път ІІІ - 864 Стойките – Пампорово ограничено движението на МПС с маса над 12 тона с ремаркета и полуремаркета , а останалите да се движат задължително с вериги. Срок 31.01.2019 г. Път ІІІ-866: Движение в едната лента по път ІІІ-866 Смолян - Широка лъка - Девин, при км 31+800 - р-н за с. Кукувица, в чертите на с. Широка лъка, поради паднала скална маса на пътното платно. Срок до 31.01.2019 г. Път-8631: Ограничено е движението за всички МПС по път ІІІ-8631(Момчиловци – Славейно, местност Момина вода, от км 0+000 до км 5+993, поради паднали и падащи множество дървета. Срок до 31.01.2019 г. Път ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; Всички МПС да се движат с вериги. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. Път IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 31.03.2019 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. Ремонтни дейности: Път II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 31.12.2019 г. Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. Ремонтни дейности: няма. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. Ремонтни дейности: Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. Ремонтни дейности: Път III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. ОПУ-Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Обходен маршрут: Шумен – Овчарово – Друмево. Срок до 02.04.2019 г. Ремонтни дейности: няма ограничения. ОПУ-Ямбол: Временно са въведени следните ограничения за движение на МПС: няма ограничения. Ремонтни дейности: няма. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2019.01.29", "title": "Вижте обстановката по пътищата на страната към 18 часа"}
{"url": "https://www.24chasa.bg/novini/article/7270973", "text": "150 души ще работят в офис на социалната мрежа “Фейсбук” в България. Те ще се занимават с модерирането на постове, които качват потребители, и ще следят за обиди и недопустимо съдържание. Офисът ще е в партньорство с аутсорсинг фирмата TELUS, потвърдиха от компанията за “24 часа”. Засега 150-те служители ще модерират постове на турски, руски и казахски език. При голям брой докладвани мнения и коментари с обидни текстове и снимки щял да бъде разширен с допълнителни хора. Българските потребители ще продължат да бъдат следени от офиси извън страната. Не било изключено обаче екипът да бъде разширен и с модератори на български език. Откриването на офис в София е част от европейското разширяване на “Фейсбук”. През миналата година интернет гигантът откри такива центрове в Латвия и Испания. Офиси има и в Ирландия, където е регистрирана и централата за Европа, както и в Германия. Около 30 хил. са служителите на “Фейсбук” по света, които се занимават със сигурността и съдържанието на социалната мрежа. По-голямата част от модерацията обаче се извършва чрез изкуствен интелект, а до служителите достигат само най-сложните случаи.", "date": "2019.01.29", "title": "“Фейсбук” отваря в България център за цензура на мнения"}
{"url": "https://www.24chasa.bg/novini/article/7270901", "text": "Петима от задържаните на 18 януари т.г. по подозрение за участие в международна група за финансиране на тероризъм по метода “хавала\" засега остават в ареста. Възможно е пари и коли от България да са стигали до Сирия, но няма доказателства обвинените да са участвали в подготовка на терористични атаки в чужбина, реши апелативният спецсъд в София. В зала 4 на съда бяха доведени сирийците Мустафа Алибрахим, Абдалхай Халум, Атеф Хсара, Сулейман Али и българката Исения Асенова, но заседанието мина при закрити врата. По делото задочно е обвинен още един сириец, който се издирва. След заседанието са разбра, че прокуратурата разполага със защитен свидетел. Той твърдял, че пари и коли са стигали по канал до Сирия. В обвинението обаче още не било посочено какви суми са пратени по метода “хавала” . При него парите се оставят при посредник в една държава и се взимат от втори човек в чужбина. Според прокуратурата в случая става въпрос за “косвено”, а не пряко финансиране. Част от трансферите били проследени с помощта на чужди служби. Според апелативния спецсъд има риск на свобода обвинените да извършат друго престъпление, а двама - и да се укрият. Обосновано предположение за престъпление можело да се направи само по отношение на едното обвинение за парите, но не и за тероризъм. До арестите се стигна след акция на ДАНС и спецпрокуратурата в 7 града, при която бяха претърсени над 50 адреса и 26 коли.", "date": "2019.01.29", "title": "Защитен свидетел срещу групата, пращала пари в Сирия по схемата  “хавала” (Обзор)"}
{"url": "https://www.24chasa.bg/novini/article/7270844", "text": "За поредна година усещането за корупция в България е най-силно сред членките на ЕС. Страната ни влошава резултата си с една точка спрямо миналата година, което я поставя с цели 6 места по-ниско в класацията - от 71-о на 77-о, показва новото годишно изследване на “Трансперънси интернешънъл”. От общо 180 държави по света, обхванати в проучването за 2018 г., България заема 77-о място с резултат от 42 точки. Също влошаване с една точка отчита и Румъния, която обаче е с по-добър резултат и заема 61-о място с 47 точки. Докладът посочва, че въпреки наблюдението на ЕК България и Румъния показват “малък напредък” в реформата на съдебната система и борбата с корупцията. В ЕС с близък до българския резултат са още Гърция - 45 точки (годишен спад с 3 точки) и Унгария - 46 точки (спад с 8 точки за последните 5 г.). България е изпреварена от Суринам и Тунис - на 73-о място. След нас на 78-о място са африканските страни Буркина Фасо и Гана. САЩ слизат с 4 пункта и със своето 22-о място за първи път от 2011 г. отпадат от топ 20 на “чистите” страни. “Трансперънси интернешънъл” използва скала от 0 до 100, в която 0 е най-високата степен на корупция, а 100 означава липса на корупция. Стойности под 50 пункта са индикатор за системен проблем в противодействието на корупцията. Индексът не измерва субективното усещане за корупция, изразяващо се в подкупи и шуробаджанащина, а нивото на административна и политическа корупция. В България, за да бъде съставен индексът, са използвани данните от 10 различни изследвания. Пет от тях представляват оценка на финансови и икономически институции и пет - на изследователски организации в сферата на административното управление и политиката. ", "date": "2019.01.29", "title": "България с най-силно усещане за корупция в ЕС (Обзор)"}
{"url": "https://www.24chasa.bg/novini/article/7270969", "text": "Турският президентски говорител Ибрахим Калън е разговарял по телефона със съветника на американския президент по въпросите на националната сигурност Джон Болтън, предаде Анадолската агенция. В телефонния разговор са били засегнати подробности по темите, по които е постигнато съгласие в телефонния разговор миналата седмица между турския президент Реджеп Тайип Ердоган и американския му колега Доналд Тръмп, предава БТА. Калън и Болтън са обсъдили преди всичко развитията в Сирия. Постигнато е съгласие за продължаване на координацията в процеса на изтегляне на САЩ от Сирия, за поддържане на тясно сътрудничество по въпроса за създаване на зона за сигурност и за важността от реализация на пътната карта за Манбидж. Наред с регионалните въпроси в телефонния разговор са били обсъдени и двустранните отношения между Турция и САЩ и е била подчертана важността от ефективно сътрудничество на двете страни в борбата срещу тероризма. В разговора е засегната и темата за планирането на очакваното държавно посещение на американския президент Доналд Тръмп в Турция.", "date": "2019.01.29", "title": "Говорителят на Ердоган говори с Джон Болтън за ситуацията в Сирия"}
{"url": "https://www.24chasa.bg/novini/article/7270987", "text": "\"Поведението на държавните енергийни дружества на борсата отговаря напълно на ангажиментите по европейското и българското законодателство\". Това е казала енергийният министър Теменужка Петкова на среща с представители на работодателските и синдикалните организации, на която бе обсъдено състоянието на пазара на електроенергия и мерките за неговото стабилизиране, съобщиха от министерството на енергетиката, цитирани от БТА. По думите на енергийния министър през 2018 г. производството на електроенергия в България се е увеличило с 2,3 на сто спрямо 2017 г. През януари тази година износът на енергия от страната е нараснал с 200 процента в сравнение със същия период на миналата година, което е показвало сериозния интерес от страна на съседните пазари към произведената у нас енергия, е допълнила тя. Министър Петкова е подчертала, че пазарът \"ден напред\", който функционира в рамките на \"Българска независима енергийна борса\" ЕАД, се е развил през последната година. Изтъргуваните количества през 2017 г. са 4 тераватчаса, а през 2018 г. - 6 тераватчаса. АЕЦ \"Козлодуй\" ЕАД и ТЕЦ \"Марица-изток\" 2 са увеличили предлаганите количества енергия на пазар \"ден напред\". \"Национална електрическа компания\" ЕАД също ще ги увеличи при наличие на подходящи условия. Това е в изпълнение на поетия ангажимент през втората половина на януари, се посочва в съобщението. Председателят на Комисията за енергийно и водно регулиране Иван Иванов е изразил задоволство от дискусията, тъй като обсъдените мерки ще успокоят пазара на енергия у нас. По думите му предстои да се разшири пакетът от стандартизирани продукти, които ще се предлагат на борсата, допълниха от енергийното ведомство.", "date": "2019.01.29", "title": "Петкова обсъди енергийния пазар с рабатодатели и синдикалисти"}
{"url": "https://www.24chasa.bg/novini/article/7271002", "text": "Словенски медии съобщиха, че пожар в болница в северен град е причинил смъртта на двама души, а най-малко един е ранен, предаде Асошиейтед прес. Държавната телевизия РТВ Словения съобщи, че огънят е избухнал около 15 часа местно време днес в една от стаите в многопрофилната болница в град Йесенице близо до границата с Австрия, предава БТА. Националната информационна агенция СТА посочи, че двама души са загинали, а най-малко един е с тежки изгаряния и е прехвърлен в болница в столицата Любляна. Полицията заяви, че е евакуирала част от сградата. Пожарникарите са успели да потушат огъня.", "date": "2019.01.29", "title": "Пожар в болница в Словения, двама загинаха, един е ранен"}
{"url": "https://www.24chasa.bg/novini/article/7270997", "text": "В началото на следващата седмица ще стане ясно кой ще строи т.нар жп магистрала “Тракия” в участъка от Елин Пелин до Костенец. По трасето скоростта на движение трябва да се увеличи на 160 км в час. Прогнозната стойност е 1,024 млрд. лв. без ДДС, парите идват от ЕС. Огромното финансиране привлече голям интерес от кандидати, а в петък са били отворени ценовите оферти. Участъкът е разделен на три лота. Първият - Елин Пелин-Вакарел, е с прогнозна стойност 554,1 млн. лв. Той е с дължина 19,64 км, има 2 тунела, 8 мостове и естакади. Най-ниска е цената на сдружението “Джен-Дуй ЖП Елин Пелин” - 498 800 012 лв. В него са турските компании “Дженгиз Иншаат Санайи ве Тиджарет Аноним Ширкети” и “Дуйгу Мюхендислик Иншаат Туризм Дъш Тиджарет ве Санайи Лимитед Ширкети”. Първата построи у нас в консорциум с друга турска фирма - “Мапа”, магистрала “Люлин”. Консорциум “ЖП Елин Пелин-Костенец”, с участници “Сан Хосе Конструктора”, Е.П.О.С и ГБС е предложил 565,385 млн. лв. Гръцката фирма “Терна” е с цена от 495 млн. лв., Консорциум ЗСТ с участници китайскта “Чайна Комюникейшън Кънстракшън Къмпани” и българската “Трейс Груп Холд” е с оферта 589,995 млн. лв. Вторият участък - от Вакарел до Ихтиман, е с прогнозна стойност 116,154 млн. лв. Консорциум “Салчеф - Гигастрой”, в който са италианските “Салчеф” и българската “Гигастрой”, предлага 126,395 млн. лв. Полската “Тракция ПРКиИ” оферира 120,307 млн. лв. Третата отсечка е от Ихтиман до Костенец. Прогнозната цена е 354,045 млн. лв. Консорциум “Щрабаг Джи Пи Рейл 2017” е с оферта за 394,525 млн. лв. В него са австрийската “Щрабаг” и българската “Джи Пи Груп”. Обединение “Комса-Геострой” предлага цена от 415,671 млн. лв. В него са испанската Comsa и българската “Геострой”. 283,803 млн. лв. е офертата на консорциума “Булрей 2018”. В него са китайската “Чайна Комюникейшън Кънстракшън Къмпани” и “Трейс - София”. При класацията ще се вземат предвид освен цената и другите критерии сред като техническа оценка, време за прекъсване на движението на влаковете и други.", "date": "2019.01.29", "title": "Китайци, турци, италианци и българи \nще строят жп магистрала “Тракия”"}
{"url": "https://www.24chasa.bg/novini/article/7271021", "text": "Косово е готово за компромисно споразумение със Сърбия, за да бъдат разрешени проблемите между двете страни. Това се казва в писмо на косовския президент Хашим Тачи до американския държавен глава Доналд Тръмп, предаде Ройтерс, циирана от БТА. Сърбия и бившата й област Косово, която обяви независимост през 2008 г., започнаха през 2013 г. диалог под егидата на ЕС за разрешаване на датиращите отдавна проблеми, но досега е постигнат слаб напредък, отбелязва агенцията. Преговорите са в застой от ноември, когато косовските власти наложиха допълнителните мита от 100 процента върху внасяните от Сърбия стоки. Сърбия обяви, че няма да води преговори, ако търговската ситуация не се нормализира. Ще бъда готов да направя компромиси, необходими за постигането на всеобхватно и балансирано решение, което ще обхваща всички сериозни проблеми, като по този начин бъде сложен край на конфликта със Сърбия и се постигне мир в целия регион, посочи Тачи в писмото си от 8 януари. Засега остава неясно защо Тачи публикува писмото днес, дни след като е получил писмо от Тръмп, в което той призовава косовския си колега да направи всичко възможно за постигане на споразумение със Сърбия, посочва Ройтерс.", "date": "2019.01.29", "title": "Тачи в писмо до Тръмп: Готови сме за компромис със Сърбия"}
{"url": "https://www.24chasa.bg/novini/article/7270897", "text": "Усилията, които полагаме имат една цел – да станем по-добри. Защото обществото очаква повече и отговорностите пред нас са по-големи. Направеното е немалко, но и предстои още много работа. Реформирането на пенитенциарната система изисква всекидневно много сили и време. С тези думи министърът на правосъдието Цецка Цачева се обърна към служителите от Главна дирекция „Изпълнение на наказанията“, които днес честват своя професионален празник и 140-та годишнина от подписването на Привременните правила за учредяване на затворите, съобщават от пресцентъра на правосъдното министерство. В поздравлението си ресорният заместник-министър на правосъдието проф. Николай Проданов припомни, че пенитенциарната система е основен стожер на държавността, а историята на затворното дело е история на модерна България - с всички нейни силни и слаби страни, успехи и провали. Главният директор на Главна дирекция „Изпълнение на наказанията“ гл. комисар Васил Миладинов заяви, че всяка една годишнина е символ на опит и традиции, прилагани и утвърждавани във времето за развитието и надграждането на българската система за изтърпяване на наказанията. На тържеството в Централния военен клуб министър Цачева, заместник-министър Проданов и главен комисар Миладинов наградиха началници на затвори, на Областни служби „Изпълнение на наказанията“ и редови служители от системата. Общо 83-ма служители на затворите, арестите и пробационните служби ще получат своите награди на тържества по места. С подписването на Привременните правила от руския императорски комисар княз А. М. Дондуков-Корсаков през 1879 г. се слага началото на новата наказателно-изпълнителна политика в България и се прави първата крачка към изграждане на модерна за времето си специализирана структура по изпълнение на наказанията. През 2006 г. с решение на Министерския съвет, 29 януари е обявен за професионален празник на Главна дирекция „Изпълнение на наказанията“ и териториалните й служби. Днес празнуват над 4000 души, работещи в 12-те затвора и 24 затворнически общежития от открит и закрит тип; в Поправителния дом за непълнолетни момчета към затвора в гр. Враца и Поправителния дом за непълнолетни момичета към затвора в гр. Сливен, както и в 7-те Областни служби \"Изпълнение на наказанията\".", "date": "2019.01.29", "title": "140 години от учредяването на затворите в България (Снимки)"}
{"url": "https://www.24chasa.bg/novini/article/7270907", "text": "Хърватският президент Колинда Грабар Китарович заяви днес, че Хърватия не е загубила нищо от провалилата се сделка с Израел за покупка на самолети Ф-16 за военновъздушните сили на страната, предаде Хина. \"Освен малко време, което е ценно, нищо друго не е загубено\", заяви президентът и обясни, че международната репутация на Хърватия не е пострадала, предава БТА. Попитана от медиите дали Хърватия трябва да продължи с плана да се сдобие с изтребители за военновъздушните си сили, тя каза, че всички научени досега уроци ще бъдат анализирани, преди да се вземе ново решение. По-рано този месец хърватското правителство отмени споразумение на стойност 500 милиона долара за покупка на 12 използвани изтребителя Ф-16 от Израел, след като сделката срещна възражения от страна на Съединените щати. Споразумението, договорено през март миналата година, се сблъска с проблеми, след като Вашингтон заяви, че Израел трябва да премахне подобренията, които са били направени след покупката на самолетите от САЩ преди 30 години. Съвременната електроника и радарни системи бяха ключови за решението на Загреб да купи Ф-16 от Израел вместо от САЩ или Гърция, които също бяха кандидатки за договора.", "date": "2019.01.29", "title": "Президентката на Хърватия: Не загубихме нищо от провалената сделак за Ф-16 с Израел"}
{"url": "https://www.24chasa.bg/novini/article/7270922", "text": "Дългогодишният приятел на американския президент Доналд Тръмп, Роджър Стоун, пледира \"невинен \" в отговор на обвиненията на специалния прокурор в разследването на руска намеса в изборите в САЩ през 2016 г. Робърт Мълър, предаде Асошиейтед прес. Стоун, съветник на Тръмп по време на кампанията за изборите през 2016 г., беше арестуван рано сутринта на 25 януари във Форт Лодърдейл, Флорида, предава БТА. Днес той се яви пред федерален съд във Вашингтон, след като през уикенда разкритикува делото на Мълър срещу него и заяви, че мотивите за него са политически. На Стоун бяха повдигнати обвинения по седем пункта, включително възпрепятстване на съдебно производство, лъжливи показания пред Конгреса и оказване на натиск върху свидетел. Според прокурорите той е излъгал за съдържанието на разговорите си с кампанията на Тръмп относно \"Уикилийкс\" и хакнатите материали във вреда на Хилари Клинтън, които \"Уикилийкс\" публикува по време на кампания през 2016 година. Стоун е обвинен също, че е повлиял на показанията на други свидетел. Следващото съдебно заседание е насрочено за 1 февруари, отбелязва ТАСС.", "date": "2019.01.29", "title": "Роджър Стоун пледира \"невинен\" срещу обвиненията на Мълър за руска намеса в изборите в САЩ"}
{"url": "https://www.24chasa.bg/novini/article/7270942", "text": "Главният прокурор на Венецуела Тарек Сааб поиска от Върховния съд да забрани на председателя на Националното събрание Хуан Гуайдо да напуска страната и да замрази банковите му сметки, предаде Франс прес, цитирана от БТА. Исканията са във връзка със започнало разследване срещу Гуайдо за действия срещу правителството на Венецуела. Сааб не поясни какви точно са престъпленията, в които е обвинен Хуан Гуайдо. Главният прокурор заяви, че обвиненията са свързани с безредиците, причинени от решението на Гуайдо да се самопровъзгласи за временно изпълняващ длъжността президент на Венецуела.", "date": "2019.01.29", "title": "Главният прокурор на Венецуела иска забрана за Гуайдо да напуска страната"}
{"url": "https://www.24chasa.bg/novini/article/7270957", "text": "Последиците от Брекзит - както за Обединеното кралство, така и за Европейския съюз - ще бъдат значителни. Парламентарната комисия по граждански свободи, правосъдие и вътрешни работи обаче одобри нови правила за предоставянето на граждани на Обединеното кралство на безвизови пътувания до ЕС, което ще улесни движението от и до Обединеното кралство, съобщи пресслужбата на Европейската народна партия, цитирана от БТА. Благодарение на тези нови правила гражданите на Обединеното кралство няма да имат нужда от виза, когато пътуват до Шенгенското пространство за краткосрочно пребиваване до 90 дни във всеки 180-дневен период. При сключване на споразумение преди 29 март, тези правила ще започнат да се прилагат в края на преходния период. Ако Обединеното кралство обаче напусне ЕС без споразумение, тези правила ще влязат в действие от 30 март. Въпросните правила ще се прилагат и за гражданите на ЕС от 27-те държави членки, които пътуват до Обединеното кралство за краткосрочни престои за туристически и бизнес цели. Евродепутатът Пал Чаки, говорител на Групата на ЕНП за доклада, каза: \"Знаем, че последиците от Брекзит няма да бъдат от най-лесните както за гражданите на Обединеното кралство, така и за гражданите на ЕС, които имат отношения с Великобритания. Ето защо приехме тези нови правила. Те ще улеснят живота на тези, които пътуват до Обединеното кралство, както и на гражданите на Обединеното кралство, които пътуват до държавите членки на ЕС. Европейският съюз се подготвя за всяка възможност - Обединеното кралство напуска ЕС със или без споразумение - и прави така, че това да има възможно най-малко въздействие върху гражданите на ЕС и Великобритания.\"", "date": "2019.01.29", "title": "След Брекзит британците няма да имат нужда от виза за пътувания до 90 дни"}
{"url": "https://www.24chasa.bg/novini/article/7270813", "text": "Министърът на отбраната Красимир Каракачанов ще участва в неформалната среща на министрите на отбраната на държавите-членки на ЕС, съобщиха от пресцентъра на Министерството на отбраната. Форумът ще бъде на 30 и 31 януари в Букурещ, Румъния, в рамките на румънското ротационно председателство на Съвета на ЕС, уточниха от ведомството. На 30 януари ръководителите на делегации ще обсъдят темата \"Жените, мирът и сигурността\" като приоритетна за ЕС, НАТО и ООН. В дискусиите са поканени да участват генералният секретар на НАТО и заместник-генералният секретар на ООН по мироопазващите операции. През втория ден от срещата министрите на отбраната ще участват в работна сесия, посветена на бъдещето на европейската отбрана. Дискусията ще бъде фокусирана върху развитието на отбранителните инициативи, произтичащи от Глобалната стратегия за външна политика и политика за сигурност на ЕС, и практическите аспекти за постигане на кохерентност между тях, както и на влиянието на технологичните иновации върху въоръжените сили, се посочва в съобщението.", "date": "2019.01.29", "title": "Каракачанов ще участва в срещата на министрите на отбраната на държавите-членки на ЕС"}
{"url": "https://www.24chasa.bg/novini/article/7270832", "text": "Редовното правителствено заседание ще се проведе както обикновено – в сряда, 30 януари, от 10 ч. при следния предварителен дневен ред: 1. ПРОЕКТ НА РЕШЕНИЕ ЗА ПРИЗНАВАНЕ НА СДРУЖЕНИЕ „СЪЮЗ НА ВОЕННОИНВАЛИДИТЕ И ВОЕННОПОСТРАДАЛИТЕ“ ЗА ПРЕДСТАВИТЕЛНА ОРГАНИЗАЦИЯ НА НАЦИОНАЛНО РАВНИЩЕ. Внася: заместник министър-председателят по обществения ред и сигурността и министър на отбраната 2. ПРОЕКТ НА ПОСТАНОВЛЕНИЕ ЗА ЗАКРИВАНЕ НА ДОМА ЗА МЕДИКО-СОЦИАЛНИ ГРИЖИ ЗА ДЕЦА - ЯМБОЛ. Внася: министърът на здравеопазването 3. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПОСТАНОВЛЕНИЕ № 74 НА МИНИСТЕРСКИЯ СЪВЕТ ОТ 1998 Г. ЗА ЛИКВИДИРАНЕ НА ПОСЛЕДСТВИЯТА ОТ ДОБИВА И ПРЕРАБОТКАТА НА УРАНОВА СУРОВИНА. Внася: министърът на икономиката 4. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА ПОСТАНОВЛЕНИЕ № 37 НА МИНИСТЕРСКИЯ СЪВЕТ ОТ 2015 Г. ЗА ОПРЕДЕЛЯНЕ НА РЕДА И УСЛОВИЯТА ЗА ИЗПЪЛНЕНИЕ НА ОПЕРАТИВНА ПРОГРАМА ЗА ХРАНИ И/ИЛИ ОСНОВНО МАТЕРИАЛНО ПОДПОМАГАНЕ ОТ ФОНДА ЗА ЕВРОПЕЙСКО ПОДПОМАГАНЕ НА НАЙ-НУЖДАЕЩИТЕ СЕ ЛИЦА В БЪЛГАРИЯ ЗА ПЕРИОДА 2014-2020 Г. Внася: министърът на труда и социалната политика 5. ПРОЕКТ НА ПОСТАНОВЛЕНИЕ ЗА ОТМЕНЯНЕ НА ПОСТАНОВЛЕНИЕ № 216 НА МИНИСТЕРСКИЯ СЪВЕТ ОТ 1998 Г. ЗА СЪЗДАВАНЕ НА СЪВЕТ ПО СИГУРНОСТТА ПРИ МИНИСТЕРСКИЯ СЪВЕТ И ЗА ПРИЕМАНЕ НА ПРАВИЛНИК ЗА НЕГОВИТЕ ФУНКЦИИ, ЗАДАЧИ И ОРГАНИЗАЦИЯ НА РАБОТА И НА ПРАВИЛНИКА ЗА ФУНКЦИИТЕ, ЗАДАЧИТЕ И ОРГАНИЗАЦИЯТА НА РАБОТА НА СЪВЕТА ПО СИГУРНОСТТА ПРИ МИНИСТЕРСКИЯ СЪВЕТ. Внася: министър-председателят 6. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ТАРИФАТА ЗА ТАКСИТЕ, КОИТО СЕ СЪБИРАТ В СИСТЕМАТА НА МИНИСТЕРСТВОТО НА ОКОЛНАТА СРЕДА И ВОДИТЕ, ПРИЕТА С ПОСТАНОВЛЕНИЕ № 136 НА МИНИСТЕРСКИЯ СЪВЕТ ОТ 2011 Г. Внася: министърът на околната среда и водите 7. ПРОЕКТ НА РЕШЕНИЕ ЗА ОДОБРЯВАНЕ НА БЮДЖЕТА НА ФОНД „СИГУРНОСТ НА ЕЛЕКТРОЕНЕРГИЙНАТА СИСТЕМА“ ЗА 2019 Г. Внася: министърът на енергетиката 8. ПРОЕКТ НА РЕШЕНИЕ ЗА БЮДЖЕТНАТА ПРОЦЕДУРА ЗА 2020 Г. Внася: министърът на финансите 9. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСКИЯ СЪВЕТ ЗА 2019 Г. Внася: министърът на финансите 10. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА ИЗМЕНЕНИЕТО НА СПОРАЗУМЕНИЕТО ЗА ПРЕДОСТАВЯНЕ НА КОНСУЛТАНТСКИ УСЛУГИ МЕЖДУ АГЕНЦИЯТА ПО ОБЩЕСТВЕНИ ПОРЪЧКИ НА РЕПУБЛИКА БЪЛГАРИЯ И МЕЖДУНАРОДНАТА БАНКА ЗА ВЪЗСТАНОВЯВАНЕ И РАЗВИТИЕ ОТ 2 НОЕМВРИ 2017 Г., ПОДПИСАНО НА 21 ДЕКЕМВРИ 2018 Г. Внася: министърът на финансите 11. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА ДОПЪЛНИТЕЛНОТО СПОРАЗУМЕНИЕ КЪМ МЕМОРАНДУМА ЗА РАЗБИРАТЕЛСТВО ЗА ПОДДРЪЖКА И ЕКСПЛОАТАЦИЯ НА CMS ДЕТЕКТОРА МЕЖДУ МИНИСТЕРСТВОТО НА ОБРАЗОВАНИЕТО И НАУКАТА НА РЕПУБЛИКА БЪЛГАРИЯ И ЕВРОПЕЙСКАТА ОРГАНИЗАЦИЯ ЗА ЯДРЕНИ ИЗСЛЕДВАНИЯ (ЦЕРН) - ADDENDUM № 10, ПОДПИСАНО НА 28 НОЕМВРИ 2018 Г. В СОФИЯ. Внася: министърът на образованието и науката 12. ПРОЕКТ НА РЕШЕНИЕ ЗА ОДОБРЯВАНЕ НА ИЗМЕНЕНИЕ И ДОПЪЛНЕНИЕ НА СПОРАЗУМЕНИЕТО ЗА ПАРТНЬОРСТВО НА РЕПУБЛИКА БЪЛГАРИЯ, ОЧЕРТАВАЩО ПОМОЩТА ОТ ЕВРОПЕЙСКИТЕ СТРУКТУРНИ И ИНВЕСТИЦИОННИ ФОНДОВЕ ЗА ПЕРИОДА 2014-2020 Г., ОДОБРЕНО С РЕШЕНИЕ ЗА ИЗПЪЛНЕНИЕ НА ЕВРОПЕЙСКАТА КОМИСИЯ С (2014) 5582 ОТ 2014 Г. И ИЗМЕНЕНО С РЕШЕНИЯ ЗА ИЗПЪЛНЕНИЕ НА ЕВРОПЕЙСКАТА КОМИСИЯ С (2015) 1470 ОТ 2015 Г., С (2015) 9128 ОТ 2015 Г. И С (2016) 6904 ОТ 2016 Г. И С РЕШЕНИЕ № 306 НА МИНИСТЕРСКИЯ СЪВЕТ ОТ 2018 Г. И ЗА АКТУАЛИЗИРАНЕ НА ФИНАНСОВОТО РАЗПРЕДЕЛЕНИЕ НА СРЕДСТВАТА ОТ ЕВРОПЕЙСКИЯ СОЦИАЛЕН ФОНД, ЕВРОПЕЙСКИЯ ФОНД ЗА РЕГИОНАЛНО РАЗВИТИЕ И КОХЕЗИОННИЯ ФОНД ПО ТЕМАТИЧНИ ЦЕЛИ И ПО ОПЕРАТИВНИ ПРОГРАМИ, ОДОБРЕНО С РЕШЕНИЕ № 184 НА МИНИСТЕРСКИЯ СЪВЕТ ОТ 2014 Г. И АКТУАЛИЗИРАНО С РЕШЕНИЯ № 476 НА МИНИСТЕРСКИЯ СЪВЕТ ОТ 2014 Г., № 812 ОТ 2015 Г. И № 306 ОТ 2018 Г. Внася: заместник министър-председателят 13. ПРОЕКТ НА РЕШЕНИЕ ЗА ОДОБРЯВАНЕ НА РЕЗУЛТАТИТЕ И УТВЪРЖДАВАНЕ НА ПРОТОКОЛА ОТ ОСМАТА СЕСИЯ НА БЪЛГАРО-БЕЛАРУСКАТА МЕЖДУПРАВИТЕЛСТВЕНА КОМИСИЯ ЗА ТЪРГОВСКО-ИКОНОМИЧЕСКО И НАУЧНО-ТЕХНИЧЕСКО СЪТРУДНИЧЕСТВО, ПРОВЕДЕНА НА 20 НОЕМВРИ 2018 Г. В СОФИЯ. Внася: министърът на икономиката 14. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО КОНКУРЕНТОСПОСОБНОСТ (ВЪТРЕШЕН ПАЗАР, ИНДУСТРИЯ, НАУЧНИ ИЗСЛЕДВАНИЯ И КОСМИЧЕСКО ПРОСТРАНСТВО), ПРОВЕДЕНО НА 29 И 30 НОЕМВРИ 2018 Г. В БРЮКСЕЛ. Внася: министърът на икономиката 15. ПРОЕКТ НА РЕШЕНИЕ ЗА ДАВАНЕ НА РАЗРЕШЕНИЕ ЗА ПРЕХВЪРЛЯНЕ ИЗЦЯЛО НА ПРАВАТА И ЗАДЪЛЖЕНИЯТА ПО ПРЕДОСТАВЕНА КОНЦЕСИЯ ЗА ДОБИВ НА ПОДЗЕМНИ БОГАТСТВА - СТРОИТЕЛНИ МАТЕРИАЛИ - ДОЛОМИТИ, ОТ НАХОДИЩЕ „СТУДЕНА“, УЧАСТЪК „МАГСТРОЙ“, РАЗПОЛОЖЕНО В ЗЕМЛИЩАТА НА С. СТУДЕНА И С. ВИТОШКО, ОБЩИНА ПЕРНИК, ОБЛАСТ ПЕРНИК. Внася: министърът на енергетиката 16. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ПРЕБРОЯВАНЕ НА ЗЕМЕДЕЛСКИТЕ СТОПАНСТВА В РЕПУБЛИКА БЪЛГАРИЯ ПРЕЗ 2020 Г. Внася: министърът на земеделието, храните и горите", "date": "2019.01.29", "title": "Вижте какво решава кабинетът утре"}
{"url": "https://www.24chasa.bg/novini/article/7270830", "text": "Предстоящите местни избори ще отслабят значително основната опозиционна Народнорепубликанска партия (НРП), заяви днес турският президент Реджеп Тайип Ердоган, цитиран от Анадолската агенция. Смятам, че НРП постепенно ще бъде маргинализирана и ще излезе от \"политическото уравнение\", докато ние - управляващата Партия на справедливостта и развитието (ПСР) и Републиканската коалиция (коалицията на ПСР с Партията на националистическото действие - ПНД), ще засилим връзките си с нашия народ, каза Ердоган. ПСР и ПНД се договориха да подкрепят кандидатите си в някои градове и окръзи за предстоящите на 31 март местни избори. НРП и \"Добра партия\" също имат подобна договорка. Сега те формират алианс срещу нашата Републиканска коалиция, но няма да успеят, посочи Ердоган, цитиран от БТА. Смятам, че нашите граждани ще дадат необходимия отговор на изборите на 31 март, добави президентът. Тринадесет политически партии ще участват в предстоящите местни избори в Турция, посочва Анадолската агенция.", "date": "2019.01.29", "title": "Ердоган: Предстоящите избори ще отслабят значително Народнорепубликанската партия"}
{"url": "https://www.24chasa.bg/novini/article/7270841", "text": "Изпълняващият длъжността министър на отбраната на САЩ Патрик Шанахан не изключва възможността за изпращане на войски в Колумбия във връзка с политическата криза във Венецуела, предаде Асошиейтед прес. Патрик Шанахан заяви днес пред журналисти на пресконференция, че не е разговарял със съветника на Белия дом по националната сигурност по въпроса с изпращането на войници в Колумбия. Шанахан отказа да коментира дали е провел други разговори на същата тема, предава БТА. В бележника на Джон Болтън, с който той се появи на вчерашна пресконференция за санкциите срещу Венецуела, бяха забелязани думите \"5000 войници в Колумбия\". Американският президент Доналд Тръмп подкрепя лидера на венецуелската опозиция и председател на Националното събрание Хуан Гуайдо, който се самопровъзгласи за временно изпълняващ длъжността президент на Венецуела и така влезе в остра конфронтация с президента Николас Мадуро. Колумбия има граница с Венецуела, дълга 2200 км. Колумбийските власти също обявиха, че подкрепят Гуайдо, припомня Асошиейтед прес.", "date": "2019.01.29", "title": "Пентагонът не изключва да изпрати войски в Колумбия"}
{"url": "https://www.24chasa.bg/novini/article/7270845", "text": "Пловдивският апелативен съд потвърди присъдите, издадени от окръжния съд, който призна за виновни пловдивския адвокат Владимир Елдъров и съучастниците му, обвинени в опит за убийство и четири палежа, съобщиха от пресцентъра на Съдебната палата, цитирани от БТА. Те са признати за виновни в извършване на престъпления в различни форми на съучастие по между си: палежи на автомобили и сгради, повреждане на автомобил, приготовление за убийство, кражба и грабеж. Наложени им са ефективни наказания \"лишаване от свобода\", като Владимир Елдъров и Мартин Поптолев са осъдени на 7 години и 6 месеца, Милко Доевски и Петьо Пенев на по 4 години, Петьо Пенев - 6 години, Радослав Керанов - 7 години \"лишаване от свобода\". С присъдата подсъдимият Валери Бодуров е оправдан изцяло по повдигнатото му обвинение за палеж на трактор в с. Зелениково. Апелативните магистрати не възприеха възраженията на защитниците за допуснати съществени процесуални нарушения и липса на доказателства, че подсъдимите са извършили деянията, в които са обвинени. Без уважение е оставен и протестът на прокуратурата срещу оправдателната присъда на Валери Бодуров и искането за увеличаване на наказанията на подсъдимите Владимир Елдъров и Радослав Керанов. Решението подлежи на обжалване и протест пред Върховния касационен съд.", "date": "2019.01.29", "title": "Потвърдиха присъдите на адвокат и съучастници за палежи и опит за убийство"}
{"url": "https://www.24chasa.bg/novini/article/7270848", "text": "Британската министър-председателка Тереза Мей е разговаряла по телефона с председателя на Европейската комисия Жан-Клод Юнкер, преди да призове днес парламента да отправи ясно послание към Евросъюза, че са необходими промени в споразумението за Брекзит, предаде Ройтерс, цитирана от БТА. Говорител на Мей потвърди, че такъв разговор се е състоял, но не съобщи какво са обсъдили двамата.", "date": "2019.01.29", "title": "Мей се чула по телефона с Юнкер преди речта си в парламента в Лондон"}
{"url": "https://www.24chasa.bg/novini/article/7270852", "text": "Сирийският президент Башар Асад приветства подписаните между Сирия и Иран споразумения за сътрудничество и ги определи като \"солиден стълб\" срещу икономическата война, водена от Запада срещу двете близкоизточни държави, предаде Франс прес. Дамаск и Техеран сключиха 11 споразумения и меморандуми за разбирателство, сред които и едно за стратегическо и дългосрочно икономическо сътрудничество, целящо да насърчи иранските инвестиции в Сирия, опустошена от войната, започнала през пролетта на 2011 г. Споразуменията бяха подписани вчера вечерта, в първия ден от визитата на иранския вицепрезидент Есхак Джахангири в Сирия, предава БТА. Споразуменията бяха сключени в контекст на нови американски санкции срещу Техеран. Същевременно няколко сирийски представители, бизнесмени и предприятия остават все още в черния санкционен списък на САЩ и на ЕС. На среща днес с иранския вицепрезидент Асад призова за увеличаване на съвместните усилия срещу опитите на западните страни да пречат на Сирия и на Иран да постигнат целите си. Едно от подписаните споразумения предвижда реконструкция на някои инфраструктурни обекти като пристанищата в Латакия и Тартус, както и договор за изграждане на електроцентрала с капацитет 540 мегавата. Двете страни се споразумяха и за стъпки, които ще позволят банковите транзакции между тях. Това ще стимулира търговията и инвестициите, отбелязва Ройтерс. През август Иран и Сирия подписаха споразумение за военно сътрудничество. В икономически план Техеран подкрепяше Сирия през годините на война чрез доставки на въглеводороди и отпускането на няколко кредитни линии. Войната в Сирия отне живота на над 360 000 души. Щетите от нея за страната се оценяват на 400 милиарда долара. Конфликтът се усложни заради замесването в него на регионални и международни играчи и заради възхода на ислямистите. Подкрепян военно от Русия и Иран, сирийският режим си върна големи територии, които бяха под контрола на бунтовниците и на джихадистите и днес контролира две трети от територията на страната.", "date": "2019.01.29", "title": "Сирия и Иран се споразумяха за дългосрочно икономическо сътрудничество"}
{"url": "https://www.24chasa.bg/novini/article/7270859", "text": "Четири станаха жертвите на катастрофалното торнадо, преминало през столицата на Куба през уикенда. Вчера беше съобщено за трима загинали. Ранените според новите данни са 195, предаде ДПА. Торнадото измина в неделя 11 километра за 16 минути със скорост 45,5 км/час и пориви на вятъра, достигащи 300 км/час. Стихията нанесе щети на над 1230 сгради, вкл. 124, които рухнаха напълно. В района Регла торнадото разруши стени, преобърна коли и изтръгна светофари, предава БТА. Куба често пъти е връхлитана от урагани и тропически бури, но торнадо преминава там за първи път от 40-те години на миналия век.", "date": "2019.01.29", "title": "4 станаха жертвите на торнадото в Хавана, ранените са 195 (Снимки)"}
{"url": "https://www.24chasa.bg/novini/article/7270858", "text": "Много ме радва фактът, че се заражда проевропейско движение, много ще се радвам да видя и у нас такива инициативи. Това коментира проф. Ивайло Дичев в предаването „120 минути” по  по повод „Нашите интелектуалци, когато трябва да се ангажират с кауза, то ще е или с носиите или с кукерите – някаква антиевропейска позиция, нещо за националната чест и гордост”, отбеляза още той. По думите му обаче трябва да си дадем сметка какво би била България без Европа. „Какво би станало, ако Европа се разпадне – ние малка периферна страна изцяло зависим икономически от Европа, ние сме като подизпълнител на европейски фирми, какво би станало с нашата дипломация и отбрана, какво ще стане, ако не сме опрени на еврото. Ако изгубим визите, пазара, образованието на децата си и всичко друго. Кой ще ни пази в този жесток свят от други блокове – като Америка, Китай, или от Близкия Изток”, попита Ивайло Дичев. Той прогнозира, че тази година ни очаква икономическа криза и ще се обърнем към Европа в очакване на помощ. „Следващият европарламент ще бъде много шарен, ще има не популистка вълна, а многобройни малки формации ще влязат в конфликт помежду си. Това ще блокира още повече реформите”, прогнозира проф. Ивайло Дичев.", "date": "2019.01.29", "title": "Ивайло Дичев: Да си дадем сметка какво би била България без Европа"}
{"url": "https://www.24chasa.bg/novini/article/7270873", "text": "Известният турски опозиционен политик Ерен Ердем, който от седем месеца се намира в затвора в очакване на съдебен процес, е започнал гладна стачка, потвърди за ДПА бивш депутат от основната опозиционна Народнорепубликанска партия. Ердем бе арестуван и изпратен в затвора в истанбулския квартал Силиври по обвинения в тероризъм на 29 юни, предава БТА. В написано на ръка писмо и поместено в Туитър вчера, с което обявява плановете си за гладна стачка, Ердем пише, че съдът е нарушил правото му на справедлив процес след решение за отмяна на заповед за неговото освобождаване по-рано този месец. На 7 януари съд в Истанбул нареди Ердем да бъде освободен от затвора. В същия ден съдът постанови той да бъде оставен в затвора, след като прокурор обжалва съдебното решение. Бившият депутат от НРП Баръш Яркадаш заяви за ДПА, че Ердем е изпразнил хладилника си и е информирал затворническите власти за гладната стачка. Ердем, който е яростен критик на президента Реджеп Тайип Ердоган и член на НРП, е изправен пред различни обвинения, включително за връзки с живеещия в САЩ ислямски проповедник Фетхуллах Гюлен. Турските власти обвиняват Гюлен и неговото движение, наричано в Турция ФЕТО - \"Фетхуллахистка терористична организация\", за организирането на опита за преврат от юли 2016 г. Ердем отрича обвиненията за връзки с Гюлен. \"Всичко това бе направено, защото съм критик /на правителството/\", заяви Ердем. Отделно кюрдската депутатка Лейла Гювен от Демократичната партия на народите /ДПН/ е в гладна стачка от 8 ноември в знак на протест срещу изолацията, при която е поставен в затвора лидерът на Кюрдската работническа партия /ПКК/. Гювен, която бе освободена от затвора миналата седмица след близо година, вдъхнови други намиращи се в затвора поддръжници на ДПН да последват примера й, като сега 281 души са в гладна стачка, според партията.", "date": "2019.01.29", "title": "Турски опозиционен политик, арестуван за тероризъм, започна гладна стачка в затвора"}
{"url": "https://www.24chasa.bg/novini/article/7270885", "text": "Не се предвижда увеличаване на данъците и таксите, въпреки рекордния за Столична община бюджет от 1,7 млрд. лв., заяви в студиото на „Още от деня“ по   председателят на Столичния общински съвет Елен Герджиков. По думите му, в бюджета с акцент са проектите за транспорт и транспортна инфраструктура, екология и образование. Предложението за бюджет за Столичната община е най-големият досега с размера си от 1,7 млрд. лв. Голямата сума се дължи на високата събираемост на данъците и на европейските средства, които възлизат на 300 млн. лв., изтъкна председателят на Столичния общински съвет Елен Герджиков. Смятам, че това предложение е достатъчно балансирано и добро и най-вече устойчиво спрямо политиката на Столичната община последните години, каза той. Един бюджет трябва да бъде балансиран не само от към приходи, но и от към политики, добави Герджиков. По думите му, в бюджета с акцент са проектите за транспорт и транспортна инфраструктура, екология и образование. Дните със замърсяване на въздуха намаляват на годишна база в последните десет години, заяви Герджиков. В бюджета за 2019 г. са заложени няколко мерки за борба с мръсния въздух в столицата, заяви Герджиков. Една от тях е ремонтът и изграждането на паркови пространства, което има пряко отражение върху качеството на живот в София. Друга е по-честото миене и на повече улици, като това ще се извършва машинно. Ще се кандидатства по ОП „Околна среда“ за подмяна на 1/3 от съществуващите отоплителни системи по домовете на хората в рамките на следващите три години. В рамките на 2019 г. Общината ще закупи и разположи 22 измервателни станции за качеството на въздуха. Нека коментираме ремонта на „Граф Игнатиев“, когато завърши, призова Герджиков. По думите му, търговците в района ще бъдат облагодетелствани след края на ремонта.", "date": "2019.01.29", "title": "Елен Герджиков: Не се предвижда увеличаване на местните данъци и такси"}
{"url": "https://www.24chasa.bg/novini/article/7270875", "text": "Бившият зам.-министър на отбраната Орхан Исмаилов научи в студиото на „Лице в лице” по   новината, че вече не е председател на Народна партия „Свобода и достойнство”. Политическата сила беше разтърсена от скандал през последните дни, след като първо беше обявено, че влиза в коалиция с „Воля” на Веселин Марешки, а след това в ефира на bTV създателят й Касим Дал обяви, че този ход на Исмаилов не е бил съгласуван. Днес следобед от пресцентъра на НПСД обявиха, че Изпълнителният политически съвет на партията е взел решение да освободи сегашния лидер и да постави Дал начело до провеждането на конгрес. Според Исмаилов всичко това е било „активно мероприятие” с цел да бъде компрометиран. „Когато един човек обвинява някого, че не спазва устава, че отишъл някъде да прави коалиция – същият този човек гласува за това споразумение!”, възмути се Орхан Исмаилов. Той обясни, че по устав единствен може да свиква съвета и на по-ранно заседание 13 от членовете са били „за” съвместно явяване с партията на Марешки. Той допълни, че половината от хората от съвета въобще не са били питани за неговата оставка, а и всъщност даже няма подписвано коалиционно споразумение с „Воля”. По думите му коалиция с евроскептичната партия около 5 много конкретни точки, свързани с икономика, сигурност, стандарт на живот и т.н. е по-добър вариант от бездействие и тази позиция е била споделена и от Касим Дал. „Сега разбираме каква е целта на тази частна партия на Касим Дал”, заяви бившият вече лидер на НПСД. Той допълни, че централата на партията от няколко седмици се води в частен имот на бившия зам.-шеф на ДПС. Това довело до абсурден сюжет през уикенда при опита на Исмаилов да вземе документи, печати и пароли: „В събота аз влязох с взлом в офиса на партията – регистрация в Трето районно”. Той допълни, че се е наложило да се правят партийно съвещание в гинекологичния кабинет на зам.-председателя. Исмаилов сравни случилото се в НПСД с атаката, свалила Лютви Местан от лидерския пост в ДПС. „Битката е с кукловодите на Прехода в лицето на Касим Дал, той е сянката в тази партия, аз съм публичността”, обяви бившият вече председател. Той се оплака, че през последната година работата на партията е била саботирана от вътрешната опозиция.", "date": "2019.01.29", "title": "Орхан Исмаилов научи в ефир, че вече не е лидер на партията НПСД"}
{"url": "https://www.24chasa.bg/novini/article/7270787", "text": "\"Приемането на еврото е добра новина\", заяви евродепутатката от ГЕРБ Ева Майдел в предаването \"Лице в лице\" по . И добави: \"Разбира се, важен е и ангажиментът на българското правителство, който е ясно заявен в тази насока. Все пак нека не забравяме, че еврото е втората най-силна валута в света след долара и, приемайки го, ние ставаме част от една от най-силните валути и икономики в света\".  По думите ѝ няма опасност от разпадане на еврозоната, тъй като има достатъчно мощни и развити механизми, които да предотвратят подобен сценарий. „Този месец честваме 20 години от създаването на еврото и последният Евробарометър показва, че 74% от европейците одобряват политиката в еврозоната и са щастливи, че имаме единна валута. Еврото е втората най-силна валута в света, след долара. Ако използваш евро, ставаш от най-силните икономики”, каза евродепутатът. По думите ѝ еврозоната не е създадена да ощетява, целта ѝ е да направи държавите по-богати. Тя допълни, че спестяванията на българите са в безопасност, ако се приеме еврото. „Има различни механизми, които предвиждат дали няма да се случи някоя криза, както когато в България фалира една банка – гражданите тогава не знаеха какво ще се случи с техните пари и се наложи държавата да плати тези средства. Има европейски банкови институции, които няма да позволят нещо такова да се случи”, каза Майдел. \"Спестяванията ще бъдат по-сигурни, лихвите по заеми в еврозоната са по-ниски – при криза лихвите дори намаляват, а извъневрозоната се увеличават. Инфлацията в еврозоната е много по-ниска, отколкото в която и да е държава извън. Митовете и лъжите за еврото целят да плашат хората”, коментира Майдел.", "date": "2019.01.29", "title": "Майдел: Приемането на еврото е добра новина. Това е най-силната валута след долара"}
{"url": "https://www.24chasa.bg/novini/article/7270730", "text": "Париж разглежда всички варианти за задържаните от кюрдите в Сирия френски джихадисти, включително връщането им във Франция, след обявеното скорошно изтегляне на силите на САЩ оттам, обяви френското външно министерство, цитирано от Франс прес. \"Предвид развоя на военната ситуация в Североизточна Сирия, в светлината на американските решения, и за осигуряване на безопасността на французите, разглеждаме всички варианти за избягване на укриването и разпръсването на тези потенциално опасни лица\", каза говорителката на министерството Аниес фон дер Мюл, цитирана от БТА.  \"Ако силите, които охраняват френски бойци решат да ги експулсират във Франция, тези лица ще бъдат незабавно предадени на правосъдието\", добави тя. Френски правителствен източник същевременно подчерта, че на този етап още не е взето решение. Около 130 мъже, жени и деца са задържани от арабско-кюрдската коалиция Сирийски демократични сили, която воюва срещу джихадистката организация \"Ислямска държава\" заедно с водената от САЩ международна антиджихадистка коалиция. Досега Франция обмисляше да репатрира само децата, със съгласието на майките им, но искаше бойците и съпругите им да бъдат съдени на място и да излежат присъдите си в Сирия. Но поради очакваното изтегляне на американските военни сили се очаква районите под кюрдски контрол да станат обект на турско настъпление или да се върнат под контрола на режима в Дамаск, което поражда опасения от разпръсване на чуждестранните джихадисти. При това положение Париж вече не изключва репатрирането им и пращането им във френски затвори, за да избегне терористичната заплаха от тяхно самостоятелно завръщане. Френският вътрешен министър Кристоф Кастанер също заяви, че френските джихадисти, които може да бъдат освободени заради американското изтегляне от Сирия, ще бъдат незабавно предадени на правосъдието, ако се върнат във Франция.", "date": "2019.01.29", "title": "Париж обмисля връщането на задържаните в Сирия френски джихадисти"}
{"url": "https://www.24chasa.bg/novini/article/7270735", "text": "Днес лидерът на БСП Корнелия Нинова предаде на Съюза на математиците в България събраните дарения по случай нейния юбилей, в размер на 22 096 лв. Тя се срещна с ръководството на Института по математика и информатика към БАН - акад. Петър Кендеров, акад. Благовест Сендов, чл. кор. Олег Мушкаров - председател на научния съвет на Института, акад. Веселин Дренски - директор на Института, проф. Петър Бойваленков - ръководител на отбора по математика, чл.кор. Николай Николов - Съюз на математиците в България, проф. Емил Колев, доц. Харизанов и Емил Келеванджиев - ръководител на Националния отбор по информатика. Това съобщиха от пресцентъра на БСП. \"Поздравявам ви за усилията, които полагате за развитието на науката в България\"- обърна се Нинова към тях. \"Вие правите от нашите деца таланти, които прославят България по света и носят безброй медали. Те са бъдещето на България. Искам да им помогна, да инвестирам в младите хора, които искат да се развиват\" , заяви председателят на НС на БСП Корнелия Нинова и пожела успех на младите таланти на България. От името на СМБ чл. кор Николай Николов благодари за дарението и увери, че и в бъдеще ще подготвят младите математици и информатици, които са едни от най-успешните в света. \"Ръководството на СМБ високо оценява Вашия благороден акт на съпричастност и подкрепа\"- каза Николов. Припомняме, че по случай своята 50 годишнина, лидерът но на БСП Корнелия Нинова обяви, че не желае подаръци и цветя, а събира средства за Националния отбор по математика и Националния отбор по информатика.", "date": "2019.01.29", "title": "Нинова даде на Съюза на математиците даренията от юбилея си (Снимки)"}
{"url": "https://www.24chasa.bg/novini/article/7270773", "text": "Образованието заема водеща роля в бюджета на Бургас за 2019 г., който бе гласуван след остри спорове между управляващи и опозиция. С 41 гласа го подкрепиха всички без БСП и Живко Табаков от Движение \"България на гражданите\". С изключение на данъка за колите, който е законово регламентиран и за него Бургас гласува най-ниските ставки за завишение на старите автомобили, други местни налози не бяха променени. \"Близо 40% от капиталовите разходи са за образование, което е рекорден размер. Досега откакто аз управлявам община Бургас, такъв процент за тази дейност не е имало\", заяви кметът Димитър Николов. И отхвърли критиките на опозицията, че бюджетът бил предизборен. \"Напротив, антипредизбоен е. Щеше да е популистки, ако тези пари ги бяхме налели в улици и тротоари, което се вижда от хората. Но насочихме средствата в образованието - това е стратегическа инвестиция и резултатите от нея не се виждат веднага\", заяви Николов. Плановете на администрацията са да внедри нови технологии и проекти в общината, които досега не са прилагани в България. Един от проектите е за изравняване нивото на първолаците във всички училища. \"Това е бюджет на неравенството и лъжата\", определи го обаче Живко Табаков от Движение България на гражданите. Той недоумявал, че при рамка от 270 млн. лв. общината ще продава активи за 5 млн. лв. и ще тегли кредит за 11 млн. лв. Не били достатъчни като инвестиция и проектите за реконструкция на Немската болницата, Дома на НХК, три булеварда и лодкостоянката в Крайморие. Недоразумения имало и при разпределяне на парите за спорта - 450 хил. лв. били предвидени за детско-юношеските школи и 430 хил. лв. за 6 представителни отбора, излишно се харчели пари за ансамбъл \"Странджа\". Критиките на Табаков срещнаха остра реакция от ГЕРБ, които определиха бюджета като балансиран. \"3 години бяхте част от управляващите. Подкрепяхте всичко, което правим, имаше хвалби. Според мен обаче наближават избори и под предлог, че сте загрижени за бургазлии, наговорихте куп глупости\", репликира го Бойчо Георгиев от ГЕРБ. Колежката му Красимира Маркович пък отхвърли упреците за предизборно завишаване на бюджета. \"Бюджетът на Бургас е най-големият в България. Нареждаме се на четвърто място, но реално имаме най-добрият бюджет, защото София получава 58% финансиране от европейските програми, а Пловдив и Варна имат големи държавни субсидии за инфраструктурни проекти, които в Бургас вече са реализирани. Потребностите на гражданите са други\", защити бюджета Маркович. \"За нас най-важни са приоритетите за нови работни места, повишаване на заплатите и привличане на инвеститори\", заяви Чанков Мирчев от БСП. \"В бюджета няма огромни и помпозни неща, насочен е към всички сфери на обществото. Бюджетът е направен добре и консервативно. Всички показатели са изпълнени в норма и има баланс между потребностите и нуждите на бургазлии\", изрази подкрепа Станимир Апостолов от Реформаторския блок.", "date": "2019.01.29", "title": "Бургас гласува стратегически бюджет - набляга на образованието"}
{"url": "https://www.24chasa.bg/novini/article/7270568", "text": "Тазгодишната награда \"Карл Велики\" ще бъде връчена на генералния секретар на ООН Антониу Гутериш за това, че е защитил европейските ценности, заявиха днес организаторите, цитирани от ДПА. Говорител на Фондацията за международната награда \"Карл Велики\" каза, че Гутериш ще бъде отличен за работата си в ООН, която според фондацията той върши добре при спазване на европейските ценности като мир, свобода и демокрация. Говорителят добави, че допълнителна значимост на дейността на генералния секретар придава това, че в последно време универсалните ценности и демократичните принципи са подложени на все по-голям натиск, предава БТА. Ежегодната награда \"Карл Велики\" се връчва за принос за европейското единство или за сътрудничество между европейски страни. Първото й издание е през 1950 г., макар че през 60-те и 70-те години наградата не е била присъждана на никого десет пъти поради липса на достоен носител, заявяват организаторите. Тазгодишната награда ще бъде връчена на 30 май. Миналата година с нея беше отличен френският президент Еманюел Макрон.", "date": "2019.01.29", "title": "Тазгодишната награда \"Карл Велики\" е за Антониу Гутериш"}
{"url": "https://www.24chasa.bg/novini/article/7270585", "text": "До дни ще се възстанови движението по авариралия мост край село Горник. Заради аварията на съоръжението месеци наред шест селища бедстваха, тъй като това е единствената връзка с общинския център Червен бряг, предаде  Втора седмица хората от този край използват военно-временен мост, изграден при Чомаковци. До дни ще бъде пусната и пробна експлоатация на моста при Горник, допълва кметът на Червен бряг Данаил Вълов. Той уточни, че укрепването е завършило. „Очаквам към края на следващата седмица да възстановим движението по Горнишкия мост за МПС до 5 тона“, каза кметът Данаил Вълов. Община Червен бряг ще осъществява контрола. „Ще предприемем действия за ограничаване по съответния начин… принудително на тежкотоварните и големогабаритните камиони. В момента мостът се наблюдава 24 часа непрекъснато. Сигнал от камери има в дежурната на общината и в РПУ-то“, обясни кметът.", "date": "2019.01.29", "title": "До дни възстановяват движението по авариралия мост край Червен бряг"}
{"url": "https://www.24chasa.bg/novini/article/7270581", "text": "САЩ разрешиха на венецуелския опозиционен лидер Хуан Гуайдо да контролира определени авоари, държани от Банката за федерален резерв в Ню Йорк или други обезпечени от САЩ банки, заяви днес Държавният департамент, цитиран от Ройтерс и БТА. Разрешението, дадено в петък, се отнася за определено имущество, държано в сметки на правителството на Венецуела или нейната централна банка. \"Това разрешение ще помогне на легитимното правителство на Венецуела да гарантира тези авоари в полза на венецуелския народ\", каза говорителят на Държавния департамент Робърт Паладино.", "date": "2019.01.29", "title": "САЩ разрешиха на Хуан Гуайдо да контролира авоари на Банката за федерален резерв"}
{"url": "https://www.24chasa.bg/novini/article/7270598", "text": "Във връзка с разпространението на информация в украински интернет сайтове, че Българската православна църква - Българска патриаршия, е подкрепила автокефалията на Православната църква на Украйна от 26 януари 2019 г., в качеството ми на председател на комисията, свързана с украинския въпрос, категорично заявявам, че Светият синод не се е занимавал с въпроса, свързан с Украйна, и няма никакво решение на върховния орган на БПЦ-БП за създадения каноничен казус. Това заявява Старозагорският митрополит Киприан, който е председател на комисията в БПЦ, свързана с църковния въпрос с църквата на Украйна. Въпросното писмо, внесено в заседание на Светия синод, е с резолюция до комисията, която отговаря за църковния проблем в Украйна, като същата не е дала становище към момента, защото проучва документите по създадената ситуация, посочва митрополит Киприан. \"Моля, всички православни християни и медии, да ползват само проверена информация, която излиза единствено от Светия синод на БПЦ-БП, за да се избегнат различни тълкувания по въпроса, свързан с църковния проблем в Украйна\", призовава Старозагорският митрополит Киприан.", "date": "2019.01.29", "title": "Митрополит Киприан: Светият синод не се е занимавал с въпроса с Украинската църква"}
{"url": "https://www.24chasa.bg/novini/article/7270601", "text": "Британският премиер Тереза Мей иска да \"отвори отново\" споразумението за развод с ЕС, което тя договори с Брюксел в края на ноември. Това заяви неин говорител, чието име не се съобщава, предаде Франс прес, цитирана от БТА. \"Великобритания продължава да вярва, че е изцяло в неин интерес да си тръгне от ЕС със споразумение, но ние трябва да имаме споразумение, което е подкрепяно от британския парламент. Това налага някои промени в договореното споразумение за напускане\", каза говорителят. По-рано днес пред министрите си Тереза Мей каза, че \"ще са необходими юридически промени на клаузата за предпазния механизъм\", за да може споразумението да бъде подкрепено от Камарата на общините. Тя визира разпоредбата в споразумението за Брекзит за предпазния механизъм, целящ да избегне връщането на физическа граница на остров Ирландия, между Северна Ирландия и Република Ирландия. \"Това означава отваряне отново на договора за Брекзит\", каза говорителят на Мей. Той допълни, че въпреки малкото време, което остава до 29 март, страната е решена да излезе от ЕС на тази дата, както е предвидено. Брюксел изключва обаче предоговаряне на споразумението с цел внасяне на промени в него. По този въпрос говорителят на Мей каза, че \"посланието на европейските лидери е ясно. Те искат излизане със споразумение и разбират, че това е в интерес на ЕС, както и на Великобритания\". Той допълни, че може да се очаква Мей да разговаря с представители на ЕС до края на деня. Същевременно Ройтерс съобщава, че Мей ще поиска днес от депутатите от своята Консервативна партия да изпратят послание на Брюксел, че ще подкрепят нейната сделка за Брекзит, ако планът за избягване на физическа граница в Ирландия е заменен с нещо друго. Вчера висш депутат от Консервативната партия, Греъм Брейди, предложи в споразумението за Брекзит предпазната клауза да бъде заменена с \"алтернативни мерки\". Не става ясно обаче дали депутатите ще подкрепят днес това предложение. Днес парламентаристите ще гласуват по редица предложения за промяна на плана на Мей за Брекзит. Вотът се очаква да започне в 19 ч. по Гринуич.", "date": "2019.01.29", "title": "Говорител на Мей: Тя иска да предоговори споразумението за Брекзит с ЕС"}
{"url": "https://www.24chasa.bg/novini/article/7270602", "text": "С Присъда на Окръжния съд в Монтана подсъдимият В.П.Ц. е признат за виновен в това, че около 2 часа на 26.09.2018 г. в с. Б., при условията на опасен рецидив, отнел от владението на Б.С.И. от с.с. банкноти с различен номинал – общо в размер на 210 лв. и един кухненски нож с дървена дръжка, без съгласието на собственика и с намерение противозаконно да ги присвои, като употребил за това сила и заплашване. Подсъдимият е осъждан многократно за престъпления против собствеността. През нощта на 26.09.2018 г. нахлул със сила в дома на възрастно семейство в с. Б., изблъсквайки отворилия вратата стопанин и го заплашил с намерен в дома кухненски нож, за да му даде и последните си пари. След като прибрал наличните 210 лв., взел сим-картата от телефона на пострадалия, за да не уведоми за случилото се някого, грабнал и кухненския нож и се отправил към Монтана, където изхарчил почти цялата отнета сума. За горното престъпление съдът му наложи наказание от четири години лишаване от свобода при първоначален строг режим, като наказанието е определено след намаляване с една трета на неговия размер, поради проведено съкратено съдебно следствие, в рамките на което извършителят е направил пълни самопризнания. С присъдата подсъдимият В.Ц. е осъден да възстанови на пострадалия сума от 142,80 лв., ведно с лихвите от деня на престъплението. Останалата противозаконно отнета сума и кухненския нож са установени веднага от полицията при задържане на извършителя и са върнати на собственика своевременно.", "date": "2019.01.29", "title": "Осъдиха рецидивист, нападнал и ограбил баба и дядо в монтанско село"}
{"url": "https://www.24chasa.bg/novini/article/7270622", "text": "Договор за доставката на 13 съчленени трамваи сключиха днес \"Столичен електротранспорт\" ЕАД и полската компания \"PESA Bydgoszcz SA\", съобщиха от пресцентъра на Столичната община. Новите превозни средства ще бъдат нископодови и климатизирани, с платформа за детски колички и за хора с увреждания. Те ще разполагат и със стопбутон за слизане, звукова сигнализация за незрящи хора и видеонаблюдение. Трамваите са с дължина 30 м, като са предвидени специални места за хора с увреждания и майки с детски колички. С доставката на новите трамваи ще се обновят изцяло превозните средства на трамвайна линия нр 5. Очаква се трамваите да пристигнат в София на две партиди до края на октомври и да бъдат пуснати в редовна експлоатация до края на годината. Новите трамваи са част от мащабната модернизация на градския транспорт в София, която екипът на кмета Йорданка Фандъкова изпълнява като част от мерките за подобряване на качеството на въздуха, се посочва в съобщението.", "date": "2019.01.29", "title": "Нови трамваи ще тръгнат в София до края на годината"}
{"url": "https://www.24chasa.bg/novini/article/7270629", "text": "Египетски военен съд осъди вчера на десет години затвор бившия началник на генералния щаб Сами Анан за нарушаване на военния устав и подправяне на документи, заяви днес военен източник, цитиран от ДПА. Присъдата била произнесена снощи. Анан беше началник на генералния щаб на въоръжените сили от 2005 до 2012 г., припомня БТА. През януари 2018 г. той беше задържан в рамките на военно разследване броени дни след като обяви, че ще се кандидатира на президентските избори през март миналата година. Тогава военните заявиха, че 70-годишният Анан е извършил нарушение, защото не е получил необходимото разрешение, преди да се кандидатира за президент, и е подправил официални документи, свързани с прекратяването на военната си служба.", "date": "2019.01.29", "title": "10 г. затвор за бившия шеф на египетската армия, нарушавал устава и подправял документи"}
{"url": "https://www.24chasa.bg/novini/article/7270637", "text": "Български екоорганизации алармират в декларация за груба намеса на WWF в бизнеса и екологията на България. Продължава грубата и безпардонна намеса на швейцарската частна неправителствена организация WWF (Фонд за дивата природа) в икономическите, екологични и бизнес процеси в страната, се казва в декларацията. От 2006 година, когато е регистриран клонът им в България, WWF води десетки съдебни дела срещу инвестиционни проекти, най вече в областта на строителството и туризма. Въпреки че е организация, регистрирана в Швейцария, страна извън Европейския съюз, WWF участва и e спечелила голям брой обществени поръчки, финансирани от държавния бюджет и от европейските данъкоплатци. Средства получава и по проекти директно от Швейцарската конфедерация. Част от парите се използват за финансиране на медии, организиране на протести и водене на съдебни дела, пряко насочени срещу зимния туризъм и ските и в частност към ски зона „Банско“. В продължение на повече от година WWF-България спонсорира онлайн кампания, която бе директно против най-успешния ни зимен курорт. Със стари снимки от времето на изграждането преди 15 години и с манипулативни и лъжливи послания, WWF се опита да заблуди общественото мнение, че 48 % от Пирин ще се застрои. С изключение на потребители на социалните мрежи от Африка и Азия, повечето хора не се довериха на фалшивите твърдения. Начините за намеса на швейцарската организация във вътрешните работи , особено в по-слабо развити икономически страни , са разкрити от известния германски разследващ журналист Вилфрид Хуисман в бестселъра му „Пандалийкс -тъмната страна на WWF“. И в книгата, и в едноименния документален филм, достоверно е описано как действа WWF. Методите са идентични с тези, които се прилагат в България. Чрез група платени медии и привърженици и чрез уличен натиск се влияе на податливи, нерешителни или корумпирани институции и така се постигат целите . WWF третира България като васална на организацията държава от третият свят. Като представители и изразители на мнението на големи групи от гражданския сектор настояваме Министерският съвет да възложи на правоохранителните органи и на Министерството на външните работи да предприемат законодателни действия за регламентиране на финансирането и работата на чуждите неправителствени организации в България. Обществото има нужда от сигурност, че подобни чужди организации не действат над законите и не стоят над институциите у нас. Необходими са гаранции, че частни организации като WWF не могат да налагат чужди икономически интереси в ущърб на интересите за развитие на българските общности. 1. Сдружение \"Зелена Кресна\" 2. Съюз \"Интелигентна България\" 3.Български-ловно рибарски съюз 4.Сдружение \"Бъдеще за човека и природата в Кресненското дефиле\" 5.Балкански център за устойчивост и екоинженеринг 6.Сдружение \"Кластър зелен транспорт\" .7.Национална асоциация \"Българско Черноморие\" 8. Национално гражданско сдружение „Природата за хората“ 9.Национална гражданска коалиция „Природата за хората и регионите“ 10. Коалиция „За да останат хора в България“", "date": "2019.01.29", "title": "Български екоорганизации: WWF грубо се меси в бизнеса и екологията на България"}
{"url": "https://www.24chasa.bg/novini/article/7270638", "text": "Влиятелни евроскептици и проевропейски критици от Консервативната партия на Тереза Мей се обединиха в призив към британския премиер за подкрепа на \"План С\" за Брекзит, включващ удължаване на преходния период след Брекзит, докато се водят преговори за ново споразумение за свободна търговия с Европейския съюз, предаде ДПА. План С включва ревизирана версия на клаузата за предпазния механизъм, целящ да гарантира, че ирландската граница ще остане отворена и след Брекзит. ЕС обаче вече настоя, че няма да предоговаря споразумението за Брекзит, което постигна с Мей миналата година. Така нареченият План С е подкрепян също и от северноирландската Демократична юнионистка партия, чиито 10 депутати подкрепят правителството на малцинството на Мей от юни 2017 г., предава БТА. Днес Мей ще се опита да убеди депутатите в Камарата на общините да подкрепят нейния план за Брекзит, но се очаква тя да срещне силна опозиция от тяхна страна. Според медиите днес Тереза Мей ще обещае на парламента, че ще поиска от Брюксел да промени клаузата за предпазния механизъм. Депутатите ще гласуват днес няколко юридически необвързващи поправки на плана на Мей за Брекзит, които тя предложи след вота от 15 януари, когато огромно мнозинство парламентаристи отхвърлиха нейната сделка за Брекзит. Десетки евроскептици от Консервативната партия, парламентаристи от Демократичната юнионистка партия и много проевропейски консерватори гласуваха тогава срещу сделката. Повечето от тези депутати са против предпазния механизъм, който може да постави Северна Ирландия за неопределен период под разпоредби, различни от останалата част на Обединеното кралство. Според консервативния депутат Ники Морган предложението за План С за Брекзит \"включва преработена форма на предпазния механизъм, представена като олекотена версия на споразумение за свободна търговия и включва ангажименти от всички страни, че няма да има твърда граница на остров Ирландия\". Днес източник от британската Лейбъристка партия каза, че тя ще подкрепи план за Брекзит, който може да отсрочи датата за излизане на Великобритания от ЕС - 29 март. Лейбъристите обаче ще подкрепят предложена от лейбъристката депутатка Ивет Купър поправка, която дава на Мей срок до 26 февруари да договори такава сделка за Брекзит, която да удовлетвори парламента. Ако тя не може да го направи дотогава, парламентът може да я принуди да поиска отсрочване на датата за излизане от ЕС. Зад предложението на Купър застават 103 парламентаристи, сред които и от Консервативната партия на Мей.", "date": "2019.01.29", "title": "Консервативни критици на Мей заговориха за План С за Брекзит"}
{"url": "https://www.24chasa.bg/novini/article/7270646", "text": "Бюджетът за 2019 година на община Добрич бе приет единодушно от Общинския съвет. 31 съветници гласуваха „за”. Бюджетът е в размер на 66 302 837 лева, от които приходи за делегирани от държавата дейности в размер на 41 437 013 лева, приходи за местни дейности в размер 24 865 824 лева. За община град Добрич увеличението спрямо бюджета за 2018 г. е в размер на 5 732 740 лева, от които 207 900 лева са за общинска администрация, 4 677 396 лева за „Образование”, 260 926 лева за „Здравеопазване”, 425 426 лева за „Социални грижи” и 140 426 лева за „Култура”. В бюджета бяха приети още 15 000 лв за три нови спирки на градския транспорт. Общината ще дофинансира с още 20 000 лв картите за градския транспорт за пенсионери и хора с увреждания, като общата сума става 170 000. лв. Заделят се и допълнително 20 000 лв за контейнери за смет. Планираните средства в Програмата за капиталовите разходи на общината за 2019 година са в размер на 84,7 милиона лева. В тях влизат 1,5 млн.лв. собствени бюджетни средства, целева субсидия от 619 000.лв., а средствата от европейски проекти са над 81 млн. лв.", "date": "2019.01.29", "title": "Бюджетът на община Добрич е приет единодушно"}
{"url": "https://www.24chasa.bg/novini/article/7270505", "text": "Мини вецове заведоха дела за милиони срещу КЕВР за пропуснати ползи. Това стана след окончателно произнасяне на ВАС, с което се отменя решение на Комисията за енергийно и водно регулиране за изкупуване на по-ниски цени на еленергия от малки ВЕЦ, въведени в експлоатация преди 19 юли 2007 г., когато е обнародван Законът за възобновяемите енергийни източници в \"Държавен вестник\". А ВЕИ-тата, които заработиха след тази дата, продават тока си на по-високи, преференциални цени. Преди 5 г. ВАС постанови КЕВР да премахне този критерий при определяне на цената, но в ново решение на Комисията, той бе заменен с израза \"съществуващи водноелектрически централи\", което отново се свързва с време. И това решение бе окончателно отменено в края на 2018 г., защото магистратите твърдят, че разделянето на \"съществуващи\" и \"нови\" ВЕЦ е незаконосъобразно. То създавало условия за нелоялна конкуренция, неравнопоставеност и дискриминиране на отделните производители на ел. енергия. След това решение на ВАС в административните съдилища заваляха искови молби от фирми производители, които бяха засегнати от по-ниските изкупни цени на тока. Само в Административен съд - Благоевград до момента има подадени четири искови молби за общо над 5,5 млн. лв. обезщетение с лихвите. Фирмите претендират за причинени вреди в резултат на отменените от съда две решения на КЕВР. Твърдят, че от 2011 г. те са продавали електрическа енергия на неизгодни цени и са пропуснали ползи. Софийски административен съд обаче е препратил жалбите до съда в Благоевград, където е регистрацията на фирмите. От АС-Благоевград пък твърдят, че незаконните заповеди са издадени в София и заради това препратиха делата до ВАС, който да реши спора за подсъдност.", "date": "2019.01.29", "title": "Мини ВЕЦ-ове съдят КЕВР за милиони"}
{"url": "https://www.24chasa.bg/novini/article/7270660", "text": "„Фарс! Винаги така съм определял това дело. Не се притеснявам за себе си. Безпокоя се за съдебната система в България”. Това заяви в предаването „Плюс-Минус. Коментарът след новините” по NOVA бившият военен министър Николай Ненчев. „Щом могат да ми повдигнат обвинение, че съм ощетил една чужда компания, обвинява ме българският прокурор, не руският, това не ви ли прилича на фарс?”, заяви Ненчев. „Като че ли това е битката на живота ми. Това дело е знаково – двама президенти, двама министри на отбраната, шеф на Комисията по отбрана, генерали, експерти, всички се изказаха и потвърдиха моята теза”, заяви Ненчев. „Постигнал съм много по-добра цена, спестил съм над 6 милиона. Постигнал съм много по-добри срокове и по-добра гаранция”, заяви още бившият военен министър.", "date": "2019.01.29", "title": "Бившият военен министър Николай Ненчев за делото за МИГ-овете: Фарс!"}
{"url": "https://www.24chasa.bg/novini/article/7270628", "text": "Окръжна прокуратура  Благоевград е внесла за разглеждане в съда обвинителен акт срещу С. Б. (на 62 години) за предизвикано от него пътно-транспортно произшествие, отнело живота на двама души. Около 15 ч на 8 май 2017 г. обвиняемият С.Б. управлявал лек автомобил \"Тойота\" по главен път Е-79 от Кресна за Симитли. В района на Кресненското дефиле той шофирал със скорост 65 км/ч, нямало други МПС пред него. На седалката до него се возела дъщеря му. В един момент водачът Б. изгубил контрол върху автомобила си, внезапно отклонил наляво и навлязъл в лентата за насрещно движение, в която по същото време се движела друга кола ВАЗ. Сблъсъкът между двете превозни средства бил непредотвратим. Вследствие на силата на удара другият автомобил бил отхвърлен вдясно по посока на движението си и преминал през бордюра, ограничаващ пътното платно. В резултат на пътно-транспортното произшествие, пътуващите в лек автомобил ВАЗ, водачът - И.К. (на 75 години) и пътничката - Л.С. (70 години), починали на място от несъвместими с живота травми.", "date": "2019.01.29", "title": "Съдят шофьор за смъртта на възрастно семейство"}
{"url": "https://www.24chasa.bg/novini/article/7270667", "text": "Изпълнителният директор на КТБ Александър Панталеев е с второ обвинение. Специализираната прокуратура го обвини в присвояване в особено големи размери за отпуснат кредит, съобщи  Обвинението е повдигнато по делото на Елена Йончева. Според обвинението, Панталеев е действал в съучастие с другия изпълнителен директор на фалиралата банка – Георги Христов, който още не е получил обвинението си. Двамата вече са подсъдими по мегаделото за КТБ. Специализираната прокуратура твърди, че Панталеев е бил подбуден от Цветан Василев да отпусне на 5 фирми, сред които и тази на Елена Йончева общо 25 милиона лева. 333 00 евро отишли в дружеството \"Офроуд\", чийто управител била настоящата депутатка, за което тя е обвинена в пране на пари. В прането на пари е свързана с офшорката „Далий Трейдинг Лимитид“. През април 2012 г. Йончева, като едноличен собственик на „Авторска телевизия“, решила да учреди съвместно с офшорната компания фирмата „Офроуд“. В това дружество офшорката „Далий Трейдинг Лимитид“ превела на два пъти общо 333 000 евро.", "date": "2019.01.29", "title": "Второ обвинение за шеф на КТБ заради отпуснати 25 млн. лв. на Елена Йончева и още 4 фирми (Обновена)"}
{"url": "https://www.24chasa.bg/novini/article/7270685", "text": "Физици от Масачузетсксия технологичен институт за пръв път в света успяха да предадат шифрован звуков сигнал чрез лазерен лъч право в човешкото ухо, съобщава сайтът Лайф, цитиран от БТА.  Изследователите отбелязват, че такъв вид предаване на информацията е абсолютно конфиденциален. Съобщенията се шифроват и предават с определени параметри, така че прехващането и дешифровката на сигнала от трета страна е практически невъзможно. Специалистите изтъкват, че този принцип на предаване на данни е основан на фотоакустическия ефект. Това е явление, при което образуването на звукови вълни става възможно благодарение на поглъщаната от материалите светлина. Едно от основните направления в работата на новата технология ще бъде в системите за извънредно оповестяване - при бедствени ситуации, аварии, и произшествия от рода на масова стрелба. Технологията засега позволява сигналът да бъде предаван на разстояние само 2 метра, но в бъдеще учените смятат значително да разширят този обхват.", "date": "2019.01.29", "title": "Учени за пръв път предадоха звук чрез \nлазер в човешкото ухо, не се чува от трето лице"}
{"url": "https://www.24chasa.bg/novini/article/7270205", "text": "Списък с 25 точки е бил открит сред вещите на 13-годишно момиче от турския град Адана, което се е самоубило. В списъка са включени указания ученичката да не говори с никого, да се кара с момчетата, да изпрати родителите си в дом за възрастни хора и други, предава  . Емине Карадаг се самоуби със законно притежавана ловна пушка на баща си. Смята се, че психологическата игра „Син кит“ е насочена към младежи, чиято психика не е укрепнала и ги предизвиква да предприемат действия, които могат да доведат до наранявания или смърт. Тийнейджърите постепенно се въвличат, като в много случаи изпращаните по интернет инструкции накрая ги потикват да извършат самоубийство. Психолозите съветват родителите да предупредят децата си да не получават и следват каквито и да е инструкции за поведението си от непознати в интернет.", "date": "2019.01.29", "title": "13-годишна от Турция се самоуби с пушка, вероятно е заради играта \"Син кит\""}
{"url": "https://www.24chasa.bg/novini/article/7270240", "text": "Кремъл предупреди, че евентуална военна намеса във Венецуела може да доведе до крайно негативни последици, предаде ТАСС, цитирана от БТА. \"Колкото до военна намеса на трети страни, ние от самото начало казвахме, че ще има неизбежни, извънредно негативни последици от подобни необмислени действия\", заяви пред журналисти Дмитрий Песков, прессекретарят на руския държавен глава. Кремъл смята за незаконна, \"с нищо неприкрита намеса\" санкциите на САЩ срещу венецуелската петролодобивна компания \"Петролеос де Венесуела\", посочи той. Русия ще положи всички усилия, за да подкрепя правителството на венецуелския президент Николас Мадуро в отстояването на конституцията и \"онези методи за уреждане на кризата, които се намират в конституционното поле\", увери днес на пресконференция руският външен министър Сергей Лавров. Вашингтон и най-близките му съюзници открито са поели курс към сваляне на законните власти в Каракас, заяви той. Според Лавров ръководството на венецуелската опозиция получава указания от Вашингтон \"да не прави никакви отстъпки, докато режимът не се откаже от властта по един или друг начин\". Новите санкции на САЩ спрямо Венецуела \"подкопават последните остатъци от доверие към международната валутно-финансова система, базирана върху ръководната роля на долара\", допълни Лавров. Политическата криза във Венецуела може да създаде проблеми с обслужването на държавния й дълг към Русия в размер на над 3 милиарда долара. Засега обаче няма просрочени плащания, съобщи пред журналисти зам.-финансовият министър на федерацията Сергей Сторчак.", "date": "2019.01.29", "title": "Кремъл: Военна намеса във Венецуела може да доведе до крайно негативни последици"}
{"url": "https://www.24chasa.bg/novini/article/7270269", "text": "Докато британските депутати се готвят за поредното ключово гласуване по въпроса за Брекзит, някои водещи евроскептици на континента вече не се стремят да печелят привърженици с лозунга за излизане от ЕС. Това прегрупиране става в навечерието на изборите за Европейски парламент през май, в които антисистемните политици виждат златна възможност да завладеят политиката в ЕС. Както показа безизходицата около Брекзит, да бъде напуснат съюзът е по-лесно на думи, отколкото на дело. За популистите други теми - като например противопоставянето на миграцията - са далеч по-привлекателни от политическа гледна точка. \"Сегашната бъркотия в Лондон със сигурност е изиграла роля\", смята Николай фон Ондарца от германския Институт за изследвания на международните отношения и сигурността. \"Това определено не е реклама за напускане на ЕС\", добави той. Красноречив пример е лидерът на френската крайна десница Марин Льо Пен, която първоначално наричаше Брекзит \"победа на свободата\". През 2017 г. в предизборните кампании партията й се обявяваше за излизане от ЕС. Но сега тя казва, че нейният Национален сбор допуска, че Великобритания може да се върне обратно в една бъдеща \"европейска организация\", която зачита националния суверенитет. Според нея благодарение на успехите на евроскептичната десница в няколко европейски страни вече може да се мисли не за напускане на съюза, а за превръщането му в \"съюз на нации\". \"Не ние сме се променили, а политическата ситуация в Европа\", каза тя наскоро в интервю за френската телевизия Бе Еф Ем. Ондарца отбелязва, че също толкова важен фактор за промяната у Льо Пен е и изборното й поражение от президента Еманюел Макрон, допълвайки, че това е било \"важна поука\" и за останалите популистки партии. \"Сега те по-скоро искат коренна промяна на ЕС, отколкото разпадането му\", смята той. Междувременно в Италия през март 2018 г. популистите бяха избрани на власт, но трябваше да се сблъскат с действителността на управлението. Сега Рим казва, че Брекзит без споразумение вероятно ще има \"катастрофални последици\" за европейската икономика, включително за италианската, заяви Каролине Кантер от римския филиал на Фондация \"Конрад Аденауер\". Тези \"предвидими последици\" са особено драстични \"за държава, която вече е в тежко икономическо състояние с голям публичен дълг\", добави тя. \"Първоначалната радост на популистите от Брекзита вече отмина\", каза Кантер. Не само във Франция, но и в цяла Европа първоначално евроскептиците приветстваха референдума за Брекзит като знак, че избирателите са готови за антибрюкселска революция. По време на предизборната си кампания за националните избори в Холандия през март 2017 г. крайнодесният кандидат за премиер Герт Вилдерс призоваваше сънародниците си да бъде организиран референдум за членството в ЕС, за да могат \"холандците отново да са господари в собствения си дом\". В германската крайнодясна \"Алтернатива за Германия\" - която беше създадена през 2013 г. като евроскептична партия, преди да възприеме твърдолинейно послание против миграцията - също имаше някои изтъкнати гласове, които призоваваха за скъсване с Брюксел. Един от депутатите на АзГ в Европарламента Беатрикс фон Щорх, нарече Брекзит \"голяма услуга за Европа\". Макар част от ръководството на АзГ сега да гледа на Брюксел малко по-позитивно, партията всъщност втвърди още повече позицията си срещу миграцията и членството в ЕС, по което се различава от останалите евроскептични партии в съюза, заяви Ондарца. Промяната сред евроскептиците беше може би най-силно изразена в Италия, където през 2018 г. крайнодясната партия \"Лигата\" и антисистемното Движение \"5 звезди\", се обединиха, за да съставят сложна управленска коалиция. Преди изборите и двете партии нападаха ЕС. През януари 2017 г. например лидерът на \"Лигата\" Матео Салвини, който сега е вицепремиер и министър на вътрешните работи, следващ твърдолинеен политически курс, призова страната му да напусне еврото, наричайки единната европейска валута \"провалил се криминален експеримент\". Партията му обвиняваше еврото за икономическите неволи на Италия и агитираше за \"връщане към предмастрихтското статукво\". Под това се имаше предвид времето отпреди европейския договор от 1992 г., който отвори пътя за създаването на единната европейска валута. В последно време тази риторика до голяма степен утихна. \"Не искаме да напускаме нищо\", каза неотдавна Салвини в интервю за италианската държавна телевизия. \"Искаме да променим правилата на ЕС отвътре\", добави той. В същото време \"Лигата\" и \"5 звезди\" коригираха позицията си по отношение на ЕС така, че тя да бъде насочена към различаващите се един от друг електорати на двете политически сили, отбеляза Антонио Вилафранка от италианския Институт за международни политически изследвания. \"Сега въпросът с най-голяма тежест е миграцията, особено за \"Лигата\", каза той. \"А за Движение \"5 звезди\", чиято база е бедният юг, фокусът сега е върху борбата със строгите мерки за икономии - включително налаганите от Брюксел фискални правила\", заяви Вилафранка. \"И двете партии използват тези платформи, за да настояват за \"по-справедлива сделка\" за Италия\", добави той. Друга страна, в която популистите постигнаха големи успехи в последно време, е Австрия, където те сега са партньор в управляващата коалиция. Сред новите членки на ЕС те са на власт и в Полша, Унгария и Чехия. Но сега голямата цел за евроскептиците са изборите през май за ЕП, а не борбата с Брюксел или защитата на Брекзит. Имайки предвид нагласите срещу миграцията, популистите смятат, че те дори биха могли да станат най-голямата група в Европарламента. Сред тези, които са се прицелили в изборите, е и Салвини. Наскоро той се срещна с председателя на управляващата в Полша партия \"Право и справедливост\" - Ярослав Качински, за да обсъдят възможно сътрудничество за изборите. Салвини дори подхвърли идеята, че може да се кандидатира за председател на Европейската комисия. \"Лигата\" \"се опитва да вдъхне живот на нов европейски Рененсанс\", каза той през декември пред журналисти. \"Не сме тук, за да разрушаваме и разделяме. Тук сме, за да дадем нов живот на (европейската) мечта, която през последните години без съмнение беше разрушена\", заяви Салвини. (БТА)", "date": "2019.01.29", "title": "След хаоса около Брекзит някои евроскептици сменят курса"}
{"url": "https://www.24chasa.bg/novini/article/7270305", "text": "Опозиционният лидер Хуан Гуайдо, провъзгласил се за временен президент на Венецуела, заяви в интервю за Си Ен Ен, че санкциите на САЩ срещу венецуелската държавна петролна компания отговарят на отправено от депутатите искане да бъдат защитени националните активи в чужбина, предаде Асошиейтед прес. В интервюто, което той даде снощи за испаноезичната секция на Си Ен Ен, но беше излъчено днес с превод на английски, Гуайдо каза, че през януари контролираният от опозицията парламент на Венецуела е одобрил мярка, предвиждаща от чуждите страни да бъде поискано да гарантират, че венецуелските активи в чужбина няма да бъдат \"разграбени\" от президента Николас Мадуро, предава БТА. Гуайдо е председател на доминираното от опозицията Националното събрание, което е единствената власт във Венецуела, признавана от някои страни като САЩ. Опозиционният лидер заяви, че тази мярка има за цел единствено да гарантира, че правителството на Мадуро \"няма да продължи да ограбва венецуелския народ\". По-рано през вчерашния ден САЩ обявиха санкции срещу държавната петролна компания Петролеос де Венесуела и с това прекъснаха жизненоважен източник на приходи за изпадналата в тежко икономическо състояние страна, отбелязва Асошиейтед прес. В интервюто си Гуайдо заяви, че е разговарял с американския президент Доналд Тръмп \"и с други президенти от региона\". Той не разкри подробности кога са водени тези разговори, нито какво конкретно е било обсъждано. Гуайдо спомена единствено, че във всичките му разговори с държавни глави фокусът е бил върху това да бъде уредена хуманитарната криза във Венецуела и да бъде възстановена демокрацията. Той отхвърли обвиненията на Мадуро и други, че САЩ организират преврат, и заяви, че венецуелците просто упражняват конституционните си права. Венецуелската опозиция е в състояние да постигне мирен преход във властта и в крайна сметка свободни избори, каза в интервюто Гуайдо, цитиран от Ройтерс. \"Сигурни сме, че можем да постигнем мирен преход - преход и в крайна сметка свободни избори\", заяви той. Гуайдо посочи, че е разговарял с Тръмп повече от веднъж, а на въпроса за евентуални военни опции във Венецуела той отговори, че всички опции са на масата. При насилие във Венецуела в последно време се предполага, че са загинали над 40 души, включително 26 застреляни от проправителствените сили, петима убити при обиски и 11 при грабежи, заяви днес говорителят на ООН по въпросите на правата на човека Рупърт Колвил. Той каза, че между 21 и 26 януари са задържани над 850 души, включително 77 деца. На 23 януари в цяла Венецуела били задържани 696 души, което е най-големият брой арести във Венецуела за един ден от 20 години.", "date": "2019.01.29", "title": "Хуан Гуайдо: Разговарях с Тръмп, санкциите на САЩ отговарят на позицията на депутатите във Венецуела"}
{"url": "https://www.24chasa.bg/novini/article/7270292", "text": "\"Оценяваме двете години на президента Радев с три думи – последователен, съдържателен и перспективен. Последователен, защото от 2016 г. досега не е изневерил на нито едно от дадените обещания към българските граждани. Съдържателен, защото изпълни тези думи с работа и с действия - чрез ветата, които налагаше върху закони, сезирането на КС и много други. И перспективен, защото не се задоволи само да критикува изпълнителната власт и управлението, а да дава и конкретни решения\". Това каза председателят на НС на БСП Корнелия Нинова на пресконференция в централата на партията. Нинова добави, че истинската оценка за един политик е- дали това, което е обещал, се изпълнява, съобщиха от пресцентъра на БСП. Лидерът на левицата припомни думите на президента от 02.11.2016 г., когато той казва: \"Монополът върху трите власти от страна на една партия, която се е сраснала с държавата, поражда и ниската позиция на свободата на медиите, като четвърта власт\". Тя припомни още, че вчера, президентът е казал, че за съжаление българската демокрация ускорено губи позиции, а свободата на словото изчезва и авторитаризмът се завръща. Нинова изтъкна, че няма разлика между думите му през 2016 г. и днес. \"На 22.09.2016 г.: Президентската институция ще бъде социален филтър, който ще спира законите, които са против интересите на гражданите. Вчера: \"Президентската институция често бе последната бариера за лобисткото законодателство при безотговорни политически действия и против интересите на българите\". На 22.09.2016 г. той казва, че държавата е в криза на управлението и ценностите, а вчера: \"Страната се намира в институционален блокаж, икономически и идеен застой\", припомни още Нинова. Корнелия Нинова каза още, че Радев е бил съдържателен, защото най-важно в предизборната му кампания и сега, като президент, е борбата срещу корупцията, защитата на гражданските права и социалната тема. Лидерът на социалистите добави, че президентът е наложил вето върху закони 12 пъти, но някои виждат в това война с изпълнителната и законодателната власт. \"Той превърна думите си в действия като наложи вето срещу закона за вечните концесии, закона за разграбването на КТБ, промяна на предназначението на земеделските земи за инвестиционни нужди, вместо за земеделски, приватизацията на държавни активи, заложени в забранителния списък и вето върху закона, с който се опрощаваха 50 млн. на Домусчиев\", обобщи Нинова. Тя припомни още, че президентът се е противопоставил с вето на тайния арест до 24 часа, включително и на непълнолетни. \"Противопостави се и на едноинстанционните съдебни решения, които ограничаваха правото на триинстанционно съдебно производство. Президентът превърна в действия и думите си за това, че е срещу бедността и неравенствата с вето върху закона за увеличаване на данъка на автомобилите и данъка върху жилищата в курортите. Той постави вето и върху Закона за НЗОК, с който държавата не желаеше да плаща иновативните лекарства\", коментира председателят на БСП. \"Румен Радев е перспективен, защото не се задоволи само да критикува, а е давал решения по всички въпроси\", заяви още Корнелия Нинова. Тя вярва, че в съвета, който той иска да направи, ще събере умни и способни хора, които ще търсят изход от ситуацията, в която се намира България. \"Това е достоен двегодишен мандат. Пожелаваме на него и Илияна успехи оттук нататък\", завърши Корнелия Нинова.", "date": "2019.01.29", "title": "Нинова: Оценяваме Радев с 3 думи - последователен, съдържателен и перспективен"}
{"url": "https://www.24chasa.bg/novini/article/7270367", "text": "Задържани са двама души, единият от които е причинил лека телесна повреда на полицай, съобщиха от Облстната дирекция на МВР в Силистра. Вчера в рамките на специализирана полицейска операция срещу наркоразпространението служители на сектор \"Криминална полиция\" при РУ-Силистра засекли 31-годишен мъж на излизане от дома му в областния град. Мъжът не се подчинил на дадените полицейски разпореждания, а се качил в изчакващ го лек автомобил. Шофьорът - мъж на 27 години - рязко ускорил колата, прегазвайки стъпалото на един от полицаите. Незабавно били организирани оперативно-издирвателни действия. В рамките на час бил установен и задържан 31-годишният силистренец. При претърсване в таванско помещение на дома били намерени и иззети 3 топчета, съдържащи 2 грама амфетамин, електронна везна и алуминиево фолио. Мъжът има предишни криминални прояви, включително и осъдителни присъди за извършване на аналогична дейност. Вторият извършител - 27-годишен мъж от Алфатар - е установен и задържан днес преди обед. Той също е познат на служителите на реда. Двамата са задържани за срок до 24 часа. Образувани са три досъдебни производства. Работата по разследването продължава.", "date": "2019.01.29", "title": "Двама премазаха крака на полицай в Силистра при опит да избегнат проверка, хванаха ги"}
{"url": "https://www.24chasa.bg/novini/article/7270373", "text": "На конференция в Брюксел с участието на над 400 представители на онлайн платформите, рекламната индустрия, журналисти и представители на академичните среди, българският еврокомисар по цифровата икономика и общество Мария Габриел представи първите резултати от прилагането на Кодекса за добри практики срещу разпространението на дезинформация онлайн от страна на подписалите го платформи. Това съобщиха от пресцентъра на представителството на ЕК у нас. „Днес, около четири месеца преди изборите за Европейски парламент, отчитаме постигнат напредък. Подписалите Кодекса са започнали да го прилагат. Въведени са редица мерки, но все още обаче предстои много работа за постигането на по-измерими и конкретни резултати“, отбеляза Мария Габриел. Тя открои няколко основни слабости, които трябва да бъдат преодолени. На първо място мерките, които платформите предприемат, следва да се прилагат във всички държави членки, а не само в някои. Втора слабост е, че прилагането на тези мерки все още не се случва достатъчно бързо, особено с оглед на предстоящите европейски избори. В някои страни членки предизборните кампании започнаха, но мерките са обект на бъдещо приложение, уточни Мария Габриел. На следващо място, българският еврокомисар изрази притеснение от твърде тясната дефиниция на понятието „политическа реклама“. Определянето на една реклама като политическа не трябва да е само тогава, когато тя идва от политическите партии, а трябва да обхваща много по-широк спектър от рекламодатели. Не на последно място, комисарят по цифровата икономика и общество обърна внимание на инструментите, с които разполагат потребителите за разпознаване на дезинформацията. „Тези инструменти продължават да са недостатъчни. Там, където е необходимо, могат дори да бъдат създадени нови. Участието на потребителите остава крайъгълен камък в нашата политика за борба с разпространението на дезинформация“, отбеляза Мария Габриел. Българският еврокомисар отправи послание за присъединяване към Кодекса и на тези платформи и рекламодатели, които все още не са го подписали. Тя привлече вниманието и върху това, че представителната асоциация на рекламодателите е подписала кодекса, но понякога чрез определени реклами косвено се финансира разпространение на дезинформацията. „Нужно е да работим така, че да позволим на европейските граждани да имат достъп до обективна и висококачествена информация, която от своя страна да им осигури активно участие в обществения дебат, както и да могат да правят информиран избор. Днес призовавам всички - както платформи, така и други участници, за повече усилия за по-добра защита на информирания ни избор на следващите европейски избори”, каза Мария Габриел. Мониторингът на свършеното от платформите ще бъде ежемесечен в периода до месец май, като ще се съсредоточим върху определени индикатори заложени в кодекса. „Разчитаме да получаваме достатъчно детайлна информация, която да ни дава ясна и обективна картина“, заключи българският еврокомисар по цифровата икономика и общество Мария Габриел.", "date": "2019.01.29", "title": "Мария Габриел: Платформите трябва да ускорят работата си по борбата с дезинформацията"}
{"url": "https://www.24chasa.bg/novini/article/7270376", "text": "Окръжна прокуратура – Плевен внесе в съда обвинителен акт срещу мъж за опит за убийство, съобщиха от пресцентъра на прокуратурата. Обвинението срещу А. Д. е за това, че на 12.07.17 г. в град Никопол, област Плевен, на улица „Христо Ботев“ направил опит умишлено да умъртви М. М. /мъж на 27 години/, като изпълнителното деяние е било довършено, но от него не са настъпили предвидените от закона и целени и искани от дееца общественоопасни последици по независещи от дееца причини – своевременно оказана медицинска помощ - престъпление по чл.115, вр. чл. 18 от НК. Към 2016 г. жената на обвиняемият напуснала дома им и заживяла на съпружески начала с М. М. в друго населено място. На 12.07.2017 г. двамата пристигнали в град Никопол на гости. Около обяд решили да посетят градския плаж край река Дунав, където по това време били пристигнали и обвиняемият заедно с неговите и на брат му деца. Между двамата мъже възникнало спречкване, при което М.М. приближил А.Д и му ударил шамар в лицето. Обвиняемият, извикал на децата и плетениците си да тръгват, като казал, че ще се обади в полицията и всички вкупом поели по ул. „Хр. Ботев“. Тогава М.М. побягнал след групата, настигнал А.Д., хванал го за гърлото и го заплашил да не ходи в полицията. Двамата влезли в спор и се сбили. Обвиняемият извадил сгъваема ножка и нанесъл множество удари в тялото на М. М. След нанесените удари с ножката, обвиняемият започнал да се оттегля към моста, но М. М. открил в тревната площ парче метална тръба, която взел, настигнал А.Д.и го ударил с тръбата. В този момент служителите на МВР видели двамата биещи се мъже и предотвратили развитието на саморазправата. Пострадалият М. М. бил откаран спешно в болнично заведение в град Плевен, където била извършена спешна оперативна намеса и бил спасен живота му. Предстои насрочване на делото за разглеждане от съда.", "date": "2019.01.29", "title": "Съдят мъж за извършен опит за умишлено убийство в Плевен"}
{"url": "https://www.24chasa.bg/novini/article/7270381", "text": "Единият е нанесъл лека телесна повреда на полицейски служител, а в дома на другия са били открити наркотици, съобщават от Пресцентъра на МВР в Силистра. Вчера, в рамките на специализирана полицейска операция срещу наркоразпространението, служители на сектор „Криминална полиция“ при РУ-Силистра засекли 31-годишен мъж на излизане от дома му в областния град. Мъжът не се подчинил на дадените полицейски разпореждания, а се качил в изчакващ го лек автомобил. Водачът – мъж на 27 г., рязко ускорил, прегазвайки стъпалото на един от полицаите. Незабавно били организирани оперативно-издирвателни действия, в резултат на които в рамките на час бил установен и задържан 31-годишният силистренец. При претърсване в таванско помещение на дома били намерени и иззети 3 топчета, съдържащи 2 грама амфетамин, електронна везна и алуминиево фолио. Мъжът има предишни криминални прояви, включително и осъдителни присъди за извършване на аналогична дейност. Вторият извършител – 27-годишен мъж от Алфатар, е установен и задържан днес преди обед. Той също е познат на служителите на реда. Двамата са задържани за срок до 24 часа. Образувани са три досъдебни производства, работата по разследването продължава.", "date": "2019.01.29", "title": "Двама силистренци са задържани след опит да избегнат полицейска проверка"}
{"url": "https://www.24chasa.bg/novini/article/7270388", "text": "Австрийски бизнесмен подаде жалба срещу лидера на полските консерватори Ярослав Качински за неизплатени възнаграждения във връзка с голям строителен проект в центъра на полската столица Варшава, съобщи днес полският в. \"Газета виборча\", цитирана от Франс прес. Вестникът посочва, че Гералд Биргфелнер настоява да му се плати за труда и за направените разходи по проект за изграждане на два еднакви небостъргача, наречени \"К-Тауърс\" или \"близнаците\" - препратка към братята близнаци Лех и Ярослав Качински. Според всекидневника този проект имал за цел да осигури дългосрочно финансиране за партията на братя Качински \"Право и справедливост\" (ПиС), която е на власт от 2015 г., предаде БТА. Във високите 190 метра кули щели да се помещават хотел, офиси, както и централата на фондация \"Лех Качински\" - на името на бившия полски президент, загинал при самолетната катастрофа през 2010 г. край Смоленск, Западна Русия. Вестникът публикува съдържанието на записи от разговори на Биргфелнер с водача на ПиС Ярослав Качински, който в навечерието на местните избори през октомври миналата година решил да преустанови изпълнението на проекта. \"Ако не бъдат спечелени изборите, няма да може да се построят кулите във Варшава\", казва Качински в публикуваните от изданието записи. \"Бих искал да ви платя, но ще ми трябват оправдателни документи\", казва той и иска фактури, посочващи точно сумите, които трябва да се платят. По данни на \"Газета виборча\" фирмата на австрийския бизнесмен трябвало да получи за този проект общо 9 милиона евро - 3 процента от стойността му, възлизаща на около 300 милиона евро. Адвокатите на Гералд Биргфелнер, който според полските медии бил сродник на семейство Качински, са внесли във варшавската прокуратура жалба \"за измама в особено големи размери\", посочва ежедневникът. Говорителката на ПиС Беата Мазурек определи изнесеното във вестника като \"псевдоразкрития\", които не представляват нищо повече от \"хули и спекулации\". /Десислава Иванова/", "date": "2019.01.29", "title": "Австрийски бизнесмен атакува лидера на полските консерватори за неплатени възнаграждения"}
{"url": "https://www.24chasa.bg/novini/article/7270408", "text": "Лекар в Калифорния се бори за лиценза си, след като предписа курабийки с канабис на 4-годишно момче, предаде Би Би Си. Д-р Уилям Айделман, който лекувал с природни лекарства, каза, че малки дози от марихуана помагат на децата да овладеят емоционалните си изблици. Лекарят поставил грешна диагноза на момчето, че имало биполярно разстройство и дефицит на вниманието, предаде Медицинският съвет на Калифорния постанови лицензът на д-р Айделман да бъде отнет, но той обжалва решението. В мотивите си съветът обаче не посочва, че причината е предписването на канабис, а „небрежност в грижите и лечението“, при които той не се консултирал за случая с психиатър. Бащата на момчето отишъл при д-р Айделман през септември 2012 г., тъй като то буйствало в училище. Лекарят препоръчал малки дози канабис. Това било разкрито, когато училищната медицинска сестра била помолена да дава на момчето курабийки с канабис по обед. Като дете бащата на момчето имал дефицит на вниманието и биполярно разстройство и имал негативен опит от предписаните му тогава лекарства, като казал, че се чувствал като „човешко морско свинче“. Той започнал да употребява марихуана по-късно в живота си, като тя му помогнала да се успокои и да промени отношението към съпругата си, към която преди това „проявявал гняв“. Бащата осигурил по-рано канабис за по-големия си син, който имал дефицит на вниманието и биполярно разстройство. Той твърди, че марихуаната имала „положителен ефект“ и двете му деца. Канабисът за медицински цели е законен в Калифорния от 1996 г., а по думите на д-р Айделман той предписал този лек на хиляди пациенти.", "date": "2019.01.29", "title": "Лекар предписа курабийки с канабис на 4-годишен"}
{"url": "https://www.24chasa.bg/novini/article/7270298", "text": "Джихадистът, когото наричат \"гласът на \"Ислямска държава\", стоящ зад хилядите пропагандни видеа на терористичната организация, е заловен от кюрдските сили. Той е бил заловен, след като е започнал атака срещу кюрдите. Абу Ридвейн е канадец, мести се в Сирия през 2013 г. и тогава прекъсва връзките със семейството си. За него се твърди, че е записал видео на английски, в което се казва, че \"Ислямска държава\" поема отговорност за атентатите през 2015 г. в Париж. Смята се също, че именно той е маскираният мъж от видеото, което носи името \"Пламъците на войната\". В клипа той ръководи шестима мъже, копаещи собствените си гробове. ФБР се опитват да го идентифицират от 2014 г., съобщава \"Мирър\". Заради акцента на терориста, той е разкрит от професор, разследващ екстремизма в Сирия.", "date": "2019.01.29", "title": "\"Гласът на \"Ислямска държава\", стоящ зад пропагандните видеа, е заловен"}
{"url": "https://www.24chasa.bg/novini/article/7270414", "text": "Френските власти изведоха тази сутрин 301 мигранти и бежанци от неофициален лагер в северната част на Париж преди очаквано рязко застудяване, съобщи регионалната префектура, цитирана от ДПА и БТА.  Операцията беше рутинна, но е важна, предвид прогнозите за силни снеговалежи в района на Париж, отбеляза говорител на префектурата, уточнявайки, че в приюти са настанени само мигранти, които са пожелали това. В последните години в Северен Париж и близките предградия редовно изникват неофициални палаткови лагери. Според ръководителя на благотворителната организация \"Франс тер д'азил\" (\"Франция, земя на убежище\") Пиер Анри в подобни лагери в момента се предполага, че живеят между 1300 и 1400 души. Броят е значително по-малък от 2200, колкото бяха по-рано този месец, в резултат на поредица евакуации, включително днешната, отбеляза Анри. Много от хората, които живеят в подобни лагери, предпочитат да избягват контакта с властите, тъй като данните им са въведени първо в други страни от Европейския съюз и съгласно европейското законодателство те би трябвало да бъда върнати там. Пиер Анри каза, че около 20 процента от тези хора са кандидати за убежище и дори признати бежанци, които теоретично имат право на настаняване.", "date": "2019.01.29", "title": "Около 300 мигранти са настанени в приюти в Париж в очакване на рязко застудяване"}
{"url": "https://www.24chasa.bg/novini/article/7270417", "text": "Столични полицаи изясняват обстоятелствата около инцидент в София. Сигналът е получен в 14.20 часа, съобщиха от пресцентъра на МВР. По първоначални данни 41 – годишен мъж счупил витринно стъкло на гише в приемната на Дирекция „Български документи за самоличност“, вследствие на което е пострадала служителка. Тя е транспортирана за оказване на медицинска помощ. Мъжът е задържан. Изясняват се всички факти и обстоятелства около инцидента.", "date": "2019.01.29", "title": "Мъж счупи витрина на гише в дирекция към МВР, служителката е пострадала"}
{"url": "https://www.24chasa.bg/novini/article/7270415", "text": "В края на тридневното си посещение в Египет френският президент Еманюел Макрон призова днес за междурелигиозен диалог, предаде Франс прес. Макрон направи това по време на среща с религиозни лидери на мюсюлманите и на коптите, предава БТА. \"Едно от решенията на кризата, която преживяваме и която не подмина и Европа, се крие в диалога между религиите\", изтъкна Макрон на срещата си с главата на Коптската църква Тавадрос Втори. Френският президент заяви, че ролята на Франция е да действа още по-активно в подкрепа на християните в Близкия Изток. Макрон посети църквата \"Свети свети Петър и Павел\", която през 2016 г. стана мишена на терористично нападение, отнело живота на 29 души. Отговорност за атаката пое групировката \"Ислямска държава\". От края на 2016 г. броят на атентатите срещу коптите се увеличи. При различни нападения бяха убити общо над 100 души. Коптите са най-голямата християнска общност в Близкия Изток. Те представляват близо десет процента от стоте милиона жители на Египет. Макрон и Тавадрос Втори не направиха общо изявление, но според Елисейския дворец двамата са разговаряли за мястото на исляма в света и във Франция. Фокусът на разговора е бил върху образованието на имамите във Франция и борбата срещу изопачаването на исляма.", "date": "2019.01.29", "title": "Макрон: Едно от решенията на кризата в Европа се крие в диалога между религиите"}
{"url": "https://www.24chasa.bg/novini/article/7270431", "text": "Европейският съд за правата на човека (ЕСПЧ) нареди на Турция да плати глоба на роднините на избито кипърско турско семейство след постановление, в което се казва, че Турция е отказала да сътрудничи с Кипър при разследването на престъплението, извършено преди 14 години, предаде Асошиейтед прес, цитирана от БТА. ЕСПЧ посочи днес, че Турция не е положила дори \"минимум усилия\", за да работи с Кипър, за да бъдат установени детайлите за убийството от 2005 г. на кипърски турчин, съпругата му и дъщеря им. Тримата са били намерени убити на магистрала в Република Кипър. Съдът е установил, че Турция е отказала дори да изпълни искане на кипърското правителство за екстрадиция на заподозрените за убийството, които са преминали в Северен Кипър (в т. нар. Севернокипърска турска република, призната само от Анкара).", "date": "2019.01.29", "title": "Турция отказала да сътрудничи на съда в Страсбург за тройно убийство в Кипър"}
{"url": "https://www.24chasa.bg/novini/article/7269768", "text": "Брутният външен дълг на страната в края на ноември 2018 г. е 33 797 млн. евро (61.2 на сто от БВП), съобщава Българската народна банка. На годишна база дългът нараства с 601.8 млн. евро (1.8 на сто). В края на ноември 2018 г. дългосрочните задължения са 25 432.1 млн. евро (75.2 на сто от брутния дългове на държавата. Дългосрочният дълг намалява на годишна база със 142.3 млн. евро (0.6 на сто), отчита БНБ. Брутният външен дълг на сектор Държавно управление в края на ноември 2018 г. е 5623.6 млн. евро (10.2 на сто от БВП). Външните задължения на сектора се понижават на годишна база със 134.3 млн. евро (2.3 на сто), съобщават още от Централната банка. За първите 11 месеца на миналата година полученото външно финансиране от нерезиденти е в размер на 4909.4 млн. евро (8.9 на сто от БВП). От тях 319.3 млн. евро (6.5 на сто от общия размер) са за сектор Държавно управление, 1070.6 млн. евро (21.8 на сто за сектор Банки, 1657.1 млн. евро (33.8 на сто) за Други сектори, а 1862.4 млн. евро (37.9 на сто) са вътрешнофирмено кредитиране. През януари - ноември 2018 г. извършените плащания по обслужването на брутния външен дълг са 4943.3 млн. евро (9 на сто от БВП) при 5540.1 млн. евро (10.7 на сто от БВП) за януари - ноември 2017 г.", "date": "2019.01.29", "title": "Брутният външен дълг на страната в края на  ноември 2018 г. е 33 797 млн. евро"}
{"url": "https://www.24chasa.bg/novini/article/7269769", "text": "Саудитските власти все още на са разрешили на  и екзекуциите без съдебна присъда Аниес Каламар да посети посолството на кралството в Истанбул във връзка с международното разследване на убийството на саудитския журналист Джамал Хашоги, предадоха Ройтерс и ТАСС. Това е заявила самата Каламар, която е на едноседмично посещение в Турция за разследване на престъплението, извършено през октомври м.г. в саудитското консулство в Истанбул. Тя посети набързо квартала, където се намира консулството, но не влезе вътре, посочва Ройтерс. Каламар уточни, че молбата й към саудитските власти, в която тя отправя искане да посети сградата, е била отправена твърде късно. \"Затова трябва да им дадем още малко време да я задействат\", каза тя, като призова разрешението да дойде, докато тя все още се намира в Турция, предаде БТА. \"Фактът, че на специалния докладчик на ООН Аниес Каламар не бе предоставен достъп до генералното консулство на Саудитска Арабия /в Истанбул/, е скандален\", коментира същевременно говорителят на управляващата в Турция Партия на справедливостта и развитието (ПСР) Йомер Челик. Той изтъкна също необходимостта да бъде започнато международно разследване по случая.", "date": "2019.01.29", "title": "Саудитска Арабия засега не е разрешила на  ООН да посети консулството й в Истанбул"}
{"url": "https://www.24chasa.bg/novini/article/7269751", "text": "7-8 мъже с телосложение на охранители, предвождани от адвокат, са искали да нахлуят в стаята на задържания за 72 ч Стайко Стайков в МВР болница и да го приберат вкъщи, тъй като бил в тежко състояние, разказаха източници на \"24 часа\" от лечебното заведение. Мъжете са били спрени от полицаи и съдебни охранители, които не са ги допуснали до стаята на сина на Миню Стайков. Гардовете дори поискали те да поемат охраната на Стайков-младши от държавните органи. До напрежение не се е стигнало и след известно време охранителите и адвокатът си тръгнали от болницата. От пресцентъра на МВР обявиха, че такъв сигнал в полицията не бил получаван. Магистрат, запознат с разследването на мистериозното появяване на Стайков вчера в \"Пирогов\" с рани на главата и колената коментира пред \"24 часа\": \"Страхотна идея за инсценировка, но много лошо изпълнение!\".", "date": "2019.01.29", "title": "Частни гардове искали да приберат Стайко Стайков от МВР болница вкъщи"}
{"url": "https://www.24chasa.bg/novini/article/7269883", "text": "САЩ трябва да понесат отговорността за последиците от своите санкции срещу Венецуела. Това заяви днес на редовен брифинг китайското министерство на външните работи, след като Вашингтон наложи санкции срещу държавната венецуелска нефтена компания ПДВСА, предаде Ройтерс. На брифинга говорителят на китайското министерство на външните работи Гън Шуан посочи, че историческият опит сочи, че намесите отвън \"само усложняват допълнително ситуацията\", предава БТА. \"Санкциите на въпросната страна срещу Венецуела ще доведат до влошаване на условията за живот на хората\", каза говорителят, имайки предвид САЩ. \"Те трябва да понесат отговорността за сериозните последици от това\", добави той. Този пореден кръг от санкции на САЩ бе обявен вчера, явно, за да бъде принуден президента Николас Мадуро да се оттегли, както и за да се използват настроенията срещу него и във вътрешен, и в международен план, отбелязва Ройтерс. През последното десетилетие Китай е предоставил кредитиране на Венецуела в размер на повече от 50 милиарда долара по схемата петрол срещу заеми и по този начин си осигури енергийни доставки за бързо растящата си икономика. Но този източник на финансиране пресъхна, след като през 2015 г. икономиката на Венецуела започна спираловидно да върви надолу под натиска на понижаващите се цени на петрола. Правителството на президента Тръмп дълго време се въздържаше от това да атакува венецуелския петролен сектор поради страхове, че това може да навреди на американската нефтопреработвателна промишленост и да повиши цената на горивата за американците. Представители на Белия дом изразяваха опасения и че това може още повече да влоши положението на венецуелския народ.", "date": "2019.01.29", "title": "Китай: САЩ трябва да понесат отговорност за санкциите срещу Венецуела"}
{"url": "https://www.24chasa.bg/novini/article/7269917", "text": "Република Македония променя името си на Република Северна Македония в замяна на оттегляне на възраженията на Гърция за присъединяването на северната й съседка към НАТО, решавайки по този начин близо 30-годишен спор. Но какво на практика трябва да направи една държава, когато променя името си? Гръцкият парламент ратифицира споразумението в петък, като една от последните необходими стъпки за приключване на разногласията между двата съседа. Остават някои процедурни стъпки, включително това Гърция да подпише протокола за присъединяване на северната й съседка към НАТО, преди смяната на името да влезе в сила. Промяна на името на една държава ни най-малко не е прецедент - много страни са го правили досега, като цяло в резултат на политически промени или в края на колониални периоди: например Бирма стана Мианма, Родезия - Зимбабве, Заир - Демократична република Конго, а неотдавна Свазиленд стана Есватини. Много неща в Република Македония ще трябва да се променят - от паспортите до правителствените бланки и учебниците. Но някои други, като имената на интернет домейните, ще останат същите. Асошиейтед прес представя пътя, който предстои пред страната: Страната прие името Република Македония, след като обяви независимост от бивша Югославия през 1991 г. То е признато от над 130 държави, но не и от ООН, НАТО или Европейския съюз, заради възраженията на Гърция. Гърция твърди, че терминът \"Македония\" си присвоява нейно антично наследство и крие териториални претенции към нейната северна провинция със същото име - родно място на царя воин Александър Македонски. Така че официалното име на страната е Бивша югославска република Македония или БЮРМ (FYROM). След като завърши смяната на името, то ще се промени на Република Северна Македония или Северна Македония на кратко. Когато споразумението влезе в сила, страната ще информира останалата част на света, включително ООН, че вече се нарича Северна Македония и ще подаде молба за членство в НАТО и ЕС. Постъпката пред ООН може да се окаже сложна. Членката на Съвета за сигурност на ООН Русия критикува процеса на смяна на името като грубо нарушение на македонския закон под натиска на Запада, за да може страната да се присъедини към НАТО. Руски официални представители досега не са посочвали дали Москва ще признае новото име. Правителството в Скопие ще разполага с петгодишен гратисен период, за да въведе практически промени, като смяна на официалните бланки, на паспортите и регистрационните табели на автомобилите. Споразумението предвижда два преходни периода - един технически и един политически. Петгодишният технически период е за официалните документи и материали за международна употреба, докато петгодишният политически период е за документите и материалите за вътрешна употреба. Последният може на практика да отнеме повече години. Паспортите трябва да бъдат променени, като новите версии се очакват до края на тази година или в началото на 2020 г. Регистрационните табели на автомобилите, които сега носят международния код МК, ще трябва да се променят на NM или NMK в рамките на пет години. Но страната ще запази сегашните кодове МК и MKD, определени от Международната организация по стандартизация (ISO), за всички други цели, като интернет домейни или спортни събития. Издигането на паметници изигра голяма роля в спора с Гърция. Бившият македонски премиер Никола Груевски поръча безброй статуи и монументи, включително на древни гърци, за да разкраси столицата Скопие и други градове. Главният площад на Скопие е доминиран от висока статуя на воин на кон, като почти никой няма съмнения, че това е Александър Македонски. Наблизо се намира и статуята на неговия баща Филип. След като смяната на името стане факт, Р Македония ще има шест месеца \"да направи преглед на статута на паметниците, публичните сгради и инфраструктурата на своя територия за това до каква степен те се отнасят по какъвто и да е начин към античната елинистична история и цивилизация...и да предприемат необходимите корекции\". До шест месеца страната трябва да спре да използва Звездата на Вергина - символ с 16 лъча в античното гръцко изкуство, свързван с династията на Александър, който в миналото бе използван от Р Македония, която го постави на първия си национален флаг, след като обяви независимост. Тук въпросът става малко по-неясен. За употребата на търговски имена, търговски и фабрични марки, споразумението казва, че Гърция и Р Македония са се договорили да насърчават своите бизнес общности да \"създадат искрен и структуриран диалог, с доверие...(да) търсят и постигнат взаимноприемливи решения\". Ще бъде сформирана международна експертна комисия, в която ще влязат и представители на двете страни, за да приложат това. Двете страни си дадоха срок от една година след подписването на споразумението през юни 2018 г., за да се уверят, че учебниците и други материали като карти, атласи и учебни ръководства не съдържат иредентистки или ревизионистки препратки. Комисия от експерти по история, археология и въпроси на образованието, надзиравани от външните министерства в двете страни, трябва да прегледат материалите. (От БТА)", "date": "2019.01.29", "title": "Смяната на името на Република Македония: Какво предстои пред страната?"}
{"url": "https://www.24chasa.bg/novini/article/7269946", "text": "108 866 безплатни електронни винетки са издадени на хора с увреждания от началото на 2019 г. За същия период на миналата година (01.01.2018г. – 28.01.2018 г.) Агенция “Пътна инфраструктура” (АПИ) е предала на дирекциите за социално подпомагане 101 765 броя годишни хартиени винетки за леки автомобили. Това съобщиха от Агенция \"Пътна инфраструктура\". На хората с 50 и над 50 на сто намалена работоспособност, както и на лицата или семействата, отглеждащи деца с трайни увреждания до 18-годишна възраст и до завършване на средно образование, но не по-късно от 20-годишна възраст, се издава безплатна електронна винетка с валидност от една година. Тя е за сметка на бюджета на АПИ. Хората с увреждания могат да подадат заявлението-декларация за получаване на безплатна електронна винетка лично в дирекция „Социално подпомагане“ по настоящ адрес, с писмо чрез лицензиран пощенски оператор или по електронен път съгласно Закона за електронния документ и електронните удостоверителни услуги. Дирекциите „Социално подпомагане“ обработват и одобряват документите в 7-дневен срок от подаването на документите. Агенцията за социално подпомагане (АСП) изготвя и предоставя по електронен път чрез защитен канал на АПИ дневна заявка за издаване на безплатни годишни електронни винетки. В срок до края на работния ден, следващ деня на получаване на дневната заявка, пътната агенция издава безплатна електронна годишна винетка.  . До момента са продадени 630 025 електронни винетки за 45 273 034 лева. На 28 януари е бил най-големият ръст в продажбите досега – купени са 50 896 електронни винетки, от които 39 041 са годишни. Общият брой на продадените годишни е-винетки до момента е 370 136.", "date": "2019.01.29", "title": "Близо 109 хил. безплатни електронни винетки са издадени вече на хора с увреждания"}
{"url": "https://www.24chasa.bg/novini/article/7269948", "text": "Получаването на 119 елемента от Периодичната таблица на Менделеев, което планират да направят руските учени във Фабриката за свръхтежки елементи в Дубна, а също и последващите от това елементи, ще нарушат основния принцип на таблицата - периодичността. След това ще бъде възможно да се говори за „релативистка периодична таблица“, съобщава за ТАСС научният директор на лаборатория „Флеров“ към Обединения институт за ядрени изследвания (ОИЯИ) „Юрий Ованесян“. В Обединения институт за ядрени изследвания (ОИЯИ, Дубна, Московска област) стартира първата в света Фабрика за свръхтежки елементи (ускорител ДЦ-280). В бъдеще това ще позволи да се синтезират и изследват нови елементи от Менделеевата таблица. В настоящия момент в най-големите ядрено-физични центрове по света започват фактически да работят върху синтеза на 119-ия, 120-ия и 121-ия елемент. ОИЯИ разчита, благодарение на Фабриката за свръхтежки елементи да ги получи първа, предава  . \"Стигнахме до заключението, че ако 106-ти елемент отговаря на всички условия на таблицата, то при 110-ти вече е малко по-различно, при 114 вече е по-забележимо, а разликата вече е много забележима при 118. И може да е толкова голяма. че разликата в групите на елементи 122-123 да изчезне. Т.е. това ще бъде края на периодичността. Думата периодична ще трябва да бъде заменена с релативистична”, каза Ованесян по време на събитията, посветени на откритието на Периодичната таблица на Менделеев. Той сравнява този преход със ситуацията във физиката, когато квантовата механика и теорията на относителността са заменили нютоновата механика. Ованесян обясни, че такъв преход настъпва, защото е невъзможно непрекъснато да се увеличава заряда на елементите. \"Увеличаването на заряда означава и увеличаване на електрическото поле. Това е полето, в което се намира електрона. Полето расте, енергията на електрона също расте. А когато скоростта наближи скоростта на светлината, то тогава, според теорията на относителността, започва да расте и масата. Това трябва да се вземе предвид. Но това не беше взето под внимание по-рано, защото тази стойност беше незначителна, а сега тя расте и с нови елементи ще расте все повече и повече”, обясни ученият. Както вече беше съобщено, ОИЯИ възнамерява да пристъпи към синтез на 119 елемента в края на тази година. Всички химични елементи, по-тежки от уран, се получават в ядрени реактори или се синтезират с помощта на ускорители при сблъсък на ядра с други елементи. Елемент 119, предполагаемото име на който е „унунений”, след неговия синтез ще бъде първи в осмия период на Менделеевата таблица.", "date": "2019.01.29", "title": "Руски учени изменят драстично Менделеевата таблица"}
{"url": "https://www.24chasa.bg/novini/article/7269974", "text": "Капиталът на София са добре образованите млади хора. София е на трето място в Европа по брой на стартиращите компании в Ай Ти сектора. За 5 години софтуерният сектор бележи ръст от 120% в България, а в София работят 90% от технологичните компании в страната. Така че уверено можем да кажем, че в София се създава уникална среда за развитие на технологиите и иновациите. Това казва в интервю за специализираното издание на \"Файненшъл таймс\" за чуждестранно развитие и икономическо развитие кметът на София Йорданка Фанъдкова, цитирана от пресцентъра на Столична община. Нашата цел е да съдействаме за това развитие, така че градът ни да се превърне в ключов хъб на европейско и световно ниво, допълва още столичният кмет и припомня, че София привлича повече от половината чуждестранни инвестиции в България. През последните години голямата част са насочени към индустрии и дейности с висока добавена стойност и високотехнологични производства - компоненти за авио и автоиндустрията, центрове за научна и развойна дейност в сферата на ИТ, кибер защита и др. Качествената разлика през последните години е, че в София все по-масово се създават продукти, които намират реализация на глобалния пазар. Ние вече не само произвеждаме решения и продукти, а и ги създаваме. Силата на София са професионалистите и иновативните млади хора, които имат уменията да решават големите предизвикателства с нова архитектура на свързаност и с много по-голяма бързина. Затова се стремим да насърчаваме инвестиции в развойна дейност и изследвания в сферата на биотехнологиите, високотехнологичното производството, креативните индустрии и умни градове, посочва в интервюто столичният кмет Фандъкова. Йорданка Фандъкова, първият кмет жена на София, разказва на Себастиан Шехади за бързо подобрената бизнес среда в града. За последните 10 години София е европейският град с най-голям ръст на БВП на човек от населението и с 40% от БВП на България. Част от този период беше тежък за икономиката в световен мащаб. За нас беше важно да привлечем максимален обем публични инвестиции в развитието на инфраструктурата - това помогна и на бизнеса, и допринесе за развитието на града. 30 км ново метро за 10 г. е много добър резултат. Новата инфраструктура, добрата свързаност с ключово за региона местоположение и фактът, че София е образователният център в региона, се оценяват от инвеститорите. Капиталът на София са добре образованите млади хора. Предимство е и акцентът е върху инженерните специалности и компютърните технологии, които се изучават и в специализирани средни училища. Затова и София е на трето място в Европа по брой на стартиращите компании в ИТ сектора. За 5 години софтуерният сектор бележи ръст от 120% в България, а в София работят 90% от технологичните компании в страната. Така че уверено можем да кажем, че в София се създава уникална среда за развитие на технологиите и иновациите. Нашата цел е да съдействаме за това развитие, така че града ни да се превърне в ключов хъб на европейски и световно ниво. Показателно е и че \"Файненшъл таймс\" избра София за технологичния екип на FT Core. А в началото на годината \"Кока Кола\" отвори втория по големина в света развоен център със 130 IT-специалисти в София. София привлича повече от половината чуждестранни инвестиции в България. През последните години голямата част са насочени към индустрии и дейности с висока добавена стойност и високотехнологични производства - компоненти за авио и автоиндустрията, центрове за научна и развойна дейност в сферата на ИТ, кибер защита и др. Качествената разлика през последните години е, че в София все по-масово се създават продукти, които намират реализация на глобалния пазар. Ние вече не само произвеждаме решения и продукти, а и ги създаваме. Силата на София са професионалистите и иновативните млади хора, които имат уменията да решават големите предизвикателства с нова архитектура на свързаност и с много по-голяма бързина. Затова се стремим да насърчаваме инвестиции в развойна дейност и изследвания в сферата на биотехнологиите, високотехнологичното производството, креативните индустрии и умни градове. Други ключови индустрии са бизнес-услугите и туризмът. За инвестиции са нужни три неща - знание, сигурност и възможности. Тази есен почти всяка седмица нова компания отваря нов офис в София или разширява дейността си. Обект сме на все повече проучвания от компании от целия свят. Според последното изследване на FDi Intelligence София ще е сред най-атрактивните локации за международни инвестиции в следващите 2 години. Убедена съм, че фактът, че София уверено влиза в световни класации ще допринесе за все по-големия интерес към града. Факт е, че София имаше и все още има много да навакса в сравнение с другите европейски столици. Затова и аз и екипът ми в последните години работим с темпове, които да компенсират това забавяне. Нашата цел е да развиваме София като иновативен и зелен град. За мен лично голямата цел е да повишим качеството на живот на хората, а това освен с по-добра градска среда става и с повече възможности за професионално развитие и добри доходи. Затова създаването на добра среда за бизнес и предприемачество са ключът. С тази цел създадохме Софийската агенция за инвестиции, която подкрепя българските и чуждестранните бизнеси, които искат да се развиват в София. От 2016 г. досега Агенцията е работила върху 115 конкретни проекта на инвеститори, предоставяйки напълно безплатно информация, анализи, контакти и съдействие. Разширихме партньорството си с други европейски столици, със създаване на контакти между бизнеса и вече имаме сключени споразумения с Лондон и Виена.", "date": "2019.01.29", "title": "Фандъкова пред \"Файнейшъл таймс\": София е център за развитие на технологиите и иновациите"}
{"url": "https://www.24chasa.bg/novini/article/7269982", "text": "Сливенският окръжен съд върна в ареста мъж, задържан за автомобилна гонка с полицаи, съобщиха от Районна прокуратура - Сливен. След протест на прокуратурата, съдът е изменил наложената спрямо Илко Й. мярка за неотклонение \"домашен арест\" в \"задържане под стража\". Той е обвинен в това, че на 19 януари 2019 г. в Сливен, шофирайки, извършил непристойни действия, грубо нарушаващи обществения ред. Мъжът не спрял на полицейски сигнал, минал на червен светофар, докато е бил преследван от полицейски автомобил. Той е обвинен и за това, че шофирал след употреба на наркотици. От прокуратурата припомниха, че на 22 януари Районен съд - Сливен е определил обвиняемият да бъде поставен под \"домашен арест\". Определението на Окръжен съд - Сливен е окончателно и не подлежи на обжалване.", "date": "2019.01.29", "title": "Върнаха в ареста мъж, задържан за гонка с полицаи в Сливен"}
{"url": "https://www.24chasa.bg/novini/article/7269984", "text": "Строителството е един от секторите в Русенско с най-много установени нарушения през миналата година на трудовото законодателство. Това коментира директорът на дирекцията \"Инспекция по труда\" в крайдунавския град Ирена Николаева. За последната година в сектора са установени 637 нарушения. Две трети от тях са свързани със здравословните и безопасни условия на труд. По думите на Николаева основен проблем са необезопасените строителни площадки. Най-честите нарушения са непредприети мерки срещу риск от поражения от електричество - на голяма част от проверените обекти е установено, че кабелите, захранващи подвижните и преносимите елуреди, са разположени по пешеходните зони на обекта и около остри ръбове. Работи се с необезопасени удължители и разклонители, не се водят дневници за ежемесечните проверки на преносимите електроуреди. Често извлечената земна маса от изкопа се разполага на по-близко от законоустановеното разстояние от метър до ръба. Това води до риск от срутване. При строителните скелета се спестяват част от необходимите бордови дъски за предпазване на краката - или някои от елементите не са купени от строителя, или не се монтират, за да се пести време. Николаева каза още, че в по-голямата част от строителните обекти работят по няколко фирми едновременно, които изграждат различни части. В повечето случаи собствениците им не са подписали задължителната писмена договореност помежду си за отговорностите по осигуряване на здравословни и безопасни условия на труд.", "date": "2019.01.29", "title": "Строителството е един от секторите в Русе с най-много нарушения на трудовото законодателство"}
{"url": "https://www.24chasa.bg/novini/article/7269999", "text": "Мъж от Добрич ще изтърпи ефективно наказание от 2 години и 6 месеца лишаване от свобода при първоначален строг режим, след като Окръжният съд одобри постигнатото между него и прокуратурата споразумение. 43-годишният Ж.Ж. се призна за виновен в това, че през август 2007г. в Добрич, в съучастие с друг мъж от същия град, като помагач, умишлено улеснил държането, без надлежно разрешително, на наркотични вещества в голямо количество - 4004.3 грама кокаин, на обща стойност 1001063 лв., с цел разпространение. Деянието му е останало недовършено по независещи от него причини. В Окръжния съд вече е водено задочно наказателно производство срещу същия подсъдим, по същото обвинение. През 2015г. той е бил признат за виновен и осъден на 10 години лишаване от свобода и глоба в размер на 12 000 лева. Постановената задочно присъда е била потвърдена и от двете по-горни инстанции - Варненски апелативен съд и Върховния касационен съд. Производството е преминало задочно, тъй като въпреки проведено издирване подсъдимият не е бил установен. Задържан е по-късно въз основа на издадена спрямо него Европейска заповед за арест и e предаден на българските власти. При вече започнало изтърпяване на наказанието от 10 години лишаване от свобода, осъденият е отправил искане за възобновяване на наказателното производство срещу него с мотива, че не е бил уведомен за образуването му, а разглеждането на делото в негово отсъствие е попречило за разкриване на обективната истина. Състав на ВКС е намерил, че са налице законовите предпоставки за отмяна на постановените по делото съдебни актове от трите съдебни инстанции и за възобновяване на наказателното производство. В разпоредително заседание по възобновеното дело страните обявиха, че след внасяне на обвинителния акт са постигнали съгласие за приключване на производството със споразумение. Окръжният съд прецени, че то не противоречи на закона и морала и го одобри. При споразумение на подсъдимия може да се определи наказание под законоустановения минимум, който в случая е 3 години. От данните по делото става ясно, че през лятото на 2007г., подсъдимият помолил свой познат за услуга срещу заплащане и той се съгласил. Задачата му била да отиде до град Бърно в Чехия, да се настани в предварително нает апартамент и да получи пакет, съдържащ кокаин, който щял да бъде изпратен от Република Коста Рика. Целта била да се получи наркотик, произведен в Централна или Южна Америка, който да бъде внесен на територията на Европейския съюз и след това разпространен за употреба. Колетът бил изпратен от лице с неизвестна самоличност от Коста Рика за Чехия. Пратката обаче се сторила съмнителна на чешката полиция, тъй като няколко дни преди това бил заловен друг пакет с наркотик, който идвал от същата държава. Започнало разследване и с помощта на специални разузнавателни средства били записани множество телефонни разговори между съучастниците, от които ставало ясно, че и двамата мъже знаят, че в пакета има кокаин. В резултат на воденото разследване чешката полиция задържала добричлията, получил пакета. На следващата година той бил осъден от Областния съд в Бърно на 12 години затвор. С настоящия съдебен акт съучастникът му също вече е осъден окончателно. В съдебната зала той заяви, че е сключил споразумението доброволно, съгласен е с неговите клаузи и е наясно, че то има последиците на влязла в сила присъда.", "date": "2019.01.29", "title": "2 години и 6 месеца затвор за помагач в съхраняването на 4 килограма кокаин"}
{"url": "https://www.24chasa.bg/novini/article/7270000", "text": "Полицията в Плевен разкри и иззе оръжие, взривни материали и боеприпаси, съобщи Областната дирекция на МВР. Незаконният арсенал е бил намерен снощи между 21.00 часа и 22.15 часа в плевенска местност, до изоставена тухлена постройка до гробищен парк. Незаконният арсенал е иззет за експертизи. Работа по случая продължава разследващ полицай. Уведомен е прокурор и е образувано досъдебно производство.", "date": "2019.01.29", "title": "Иззеха незаконни боеприпаси и оръжие от изоставена постройка в Плевен"}
{"url": "https://www.24chasa.bg/novini/article/7270004", "text": "Притежатели на iPhone са открили програмва грешка, която им позволява да подслушват чужди телефони, пише 9to5Mac. Ако използва приложението FaceTime, което позволява позвъняване в група, потребителят може да чува всичко, което се случва на другия край на връзката, даже отсрещният телефон да не е в режим на разговор, предаде  А ако респондентът случайно натисне каквото и да е на смартфона, се включва и камера, която излъчва видео, допълва The Verge. От Apple са потвърдили съществуването на проблема и засега са премахнали функцията за позвъняване в група. Очаква се следващото обновяване на софтуера да се справи с този бъг.", "date": "2019.01.29", "title": "Бъг в софтуера на айфон позволява подслушване на отсрещен телефон"}
{"url": "https://www.24chasa.bg/novini/article/7270015", "text": "Турският министър на отбраната Хулуси Акар покани новоназначения си гръцки колега Евангелос Апостолакис на посещение в Турция, предаде турската частна телевизия НТВ. Поканата бе отправена навръх годишнината от криза, която едва не доведе двете страни до война заради двойка безлюдни островчета, отбелязва телевизионният канал, цитиран от БТА. Акар е изпратил писмо на гръцкия военен министър, за да го поздрави за новия пост и да му пожелае успех. Турският министър е изтъкнал важността от развиването на добросъседски отношения и сътрудничество във военната сфера между Турция и Гърция. Експерти по сигурността смятат, че поканата, отправена навръх 23-тата годишнина от кризата за островите Кардак (или Имия, както са наричани от гърците), е важна за намаляване на напрежението в Егейско и Средиземно море, посочва телевизията. Кардак или Имия е името, което носят двойка малки ненаселени острови в Егейско море, разположени между гръцкия архипелаг Додеканези и югозападното континентално крайбрежие на Турция. Островчетата предизвикаха военна криза между двете държави, партньорки от НАТО, през януари 1996 г. Напрежението бе успокоено с намесата на американския президент по онова време Бил Клинтън, американски делегати и тогавашния генерален секретар на НАТО Хавиер Солана.", "date": "2019.01.29", "title": "Турският министър на отбраната покани новия си гръцки колега на посещение в Турция"}
{"url": "https://www.24chasa.bg/novini/article/7270020", "text": "Влаковете по линията Лом-Брусарци няма да бъдат спирани, заяви кметът на Лом Пенка Пенкова след разговори с ръководството на БДЖ по повод на информации в медии. Директните влакове Лом-Брусарци-София също няма да бъдат спирани, нито ще се заменят с автобуси, уточни Пенкова. Много хора от Лом и общината разчитат на железопътния транспорт, за да стигнат до свои роднини в района и до столицата, тъй като е по-евтин, обяви Пенкова.", "date": "2019.01.29", "title": "Влаковете Лом - Брусарци - София няма да бъдат спирани"}
{"url": "https://www.24chasa.bg/novini/article/7270019", "text": "Те са част от виенския чар - файтоните или както се наричат тук фиакрите, в които се разхождат туристите на австрийската столица и кочияшите им разказват интересни истории от времето на империята, запознават ги с архитектурните забележителности на красивия град. Но тази виенска атракция и любим фотомотив предизвиква допълнителни разходи на градската управа, тъй като железните подкови износват бързо асфалтовата настилка, а и гражданите, живеещи в центъра, се оплакват от тракането на конските копита, предаде БТА. Затова виенската община е възложила изследване на целесъобразността да бъдат използвани пластмасови подкови, съществуващи на пазара, които да станат задължителни за конете, движещи се по виенските улици. Резултатите от изследването, представени тези дни, сочат, че и четирите изпитвани модела подкови са подходящи за целта. Ръководителката на изследването Терезия Лика от Ветеринарномедицинския университет във Виена заяви в радиопредаване, че трудностите са свързани преди всичко с препоръката на модел, който да стане задължителен за всички породи коне, теглещи файтоните. Освен това специалистката обръща внимание на факта, че всеки кон има собствена походка и поведение, така че въпросът се усложнява още повече. Предимства и недостатъци за конете имат както железните, така и пластмасовите подкови, подчертава Лука. Според специалистката един от изпробваните модели е икономически изгоден. Цената му е само два пъти по-висока от цената на желязната подкова. Ценовият диапазон на пластмасовите подкови е широк - някои модели са десеткратно по-скъпи от използваните в момента железни подкови. Общината все още не е решила кой модел ще бъде предпочетен и е възложила по-нататъшни изследвания на два нови модела. По данни на кмета на централния виенски район годишно кметството изразходва 300 000 евро за поправки по пътя, предизвикани от конските копита. Затова градската управа проучва възможността за намаляване на тези разходи.", "date": "2019.01.29", "title": "Конете във Виена вече ще са с пластмасови подкови"}
{"url": "https://www.24chasa.bg/novini/article/7270053", "text": "Езикът на любовните свади е най-подходящ за описване на дипломатическото напрежение и враждебността между Франция и Италия през последните седмици. Две страни, говорещи романски езици, близки и разделени в сърцето на Европа. Този подход избра френският политолог Доминик Моиси, който неотдавна използва израза \"Развод по италиански\" за заглавие на редакционна статия, по названието на филма с Марчело Мастрояни, награден с Оскар през 1961 година. Моиси обявява, че е шокиран да наблюдава как управляващите популисти от другата страна на Алпите изразяват подкрепата си за \"жълтите жилетки\" - социалното движение срещу президента Еманюел Макрон, започнало да действа от ноември миналата година. \"Мисля, че няма прецедент италианско правителство да насърчава до такава степен опозиционните сили във Франция, докато е част от ЕС. Това е форма на раздяла\", заяви той пред АФП. Според него основите на кризата са били заложени през март миналата година, преди близо година, след италианските избори. Тогава френският президент центрист очакваше правителство, съвместимо с неговите проекти за реформа на ЕС. Вместо това стана свидетел на триумфа на евроскептичните противници на системата от движението \"Пет звезди\", както и на десните екстремисти от партията \"Лига\". Лидерът на \"Лигата\" Матео Салвини и този на Движението \"Пет звезди\" Луиджи Ди Майо, които са съответно вътрешен министър и вицепремиер, действат като екип, който все по-често проявява открита враждебност към Франция. До такава степен, че много анализатори си задават въпроси за възможните последствия от влошаването на отношенията между двете страни, смятани за ос на стабилността в един съюз, разтърсен от Брекзита и Източния блок. \"Фактът, че вече не можем да работим по европейски проекти с Италия е истински проблем\", смята Себастиен Майяр, директор на института \"Жак Делор\" - център за анализи, базиран в Брюксел. \"Това вече не е лесно и с други партньори, включително с Германия. Но Италия винаги е била съюзник, близък до френските позиции\". Миналата седмица Париж повика на разговор италианската посланичка във Франция, след изказване на Ди Майо, който обвини Франция, че извършва колонизация на Африка и подбужда населението на континента да мигрира към Европа. Няколко дни по-късно Салвини се изказа още по-остро, определяйки Еманюел Макрон като \"ужасен президент\". \"Няма да отговоря. Те само това чакат\", отвърна Макрон в неделя по време на посещение в Египет. \"Италианският народ е наш приятел и заслужава ръководители, които са на висотата на неговата история\". Но би било погрешно Франция или нейния президент да бъдат смятани само за жертви на италианските провокации, предупреждават наблюдателите. \"Тази криза започна по-отдалеч. Нещо като съревнование и френски комплекс за превъзходство се срещат с италиански комплекс за малоценност. Има нещо много емоционално във френско-италианските отношения\". Една от първите инициативи на Макрон, скоро след избирането му през 2017 г., беше да организира в Париж международна конференция за Либия - без да се консултира с бившата колониална сила Италия, която ревниво пази влиянието си там и икономическите си интереси. Имайки предвид европейските избори през май, той похвали лагера \"на прогреса\", изправен срещу националистите от крайната десница. Когато през юни миналата година Салвини отказа да приеме кораб с мигранти, френският държавен глава порица неговия \"цинизъм\" и \"безотговорност\" - след което сравни популизма с \"проказа\". Забележка, която не бе посрещната добре в Рим. Според френски дипломат, пожелал анонимност, въпросът за имиграцията \"продължава да усложнява нещата\". Но италианското правителство от своя страна отправя нападки срещу ЕС, свързани с бюджетните правила, които ограничават публичните разходи. \"Това не е френско-италианска криза, макар че Франция е лесен и удобен противник. Темата продължава да е отношенията между Италия и Европа\", добавя дипломатът. Моиси казва, че в момента чака европейските избори, надявайки се, че след преброяването на гласовете \"ще има повече възможности за компромис\". По-добра перспектива от тази на \"Развод по италиански\", който завършваше с убийство.", "date": "2019.01.29", "title": "Франция и Италия водят семеен спор в сърцето на Европа"}
{"url": "https://www.24chasa.bg/novini/article/7270021", "text": "От днес започват да се прилагат регламентите на ЕС за изясняване на правилата, приложими към имуществения режим на международните брачни двойки или регистрирани партньорства. С тях се установяват ясни правила при развод или смърт и ще се сложи край на паралелните и евентуално противоречащи си производства в различни държави членки, свързани например с имущество или банкови сметки. Накратко те ще внесат повече правна яснота за международните двойки, съобщиха от Европейската комисия.  Първият заместник-председател на Комисията Франс Тимерманс заяви: \"Началото на прилагане на тези регламенти е добра новина за нарастващия брой международни двойки в Европа. Става дума за даване на яснота на хиляди европейски двойки за това, какво ще се случи с тяхното имущество в случай на развод или кончина на един от двамата. Убеден съм, че тези разпоредби ще подпомогнат много европейски двойки да се справят в такива трудни моменти\". \"Новите правила ще допринесат за по-лесното разделяне на общи активи и при по-малко разноски, както и за облекчаването на хората, намиращи се в трудни обстоятелства.Повече от 16 милиона международни двойки ще се ползват от ясни процедури в случай на развод или на смърт на партньор. Те ще могат да спестяват около 350 милиона евро всяка година под формата на правни разноски. Призовавам останалите държави членки да се присъединят към засиленото сътрудничество в интерес на всички международни двойки в ЕС\", заяви комисарят на ЕС по въпросите на правосъдието Вера Йоурова. Тъй като не бе възможно да се постигне единодушие сред всички държави членки, правилата ще се прилагат в 18 от тях: Австрия, Белгия, България, Хърватия, Кипър, Чехия, Финландия, Франция, Германия, Гърция, Италия, Люксембург, Малта, Нидерландия, Португалия, Словения, Испания и Швеция. - ще изясняват кой национален съд е компетентен да помогне на двойките при управлението на тяхното имущество или при разпределението му между тях в случай на развод, раздяла или смърт; - ще изясняват кое национално право има предимство, в случай че са приложими правилата на няколко държави; - ще улесняват признаването и изпълнението в една държава членка на съдебно решение по имуществени въпроси, постановено в друга държава членка. 18-те държави членки, присъединили се към засиленото сътрудничество, съставляват 70 % от населението на ЕС и мнозинството от международните двойки, живеещи в Европейския съюз. Тези държави членки приеха регламентите през юни 2016 г. в рамките на засилено сътрудничество. Останалите държави членки могат да се присъединят по всяко време и към двата регламента. Държавите членки, които не участват в засиленото сътрудничество, ще продължат да прилагат своето национално право (включително нормите на своето международно частно право) към трансгранични случаи, свързани с имуществения режим между съпрузи и имуществените последици на регистрираните партньорства.", "date": "2019.01.29", "title": "ЕС с нови правила за международните бракове и съжителства"}
{"url": "https://www.24chasa.bg/novini/article/7270065", "text": "От 13 ч. българско време насам над 800 потребители от цял свят съобщават, че нямат достъп до Gmail акаунта си. Това сочат данните на сайта Downdetector, който събира сигнали от цял свят. Част от потребителите на Gmail в България също нямат достъп до пощата си през последния час,  Очаквайте подробности.", "date": "2019.01.29", "title": "Потребители от цял свят останаха без достъп до Gmail"}
{"url": "https://www.24chasa.bg/novini/article/7270024", "text": "През годините винаги е имало няколко държави, които са се налагали като водещи в производството или консумацията на кафе. И въпреки че славата на страна на най-хубавото кафе се носи гордо от Италия, скорошни проучвания сочат, че най-много кафе се пие не другаде, а във Финландия, съобщи  Между 19 и 23 януари в Италия се проведе фестивал на кафето, италианския сладолед, сладкарството и домашния хляб, на който присъстваха хора от цял свят. На база на консумацията на кафе на фестивала организаторите правят свое изследване върху навиците на различните етноси в приема на кафе. Проучването сочи, че 95% от италианците пият кафе редовно и средно дават по 260 евро на човек годишно за тази кофеинова напитка. Що се отнася до любимото място, където да изпият кафето си, 92% от италианците избират у дома, 72% отбелязват и кафенето като възможен вариант, а 48% споделят, че любимата им обстановка за изпиването на една чаша кафе е по време на обедната почивка. В Италия се доверяват на традицията и 93% от анкетираните избират еспресото като най-любимия си вид кафе. Американото и дордзото са със скромните 3% и определено не са сред фаворите на жителите на Апенинския полуостров. Дотук добре, но всъщност Италия не влиза дори в челната тройка по консумация на кафе в Европа. Страната на пицата и пастата заема деветото място. Първенец е Финландия. Там средната годишна консумация на кафе е 12 килограма на глава от населението. Годишно в Европа се изпиват едва 6 милиарда чаши кафе.", "date": "2019.01.29", "title": "Къде пият най-много кафе?"}
{"url": "https://www.24chasa.bg/novini/article/7270076", "text": "Районна прокуратура - Кюстендил води разследване по образувано досъдебно производство за извършена кражба от аптека. За времето от 19 ч на 20 януари до 8,30 ч на следващия ден, от аптека в гр. Кюстендил, били отнети метална каса, с намираща се в нея сума от 5700 лева, както и лекарства на стойност около 92 000 лева. Кражбата била извършена след като е срязан катинар и използване на техническо средство. Аптеката е собственост на търговско дружество \"К. П.\" ЕООД, съобщиха от прокуратурата.", "date": "2019.01.29", "title": "Откраднаха пари и лекарства за 100 хил. лв. от аптека в Кюстендил"}
{"url": "https://www.24chasa.bg/novini/article/7270062", "text": "Магистралата Солун - Атина остава затворена за движение заради поставени блокади от страна на гръцки земеделци в близост до град Лариса, където са паркирани над 450 трактора, съобщи агенция МИА. Движението и в двете посоки е блокирано от вчера. Гръцката полиция информира, че заради протеста на земеделците от 14 часа вчера част от магистралата е затворена за всякакъв тип превозни средства в посока от Солун към Атина и в посока от Атина към Солун, а автомобилите, камионите и автобусите ще бъдат пренасочвани по други пътища, предава БТА. Земеделците от цяла Гърция издигнаха до снощи общо 13 блокади в северната и централната част на страната, на Пелопонес и остров Крит. Заедно с това бе формиран Комитет за блокадите, който призова всички земеделци масово да излязат на протести. Гръцките фермери настояват за намаляване на разходите за производство и за увеличаване на приходите от земеделие.", "date": "2019.01.29", "title": "Блокади на фермери в Гърция, магистралата Солун - Атина е затворена"}
{"url": "https://www.24chasa.bg/novini/article/7270117", "text": "Българинът проф. Виден Табаков е бил в екипа, изпратил първия човек на Луната. Той е изобретил сплав, която издържа на високи температури и предпазва ракетния двигател. Това заяви бившият пилот на изтребители във ВВС на САЩ Георги Дренски при откриването на документалната изложба \"Безпределният космос на човешкия ум\" за живота и делото на прочутия наш учен. Експозицията е подредена в Дома на културата \"Борис Христов\" в Пловдив, където ще остане две седмици. \"Проф. Табаков е световно име в космическите изследвания, за когото у нас се знае малко. През 2014-а, година преди да почине, е обявен за почетен член на НАСА. В университета в Синсинати е подготвил над 300 специалисти по инженерна механика. Работил е по много секретни проекти\", посочи Румяна Атанасова, съорганизатор на експозицията заедно с Държавния архив. По думите й Нийл Армстронг е бил близък приятел на българина. \"Проф. Табаков е пример как човек от малко село - Стакевци, Белоградчишко, може да стигне до висините на космонавтиката\", каза шефът на Държавна агенция \"Архиви\" доц. Михаил Груев. Преди да полети към Луната, астронавтът е попитал българския учен дали ще се върне жив. Проф. Табаков е бил категоричен, че \"Аполо\" ще изпълни успешно мисията\", разказа Георги Дренски. Самият той е последният докторант на нашия учен в университета в Синсинати.", "date": "2019.01.29", "title": "Нийл Армстронг молил българина Виден Табаков да го върне жив на Земята"}
{"url": "https://www.24chasa.bg/novini/article/7270106", "text": "Собственичка на ЕТ с инициали Г.Б. се е признала за виновна за извършено данъчно престъпление и се е споразумяла с Окръжна прокуратура - Враца. Това съобщиха от пресцентъра на прокуратурата. В периода от около три години – от 11.06.2009 г. до 10.04.2012 г., подсъдимата Б., като управител и собственик на еднолично търговско дружество, избегнала установяването и плащане на данъчни задължения в особено големи размери, дължими по ЗДДС. Престъпното деяние било осъществено чрез посредственото извършителство на счетоводителя на фирмата – Ю.С. Г.Б. регулярно подавала справки-декларации пред Териториална дирекция на НАП офис Враца, като декларирала разходи по фиктивни доставки с право на данъчен кредит. За целта, при водене на счетоводството и при представяне на информация пред органите по приходите, били прилагани неистински документи – данъчни фактури на различна стойност, в които като доставчик фигурирали различни юридически лица. По този начин Г.Б. приспаднала неследващ се данъчен кредит, чиято обща сума възлиза на 39 560 лева. Подсъдимата е признала вината си и е възстановила причинените от нея имуществени вреди. Със сключеното споразумение тя се е съгласила да й бъде наложено наказание от шест месеца „Лишаване от свобода“ с тригодишен изпитателен срок и е приела да заплати направените в досъдебната фаза на процеса разноски в размер на 1668,24 лева. Споразумението е одобрено от съда и има последиците на влязла в сила присъда.", "date": "2019.01.29", "title": "Бизнесдама се призна за виновна във Враца, прикривала данъци"}
{"url": "https://www.24chasa.bg/novini/article/7270142", "text": "22 сензора за измерване качеството на въздуха ще бъдат разположени на различни гео-идентифицирани локации в Столична община до края на годината. Те ще бъдат част от Отворена платформа за мониторинг, която ще позволява визуализиране и анализ на данни и от други мрежи за мониторинг, включително и от сега съществуващите мониторингови станции за отчитане качеството на въздуха на ИАОС. Сензорите за отчитане качеството на въздуха ще бъдат поставени до метростанциите Люлин и „Деймс Баучер“, до Обръщалото на трамвай №10 при Западен парк, на бул. „Президент Линкълн“, до читалище „Искра“ в Орландовци, на Централна автогара, до Поликлиника Враждебна, до Центъра за заразни болести, до Военно-медицинска академия, на ул. „Мими Балканска“, до НИМХ-БАН, до Зимния дворец, до Стадион „Раковски“, до 29 ДКЦ в Борово, до АИС Хиподрума и до читалище „Св. Св. Кирил и Методи“ в кв. Драгалевци, както и в непосредствена близост до районните администрация на Райони Надежда, Красна поляна, Подуене, Овча Купел, Искър и Студентски. Това съобщиха от Столична община. „Използвахме научно обоснован път за намиране на точните локации, на които да бъдат поставени сензорите. В рамките на 2019 г. предстои да поставим и самите сензорите и да започнем да генерираме данни от тях“. Това обяви зам.-кметът по околна среда в Столична община – Йоана Христова, по време на представянето на точните локации пред членовете на Постоянната комисия по околна среда към СОС днес. За идентифициране на точните места е използван гео-пространствен мултикритериен анализ, който се обосновава на пространствено съчетание на редица фактори, между които цифров модел на релефа на града, температурните инверсии, локалните климатични зони, транспортната инфраструктура, застрояването, демографските данни. Моделът отчита особеностите на софийската котловина, както и Западно-Източните преносни ветрове, характерни за София. Идентификацията на местата за разполагане на сензорите, както и цялостното изграждането на Отворената платформа от данни за въздуха, се реализират по проект „Ефективно използване на новите технологии за чист атмосферен въздух“ (AIRTHINGS), финансиран по Програма „Балкани – Средиземно море“ (2014 – 2020) на Европейския съюз. Столична община изпълнява проекта в партньорство с още 5 балкански институции –общини, университети и НПО организации, представляващи градовете Солун, Никозия, Тирана и Скопие.", "date": "2019.01.29", "title": "22 сензора ще измерват качеството на въздуха в София до края на годината"}
{"url": "https://www.24chasa.bg/novini/article/7270132", "text": "Красен Властанов, който през м.г. участва в гасенето на пожара в урологията на УМБАЛ \"Св. Георги\", бе награден за професионална работа. Отличени бяха още четирима негови колеги от пловдивската пожарна. Властанов е бил началник на дежурната смяна, когато е избухнало огненото бедствие в университетската болница. \"Той е ръководил действията, бил е най-активен. Взел е адекватни решения и пламъците са потушени бързо\", каза говорителят на огнеборците Цвятко Дешев. Наградените пловдивски пожарникари ще участват в националния конкурс \"Пожарникар на 2018-а\", който ще се проведе в столицата.", "date": "2019.01.29", "title": "Наградиха огнебореца, гасил пожара в УМБАЛ \"Св. Георги\""}
{"url": "https://www.24chasa.bg/novini/article/7270148", "text": "6 603 000 лв. са влезли в бюджета през 2018 г. от имоти, които са отнети от комисията \"Антикорупция\" и продадени от НАП, показва отчет на институцията. Конфискуваните в полза на държавата имоти и автомобили са донесли 90% от общите приходи от реализация на имущество от НАП. От Агенцията отчитат повишен дял на имотите, конфискувани от Комисията за противодействие на корупцията и отнемане на незаконно придобитото имущество (КПКОНПИ), както е цялото име на институцията, като през 2015 г. те са били 31% от продажбите, през 2016 г. - 40%, а през 2017-а са достигнали 55%. Най-голям дял има хотел „Танне“ в Банско, който е продаден за 3 189 799 лв. без оборудването. Имотът беше отнет в полза на държавата през 2017 г. от германския гражданин Манфред Дийл. Той се споразумя с прокуратурата, след като в Германия бе осъден за присвояване на пари, които впоследствие е изпрал в България. В хода на съдебните дела за отнемане, бяха направени два неуспешни опита за продажба на хотела от частни съдебни изпълнители, заради задължения към кредитори. През 2012 г. тръжната цена е била 1 043 100 лв., а през 2017 г. - 1 744 200 лв. Още 907 000 лв. е донесла на хазната пететажна сграда на територията на община Несебър, отнета през 2014 г. от сириеца Талеб Сабуни, който има присъда за изнудване. За 507 940 лв. са продадени четири от имотите, отнети през 2017 г. от Веселин Наковски осъден за рекет. Данните на Агенцията сочат, че през годината са продадени ниви, стопански постройки и апартаменти, отнети от КПКОНПИ със съдебни решения в периода 2010 – 2017 г. В допълнение на базата на изпълнителните листове по дела на КПКОНПИ през 2015 г. в бюджета са влезли още 319 560 лв. от налични суми по сметки, наеми и др. През 2016 г. по тази линия са постъпили 125 387 лв., а през 2017 г. 710 973 г. като в сумата се включват още и продадени изделия от злато. От влизането в сила на отменения закон на 19 ноември 2012 г. до момента Министерският съвет е взел 13 решения, въз основа на които на НАП се предоставя за продажба имущество, отнето от Комисията. Само в 3 от тях правителството предоставя отнети имоти за нуждите на различни държавни администрации. Това са: земеделски земи за включване в Държавния поземлен фонд и за нуждите на община Ново село, апартамент за нуждите на община Горна Оряховица, магазин на Агенцията по вписванията в Несебър и сграда за полицейско управление в с. Градец, община Котел.", "date": "2019.01.29", "title": "6,6 млн. лв. влязоха в бюджета от\nимоти, отнети от \"Антикорупция\""}
{"url": "https://www.24chasa.bg/novini/article/7270154", "text": "Полицейски служители от РУ-Гоце Делчев предприели акция за противодействие на производството, съхранението и разпространението на наркотични вещества. Това съобщиха от пресцентъра на МВР. Към 19.30 часа вчера, на ул. \"Гоце Делчев\" в едноименния град, за проверка е спрян лек автомобил \"БМВ\", управляван от 37-годишен, от града. У него е намерено и иззето бяло, прахообразно вещество - около 1,53 грама, реагирало на амфетамин, а от автомобила е иззета сумата от около 1700 евро, симкарти и мобилни телефони. В хода на работата по случая полицейските служители проверили ползвана от 37-годишния къща в Гоце Делчев, в която са намерени и иззети: около 84,38 грама амфетамин, около 172 грама канабис, около 712,7 грама съцветия, реагирали на канабис, около 101,5 килограма ситно нарязан тютюн, без бандерол, два електронни кантара и везна. Задържан е за срок до 24 часа. По случая е образувано досъдебно производство.", "date": "2019.01.29", "title": "Иззеха почти килограм наркотици при акция в Гоце Делчев"}
{"url": "https://www.24chasa.bg/novini/article/7270474", "text": "Приключи изкупната кампания на тютюн реколта 2018 в страната. Това съобщиха от Националната асоциация на тютюнопроизводителите 2010 (НАТ 2010), цитирани от БТА. Напълно е изкупена суровината от сортовите групи \"Басми\", \"Каба Кулак\" и \"Бърлей\". При \"Виржиния\" все още има количества на склад. Предстои притежаващите разрешение за изкупуване на суров тютюн да представят отчет за изкупените количества пред министерството на земеделието, храните и горите (МЗХГ) преди заседанието на Консултативен съвет (КС) по тютюна. До 31 март стопаните от страната, отглеждащи тютюн, предстои да се впишат в регистър на тютюнопроизводителите за 2019 г.", "date": "2019.01.29", "title": "Приключи изкупната кампания на тютюна, реколта 2018 г."}
{"url": "https://www.24chasa.bg/novini/article/7270471", "text": "Австрийски свещеник, обвинен, че се опитал да целуне монахиня по време на изповед, се оттегли от висша длъжност в Конгрегацията по въпросите на вероучението, предадоха ДПА и Асошиейтед прес. Отец Херман Гайслер отрича обвиненията и си запазва правото за граждански съдебен процес, каза днес Ватикана, предава БТА. Той е решил да се оттегли вчера, \"за да ограничи вредите, които вече са причинени\" на Конгрегацията по въпросите на вероучението - ватиканското ведомство, разглеждащо случаите на сексуални злоупотреби. Гайслер, който е ръководел канцеларията на конгрегацията, иска църквата да разследва твърденията на жената. Германката Дорис Вагнер, която била монахиня в ордена на Гайслер, публично обвини свещеника на конференция за жените и сексуалните злоупотреби от духовници през ноември в Рим. Първоначално тя не спомена името му, но по-късно потвърди неговата самоличност в интервюта за медиите. \"Той ми каза колко много ме обича, че знае, че го обичам, и че макар да нямаме право да се венчаем, има други начини\", заяви Вагнер пред американския в. \"Нешънъл кетълик рипортър\". \"Той се опита да ме задържи и да ме целуне, но аз избягах от изповедалнята\", разказа тя.", "date": "2019.01.29", "title": "Австрийски свещеник подаде оставка, опитал да целуне монахиня по време на изповед"}
{"url": "https://www.24chasa.bg/novini/article/7270469", "text": "Петима инженери бяха арестувани в Бразилия във  , предаде Франс прес. При злополуката загинаха най-малко 65 души, а 279 са в неизвестност. Прокуратурата на щата Минас Жераис, където стана трагедията, заяви, че е започнало разследване дали компанията собственик \"Вале\" носи наказателна отговорност за случилото се, предаде БТА. Петимата инженери бяха арестувани тази сутрин - двама от тях в Сао Пауло, а другите трима в столицата на Минас Жераис, Бело Оризонте. Прокуратурата посочи, че тримата задържани в Бело Оризонте са служители на \"Вале\", свързани директно с процеса по предоставяне на лиценза, необходим за работата на мината. Другите двама инженери са служители на германската компания ТЮВ ЗЮД (TUV SUD), която през септември издаде сертификат за надеждността на рухналата стена. Петимата инженери са задържани за срок от 30 дни и ще бъдат разпитани от прокуратурата на Минас Жераис. Компанията \"Вале\" увери в изявление, че сътрудничи изцяло на властите във връзка с провежданото разследване.", "date": "2019.01.29", "title": "Арестуваха 5-ма инженери в Бразилия заради срутилата се стена на рудник"}
{"url": "https://www.24chasa.bg/novini/article/7270487", "text": "Близо 2 метра е натрупаният сняг на вр.Снежанка в Пампорово, информират от Планинската спасителна служба. Условията за ски в курорта са добри, функционират 13 писти. Обилен сняг вали и днес в ски зоната Пампорово - Мечи чал.                                                                                                                                                                                                                                                                                                                       ", "date": "2019.01.29", "title": "Снегът в Пампорово достига 2 метра, добри са условията за ски"}
{"url": "https://www.24chasa.bg/novini/article/7270468", "text": "Гръцкият туризъм отчете нов исторически рекорд през 2018 г. с 33 милиона посещения на чуждестранни туристи и приходи в размер на над 16 милиарда евро, заяви министърът на туризма Елена Кундура в интервю за телевизия Алфа, цитирано от АНА-МПА и БТА. Министърът подчерта огромния принос на туризма за гръцката икономика като цяло, включително за сектори като търговията, строителството и недвижимите имоти. Тя изтъкна, че 2019 г. ще бъде трудна година, като се имат предвид предизвикателства като Брекзита, който се очаква да създаде смут в европейската икономика, изборите в редица европейски страни, проблемите на нискобюджетните аиокомпании и засилващата се конкуренция от страна на страни извън ЕС. Кундура добави, че ще има срещи с британски и европейски туроператори, за да намали ефекта от евентуални проблеми и да осигури продължаващо нарастване на международния туристически поток към Гърция.", "date": "2019.01.29", "title": "Гърция отчете нов рекорд в туризма през 2018 г. - 33 млн. чужди туристи"}
{"url": "https://www.24chasa.bg/novini/article/7270517", "text": "Палестинският министър-председател Рами Хамдала днес подаде своята оставка и тази на правителството си, се казва в съобщение на кабинета му, цитирано от ДПА, предаде БТА. За да влезе в сила, оставката на кабинета, чиято централа е в Рамала, на Западния бряг на река Йордан, трябва да бъде приета от палестинския президент Махмуд Абас. Този ход проправя пътя за формиране на ново правителство, съставено от всички фракции на Организацията за освобождение на Палестина /ООП/, както беше препоръчано в неделя от Централния комитет на партия \"Фатах\". Ново правителство на ООП официално ще сложи край на намиращите се в застой усилия за помирение между партията на Абас \"Фатах\" и радикалното ислямистко движение \"Хамас\", което управлява ивицата Газа от 2007 г. Първото правителство създадено от Хамдала през юли 2013 г. се състоеше главно от независими технократи и няколко членове на \"Фатах\". През юни 2014 г. той сформира ново правителство, наречено \"правителство на националното съгласие\", в което някои постове останаха вакантни за министри от други партии, включително \"Хамас\", докато усилията за помирение бяха в ход. Но в кабинета така и не бяха назначени министри от \"Хамас\". Членът на Централния комитет на \"Фатах\" Азам ал Ахмад каза вчера пред арабски сателитен канал, че целта зад създаването на правителство на ООП е да замени правителството на националното съгласие, което е трябвало да приобщи \"Хамас\". От 2006 г. в палестинските територии не са провеждани парламентарни избори. Тогава те бяха спечелени от \"Хамас\", което година по-късно пое контрола над Газа. Израел, ЕС и САЩ определят \"Хамас\" като терористична организация. Досегашното правителство ще продължи да изпълнява всичките си функции до сформиране на нов кабинет, предаде Ройтерс.", "date": "2019.01.29", "title": "Палестинското правителство подаде оставка"}
{"url": "https://www.24chasa.bg/novini/article/7270510", "text": "Александър Попов – един от най-бързите българи на 400 м и треньор по атлетика в спринтовите дисциплини почина на 67-годишна възраст на 28 януари в София. Това съобщи  . Погребението на именития атлет и треньор ще бъде на 30 януари (сряда) в църквата „Свети Георги Победоносец“ в село Дебово (на 35 км от град Плевен). Попов е роден в Дебово на 25 май 1951 година. В юношеските си години започва да тренира атлетика като се състезава последователно за „Дунав“ – Русе, „Локомотив“ – Русе и „Академик“ – София. Попов печели бронзов медал на 19-годишна възраст от европейското първенство за мъже с щафетата на България 4х400 м в зала Фестивална през 1971-а година. Александър печели 12 национални титли на България на 400 м, а личния му рекорд в дисциплината е 48.54. От 1975-а година е треньор по атлетика, като довежда съпругата си Софка Попова до две европейски титли на 60 м в зала. Негови състезателки са и Златка Георгиева-Радуканова и Милена Сарачева, които са едни от най-добрите ни спринтьорки от 100 м до 400 м.", "date": "2019.01.29", "title": "Почина един от най-бързите българи на 400 м Александър Попов"}
{"url": "https://www.24chasa.bg/novini/article/7270523", "text": "Окръжният съд в Добрич остави без уважение молбата на 67-годишния С.С. за изменение на наложената му от Районния съд мярка за неотклонение „задържане под стража“ в по-лека. Пострадалият е в болница с черепно-мозъчна травма и други наранявания, обусловили постоянно общо разстройство на здравето опасно за живота. От данните по делото става ясно, че престъплението е извършено след употреба на алкохол и възникнал спор между двамата мъже, който прераснал в сбиване. Съдебният състав прецени, че от събраните до момента доказателства може да се направи обосновано предположение за съпричастност на обвиняемия към извършеното тежко умишлено престъпление, което се наказва с лишаване от свобода от 3 до 10 години. Според въззивния съд, първата инстанция правилно е взела предвид предходните осъждания на обвиняемия, както и представените негативни характеристични данни за него. В тази връзка правилно е прието, че съществува реална опасност при по-лека мярка на процесуална принуда мъжът да извърши престъпление или да се укрие, посочва съдът. Определението на Окръжния съд е окончателно не подлежи на обжалване и протест.", "date": "2019.01.29", "title": "Разследван за нанасяне на тежка телесна повреда остава в ареста в Добрич"}
{"url": "https://www.24chasa.bg/novini/article/7270528", "text": "Групировка, нарекла се ИРА, пое отговорност за атентата с кола бомба в северноирланския град Лондондери на 19 януари, предаде Ройтерс. Групата заяви, че атентатът е нейно дело, в изпратено до в. \"Дери джърнъл\" днес комюнике, предава БТА. Северноирландската полиция каза, че разследването й се фокусира главно върху организацията \"Нова ИРА\" - една от няколко групировки, противопоставили се на мирното споразумение от 1998 г., с което бе сложен край на трийсетгодишното насилие в британската провинция. \"Предупреждаваме също онези, които сътрудничат на британците, незабавно да престанат да правят това, защото повече предупреждения няма да има\", се казва в комюникето. При експлозията край сграда на съд в Лондондери преди 10 дни нямаше пострадали, но атентатът показа, че въоръжените групировки продължават да са заплаха за мирното споразумение. Полицията в британска Северна Ирландия и членуваща в Европейския съюз Ирландия предупреди, че връщането на т.нар. твърда граница между тях след Брекзита, наред с митническите и други проверки, може да доведе до възобновяване на конфронтацията. В комюникето си днес групировката отрече Брекзитът да е причина за действията им. \"Всички тези приказки за Брекзит, твърди и меки граници нямат нищо общо с действията ни, ИРА няма да ходи никъде. Борбата ни продължава\", се казва в него. Ирландската републиканска армия (ИРА) беше основната националистическа военизирана групировка по време на продължилото с десетилетия насилие между протестантите юнионисти и републиканците - преобладаващо католици - до 1994 г., когато тя се съгласи да прекрати въоръжените действия.", "date": "2019.01.29", "title": "Групировката \"Нова ИРА\" пое отговорност за атентата в Лондондери"}
{"url": "https://www.24chasa.bg/novini/article/7270537", "text": "Апелативният специализиран наказателен съд потвърди определението на Специализирания наказателен съд, с което бяха наложени мерки за неотклонение „Задържане под стража“ на петимата обвинени за участие в международна организирана престъпна група, свързана с финансиране на тероризъм извън България, както и на други видове престъпна дейност, съобщиха от пресцентъра на прокуратурата. Съдът прие изцяло аргументите на Апелативната специализирана прокуратура за това, че е налице обосновано предположение лицата да са извършили престъпленията, за които са обвинени и че има опасност да извършат друго престъпление. За двама от тях съдът реши, че могат и да се укрият. Участниците в групата бяха задържани на 18 януари 2019 г. при операция на ДАНС, ГДБОП и Специализираната прокуратура на територията на София, Плевен, Благоевград, Разград, Хасково, Пловдив и Ловеч. Предмет на разследването е дейност на група чужди граждани по организиране и осъществяване на територията на Република България на нерегламентирани парични преводи в и от страната в особено големи размери по т.нар. метод „хавала“ в рамките на международна организирана престъпна група. С разрешение на Специализирания наказателен съд бяха извършени претърсвания и изземванния в 50 адреса на жилища и офиси и в 26 автомобила, както и обиски на 50 лица. При условията на неотложност бяха извършени 7 претърсвания и изземвания. Установено бе, че основният организатор на престъпната дейност – сирийски гражданин, пребиваващ в България (задържан в София), осъществявайки нерегламентирани „хавала“- преводи, е влязъл в контакт с лица, извършващи дейност по логистично подпомагане на международни терористични организации, както и с лица, за които има информация, че са свързани с финансиране на тероризъм и други видове престъпна дейност. Провеждането на операцията по неутрализиране на международната престъпна група бе предшествано от едногодишна работа на Специализираната прокуратура с българските служби за сигурност и партньорски служби за сигурност на страни-членки на Европейския съюз. Определението на Апелативния специализиран наказателен съд е окончателно и не подлежи на обжалване.", "date": "2019.01.29", "title": "Окончателно! Петимата, финансирали терористи, остават в ареста"}
{"url": "https://www.24chasa.bg/novini/article/7270555", "text": "Украинският президент Петро Порошенко обяви днес намерението си да се кандидатира за втори мандат на изборите на 31 март, като обеща да даде тласък на процеса на интеграция на страната си в Европейския съюз и НАТО, предадоха световните агенции. \"Чувството за дълбока отговорност пред моята страна, моите сънародници ме накараха да издигна отново кандидатурата си за поста президент на Украйна\", обяви Порошенко, избран през 2014 г. след раждането на прозападното движение на Майдана, на митинг на симпатизанти в Киев, предаде Франс прес, цитирана от БТА. 53-годишният сладкарски магнат и един от най-богатите хора в Украйна поведе страната по прозападния и пронатовски път, откакто преди пет години дойде на власт, а Русия анексира полуостров Крим, посочва Ройтерс. \"През 2024 г. ще подадем молба за членство в ЕС и очаквам положително решение\", каза Порошенко на форум в Киев, цитиран от ТАСС. Много преди официалното оповестяване на кандидатурата си сегашният държавен глава се опитваше да засили спадащата си популярност като оглави кампанията за независимост на украинската църква от руската православна църква, подчертава Асошиейтед прес. Друг оповестен от Порошенко приоритет е създаването на специализиран антикорупционен съд, който да започне работа още тази година. Популярността на Порошенко спадна отчасти заради неуспешната борба с корупцията и невъзможността му да сложи край на конфликта в Донбаския регион, отнел живота на над 10 000 души. Той не успя също да повиши жизнения стандарт на украинците. Въпреки това, Порошенко може би е по-предсказуем кандидат за инвеститорите от най-близките му съперници като бившата премиерка Юлия Тимошенко и Володимир Зеленски - новак в политиката, който стана популярен като комедиен актьор. Засега с най-голяма подкрепя се ползва Тимошенко. Тя обещава намаление на цените на газа за домакинствата. Това обаче е в разрез с политиката на МВФ и други чужди донори, които наляха милиарди долари в Украйна, за да помогнат на съсипаната от войната икономика да се закрепи, посочва Ройтерс.", "date": "2019.01.29", "title": "Порошенко: Ще се кандидатирам за втори президентски мандат на изборите на 31 март"}
{"url": "https://www.24chasa.bg/novini/article/7270551", "text": "С 25 процента е нараснал броят на жителите на София през изминалата година, които вече не искат да получават хартиена фактура от \"Софийска вода\". През януари 2019 г. дружеството \"отпразнува\" 100 000-я си абонат, който избра да подкрепи зелената идея и се отказа от хартиеното копие на сметката си за вода. Това съобщиха от дружеството. Данни от направени проучвания са показали, че за производството на един лист хартия с размер А4 са необходими повече от 11 литра вода. Това означава, че само за един месец се спестяват около 1 100 000 литра вода, а за година приносът е до 13 200 тона. Услугата за получаване на електронна фактура се предлага от \"Софийска вода\" от 1 ноември 2011 г. С всяка изминала година се увеличава броят на абонатите, които се възползват от нея и по този начин подпомагат опазването на природата в България. Компанията отчита все по-големия интерес на потребителите към предлаганите онлайн услуги. За изминалата година уеб сайтът на \"Софийска вода\" е посетен над 2 000 000 пъти. Дружеството предоставя на своите клиенти и широко портфолио от дистанционни услуги, като възможността за подаване на самоотчети на водомери, абонамент за известяване по електронната поща за планирани спирания на водата, безплатно СМС информиране за аварийни и планирани ремонти по мрежата, както и множество начини за безкасово плащане на www.sofiyskavoda.bg. От \"Софийска вода\" припомнят, че през последните години са модернизирали центровете си за обслужване на клиенти. Компанията е първият ВиК оператор с 24-часова безплатна телефонна линия - 0800 1 21 21 и единственият с Мобилен център за обслужване на клиенти.", "date": "2019.01.29", "title": "100 000 софиянци се отказаха от хартиените фактури за вода"}
{"url": "https://www.24chasa.bg/novini/article/7270682", "text": "Частни гардове са отишли в МВР болница пред стаята на сина на Миню Стайков - Стайко, с идеята да поемат охраната от служителите на Министерството на правосъдието, които по закон пазят задържани. Това обяви шефът на СДВР Георги Хаджиев след тържество по случай 140 години от създаването на Главна дирекция \"Изпълнение на наказанието\".  Полицай №1 на София добави, че по случая тече проверка. Той нито потвърди, нито отрече информацията,  По информация на \"24 часа\" на Стайко Стайков вече е било връчено постановление за привличане на обвиняем от прокурор, с което той се е запознал в болницата. Той е обвинен за участие в престъпна група за държане на незаконни цигари, данъчни престъпления и пране на пари. След като се е запознал с обвиненията си, Стайков собственоръчно написал, че му били потъпкани човешките права.", "date": "2019.01.29", "title": "СДВР: Наистина гардове са искали да поемат охраната на Стайко Стайков в болницата"}
{"url": "https://www.24chasa.bg/novini/article/7270690", "text": "Председателят на Камарата на общините на британския парламент Джон Бъркоу заяви, че тази вечер депутатите ще имат възможността да гласуват по 7 предложени промени на споразумението на Тереза Мей за Брекзит, предаде Ройтерс, цитирана от БТА. До последния момент депутатите имаха възможност да предлагат промени. Бяха предложени общо 14 промени, но председателят на Камарата трябваше да реши кои да остави за дебатиране и гласуване в парламента. Сред оставените 7 предложения е това на лейбъристката депутатка Ивет Купър. То е подписано от 139 депутати, включително от Консервативната партия на Мей. Предложението, известно като Поправка Би /латиница/, дава на Мей срок до 26 февруари да договори с Брюксел такова споразумение за Брекзит, което да бъде подкрепено от британския парламент. Ако това не се случи, то на парламентът ще бъде дадено право да поиска от ЕС отлагане на срока за Брекзит, за да се предотврати вариантът излизане от ЕС без сделка. Предложението на Купър предвижда удължаване с 9 месеца на крайния срок за излизане на Великобритания от ЕС, тоест от 29 март, както е планирано сега, на 31 декември. Сред 7-те предложения, по които ще гласуват депутатите днес, е и това на влиятелния консерватор Греъм Брейди. То призовава за замяна на предпазната клауза с \"алтернативни мерки\", за да се избегне твърдата граница на остров Ирландия. Предложението на Брейди, известно като Поправка Ен, е подписано от 71 депутати. В него се казва, че парламентът ще подкрепи сделката на Мей за Брекзит, ако предпазната клауза бъде заменена с \"алтернативни мерки и разпоредби\". Вчера Мей призова депутатите от Консервативната партия да подкрепят именно Поправка Ен.", "date": "2019.01.29", "title": "Британските депутати гласуват днес по 7 предложения за промяна на сделката за Брекзит"}
{"url": "https://www.24chasa.bg/novini/article/7270701", "text": "Британският премиер Тереза Мей заяви днес, че гласуването в Камарата на общините е шанс да се тегли черта на разногласията, които попречиха на парламента да одобри споразумението за Брекзит, и възможност законодателите да покажат на Европейския съюз какво искат, предаде Ройтерс. \"Приемам, че таза Камара /на общините/ не иска споразумението, която й предложих в съществуващия му вид. Гласуването беше категорично и аз се вслушах. Светът вече знае какво не иска тази Камара. Днес трябва да отправим недвусмислено послание какво искаме\", каза Мей, цитирана от БТА. Мисля, че от страна на ЕС има желание за постигане на сделка с Обединеното кралство, но това, което те заявиха ясно, след като парламентът не одобри договореното споразумение, е че искат да знаят какво всъщност иска Великобритания, отбеляза тя. Министър-председателката призова депутатите да й предоставят възможно най-еднозначните пълномощия да се върне в Брюксел за допълните преговори по сделката за Брекзит, посочва ДПА. Мей отбеляза, че иска да предоговори постигнатата с ЕС сделка за раздялата, за да осигури \"съществени\" промени, въпреки че това вероятно ще срещне остра съпротива от страна на блока. \"Говоря не за нова размяна на писма, а за съществена и законово обвързваща промяна в споразумението за оттегляне\", каза пред парламента тя. \"Да се договори такава промяна няма да е лесно. Това ще означава ново отваряне на споразумението - стъпка, която, доколкото знам, европейските ни партньори не одобряват особено\", допълни министър-председателката. Мей заяви днес, че гласуването в Камарата на общините е шанс да се тегли черта на разногласията, които попречиха на парламента да одобри споразумението за Брекзит, и възможност законодателите да покажат на Европейския съюз какво искат, предаде Ройтерс. \"Приемам, че таза Камара /на общините/ не иска споразумението, която й предложих в съществуващия му вид. Гласуването беше категорично и аз се вслушах. Светът вече знае какво не иска тази Камара. Днес трябва да отправим недвусмислено послание какво искаме\", каза Мей. Мисля, че от страна на ЕС има желание за постигане на сделка с Обединеното кралство, но това, което те заявиха ясно, след като парламентът не одобри договореното споразумение, е че искат да знаят какво всъщност иска Великобритания, отбеляза тя. Министър-председателката призова депутатите да й предоставят възможно най-еднозначните пълномощия да се върне в Брюксел за допълните преговори по сделката за Брекзит, посочва ДПА. Мей отбеляза, че иска да предоговори постигнатата с ЕС сделка за раздялата, за да осигури \"съществени\" промени, въпреки че това вероятно ще срещне остра съпротива от страна на блока. \"Говоря не за нова размяна на писма, а за съществена и законово обвързваща промяна в споразумението за оттегляне\", каза пред парламента тя. \"Да се договори такава промяна няма да е лесно. Това ще означава ново отваряне на споразумението - стъпка, която, доколкото знам, европейските ни партньори не одобряват особено\", допълни министър-председателката.", "date": "2019.01.29", "title": "Мей: Днес трябва ясно да покажем какво споразумение за Брекзит искаме"}
{"url": "https://www.24chasa.bg/novini/article/7270716", "text": "На делегацията, водена от Анес Каламар, бе отказано да влезе в саудитското консулство в Истанбул. Каламар е специален докладчик за извънсъдебните екзекуции към Върховния комисар по правата на човека на ООН и пристигна в Турция, за да проучи убийството на саудитския журналист Джамал Кашоги в края на миналата година. По думите на Каламар молбата към саудитските власти да ѝ бъде даден достъп до консулството в Истанбул и да проведе среща със саудитския посланик в Анкара е била отправена късно, така че трябва да им се даде още малко време. Тя също така е отправила молба да ѝ бъде разрешено посещение в Саудитска Арабия, и ще поиска визита и в САЩ, където Кашоги живееше след като напусна арабската страна. Анес Каламар пристигна в Турция вчера и работата ѝ ще продължи до края на седмицата. В понеделник френската юристка заяви пред ежедневника „Хюриет дейли нюз“, че пристига по собствена инициатива в рамките на мандата си като докладчик за извънсъдебните убийства, тъй като до момента няма сигнали, че ООН или държавите-членки ще поискат официално или предприемат международно разследване. По-късно следобед тя разговаря с истанбулския градски прокурор Ирфан Фидан във връзка с разследването на престъплението. Междувременно директорът на офиса по комуникациите на турското президентство Фахреттин Алтун приветства посещението на Анес Каламар. В Туитър той допълни, че все още не е известно къде е тялото на Кашоги, кой е заповядал убийството и кой е местният съучастник. Каламар се срещна вчера с турския външен министър Мевлют Чавушоглу и с министъра на правосъдието Абдулхамит Гюл в Анкара. При посещението ѝ в Турция Каламар е придружавана от британската адвокатка и членка на Камарата на лордовете баронеса Хелена Кенеди и португалския експерт д-р Дуарте Нуно Виейра, бивш председател на Световната академия по съдебна медицина. Миналата седмица Върховният комисар на ООН за правата на човека заяви, че Каламар ще проучи доказателствата, за да определи характера и обхвата на отговорността на физическите лица и на властите, както и реакциите и предприетите стъпки от правителствата във връзка с убийството на Джамал Кашоги. Въз основа на събраната и анализирана информация тя ще подготви своя заключителен доклад в края на май и ще представи препоръките си пред сесията на Съвета за правата на човека през юни. От пресслужбата на Върховния комисар по правата на човека съобщиха, че работната група, водена от Каламар, няма да дава никакви интервюта по време на мисията си в Турция, но ще бъде организирана пресконференция при представянето на заключителния доклад. Анес Каламар е френски юрист и правозащитник, понастоящем е директор на департамента за глобална свобода на изразяване към Колумбийския университет в Ню Йорк и разполага с мандат да разследва убийства, извършени без произнесена от съд присъда (извънсъдебни екзекуции) в глобален план.", "date": "2019.01.29", "title": "Не пуснаха докладчик на ООН за екзекуциите в саудитското консулство в Истанбул"}
{"url": "https://www.24chasa.bg/novini/article/7270724", "text": "Гръцкият премиер Алексис Ципрас ще бъде на официално посещение в Истанбул на 5 февруари, според медийни информации, цитирани от в. \"Катимерини\". Изданието посочва, че се очаква дата да бъде потвърдена до края на седмицата. Гръцкият премиер е бил поканен от турския президент Реджеп Тайип Ердоган в кулоарите на срещата на върха на ООН в Ню Йорк миналия септември, предава БТА. Очаква се разговорите да се фокусират върху двустранните отношения и блокираните в момента кипърски преговори. Този януари се навършват 23 години от кризата около източноегейските острови Имия (или Кардак, както са наричани от турците), която едва не доведе до война между Гърция и Турция. Ненаселените островчета предизвикаха военна криза между двете държави, партньорки от НАТО, през януари 1996 г. Напрежението бе успокоено с намесата на американския президент по онова време Бил Клинтън, американски делегати и тогавашния генерален секретар на НАТО Хавиер Солана.", "date": "2019.01.29", "title": "Ципрас отива на визита в Турция по покана на Ердоган"}
{"url": "https://www.24chasa.bg/novini/article/7270727", "text": "Ние сме в преходен период и македонският премиер Зоран Заев има право да използва конституционното име на страната. Постепенно и двете страни ще направят необходимата хармонизация според Преспанското споразумение, заяви говорителят на гръцкото правителство Димитрис Дзанакопулос, цитиран от МИА, съобщи БТА. Във връзка с гръцки реакции относно факта, че Заев говори за Македония вместо за Северна Македония, Дзанакопулос заяви, че очаква македонският премиер да покаже добра воля. \"Формално погледнато г-н Заев има това право, докато не бъдат завършени съответните процеси и формални процедури. Абсолютно съм убеден, че г-н Заев ще демонстрира политическа воля, както е правил и в миналото. С времето както Гърция, така и Северна Македония ще хармонизират всичко, което произтича от Преспанското споразумение\", посочи Дзанакопулос.", "date": "2019.01.29", "title": "Гърция: Заев има правото да използва още името Македония"}
{"url": "https://www.24chasa.bg/novini/article/7270737", "text": "Георги Терзийски, областен управител на Ловеч, ще бъде назначен за шеф на Агенция \"Пътна инфраструктура\" на мястото на подалия оставка Светослав Глосов, научи \"24 часа\" от източници в правителството. Утре правителството ще гласува за освобождаването му от поста на областен управител, за да може министър Петя Аврамова да издаде забовед да оглави пътната агенция.   Терзийски е юрист и икономист по образование. Завършил е математическата гимназия в Ловеч, Русенския университет \"Ангел Кънчев\" и УНСС.  Професионалният му път започва в Инспектората на Агенция по заетостта 1996 г. – 2002 г., после в Главна инспекция по труда започва от инспектор и стига  до директор на Дирекция „Инспекция по труда” – Ловеч 2002 г. – 2009 г., после е бил в частния сектор – в управлението на предприятия за производство на метални изделия - 2009 г.- 2014 г. ", "date": "2019.01.29", "title": "Областният на Ловеч Георги Терзийски ще е новият шеф на АПИ"}
{"url": "https://www.24chasa.bg/novini/article/7270782", "text": "Агенцията на ООН за палестинските бежанци отправи призив за финансова помощ, за да запази бюджета си от 1,2 милиард долара и през 2019 г., след като миналата година основният дарител САЩ прекратиха приноса си, предаде Франс прес, цитирана от БТА.  След решението на президента Доналд Тръмп да оттегли подкрепата си агенцията се озова пред финансова дупка от 446 милиона долара. \"Миналогодишната кампания (за набиране на средства) премина успешно. Успяхме да запълним дупката от 446 милиона долара благодарение на забележителната и щедра мобилизация на страните членки и на други\" донори, каза в Женева шефът на агенцията Пиер Креенбюл. Сред отзовалите се 40 правителства най-голям принос са имали ЕС, следван от Германия и Саудитска Арабия. Креенбюл заяви, че е дошъл в Женева, за да помоли държавите да подновят \"изключително щедрия си принос\" от миналата година, за да продължи помощта за около 5,4 милиона палестинци, които са били прогонени от домовете си или са избягали по време на войната от 1948 г., която води до създаването на Израел. Креенбюл съобщи, че вече е получил уверения от редица държави, че ще увеличат финансовия си принос тази година. Около 750 милиона долара ще послужат за поддържане на ключови услуги като работата на 711 училища, които приемат 535 000 деца от 6 до 16 години, уточни той. Администрацията на Тръмп критикува начина на работа на агенцията и методиката на преброяване на палестинските бежанци. Израел и САЩ са против факта, че палестинците могат да прехвърлят бежанския статут на децата си и искат да се намали броят на хората, които получават помощ от Агенцията на ООН за палестинските бежанци. Палестинците определят това искане като нарушение на правата им, отбелязва АФП.", "date": "2019.01.29", "title": "Агенцията на ООН за палестинските бежанци \nс призив за 1,2 милиард долара"}
