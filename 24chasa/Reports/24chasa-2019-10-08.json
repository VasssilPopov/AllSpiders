{"url": "https://www.24chasa.bg/novini/article/7697796", "text": "51 души са обвинени за незаконна продажба на гражданство във Виена. Гражданствата са купени от 7 граждани на Сърбия, 29 на Косово, 6 македонци, двама граждани на Босна и Херцеговина и по един гражданин на Хърватия, Молдова и Украйна, предава  . Лидерът на групата за продажба на гражданство е от Босна и Херцеговина. Някои от членовете й се съгласили на машинации, за да изплатят дългове от хазарт. Закупилите гражданство са плащали до 9 000 евро и били регистрирани като хигиенисти, сервитьори, зидари или безработни.", "date": "2019.10.08", "title": "Разкриха балканска схема за продажба на гражданство във Виена"}
{"url": "https://www.24chasa.bg/novini/article/7697737", "text": "2 399 921 лева са получили партиите от държавата за третото тримесечие на годината. Това е първият транш след промяната на закона, с която субсидията бе орязана от 11 на 1 лев на глас. Право на пари от бюджета имат политическите сили, които на последните парламентарни избори са минали 1%. Оказва се обаче, че за юли партиите са взели все пак субсидия от 11 лв. Според ГЕРБ орязването на държавните пари трябваше да влезе в сила от 1 юли, но заради първоначалното несъгласие на коалиционните партньори от “Обединени патриоти” поправките в Закона за държавния бюджет се забавиха и бяха окончателно приети на 4 юли. Записано бе, че новите суми влизат в сила от деня на обнародването им в “Държавен вестник”. И това обаче се отложи, защото президентът Румен Радев наложи вето на текста, според който партиите могат да бъдат финансирани от юридически лица. То бе отхвърлено на 24 юли и след подписването на указа от президента промените бяха обнародвани на 30 юли. Така те влязоха в сила от 31 юли. 4 партии са получили третия си транш в пълен размер. ГЕРБ са взели 1 200 728 лв., ДПС - 330 692 лв., “Воля” - 152 420 лв. и “Възраждане” - 39 661 лв. Причината е, че те изплатиха дълговете си към хазната, след като по разследване на “Шоуто на Слави” бе установено, че в продължение на 3 г. са получавали повече от 11 лв. на глас. По предложение на правителството депутатите решиха надвзетите суми да се връщат. На тези партии, които не можаха да изплатят дълга си веднага, ще им се удържат по 50% от следващите траншове. Така БСП за третото тримесечие получава едва 486 996 лв. (или 503 246 лева заедно с партньорите си в лявата коалиция), независимо че на изборите имаше 955 490 гласа. Същата е ситуацията и при бившите вече партньори от “Обединени патриоти”, които при над 318 хиляди получени гласа са взели от този транш общо 166 674 лв.", "date": "2019.10.08", "title": "Партиите взеха за юли по 11 лв. на глас,  след това - по левче"}
{"url": "https://www.24chasa.bg/novini/article/7697704", "text": "Президентът Доналд Тръмп хвърли в смут политиката за Близкия изток с поредица от противоречащи си сигнали, след като обещанието му да изтегли американските сили от части на Сирия предизвика бунт сред републиканците в Конгреса и протести от съюзници на САЩ, пише в. “Ню Йорк таймс”. “Ако Турция направи нещо, което аз, в своята велика и несравнима мъдрост, преценя, че е недопустимо, аз напълно ще унищожа и залича икономиката на Турция (правил съм го и преди!)”, написа американският президент в туитър. Тръмп не обясни какво смята за недопустимо, но негови сътрудници подчертаха, че той не е дал зелена светлина за нахлуване в Сирия. Представител на министерството на отбраната на САЩ заяви, че заплахата на президента да унищожи турската икономика ясно показва, че Тръмп не е одобрил турска атака над кюрдите, отбелязва “Ню Йорк таймс”. В неделя вечерта Белият дом взе решение да се разчисти пътят за турска военна операция срещу кюрдските съюзници на САЩ в Северна Сирия, като Тръмп каза, че “е време да се изтеглим”, а други “да намерят решение на ситуацията”. Това негово изказване обаче породи масово неодобрение от републиканците, включително от някои от най-твърдите му съюзници, и в отговор президентът на САЩ рязко промени позицията си. Доналд Тръмп заяви, че Съединените щати не са изоставили кюрдите. Той каза това два дни след като обяви изтегляне на американските войски от зоната в Северна Сирия до границата с Турция, предаде Франс прес. “Ние се изтегляме от Сирия, но в никакъв случай не сме изоставили кюрдите, които са прекрасни хора и чудесни бойци. Ние оказваме финансова помощ на кюрдите и им доставяме оръжия”, написа президентът в туитър. Турската артилерия обстрелва позиции на кюрдски формирования, влизащи в състава на Сирийските демократични сили (СДС), в Североизточна Сирия през нощта срещу вторник, съобщиха сирийски медии. Бойците от ПКК бягат, пише в. “Йени шафак”, като уточнява, че решението на САЩ да изтеглят военните си от Североизточна Сирия се е превърнало в кошмар за кюрдските бойци. Вестникът съобщава, че завчера в югоизточния турски град Шанлъурфа със самолети са пристигнали турски командири, които ще ръководят операция “Извор на мира”. Командирите са се придвижили с хеликоптери до граничния град Акчакале. Турция има за цел с реализирането на офанзивата от терористи да бъде прочистен район с обща дължина 430 км и широчина 30 км. Първоначално ще бъде прочистен район с дължина 120 км, включващ Тал Абяд и Рас ал Аин. Към цивилните в Рас ал Аин е бил отправен призив да напуснат района, пише “Йени шафак”. Вестникът цитира и говорителя на Кремъл Дмитрий Песков, че Русия смята, че Турция има право да осигури собствената си сигурност. ", "date": "2019.10.08", "title": "Тръмп заплаши да срине Турция заради Сирия (Обзор)"}
{"url": "https://www.24chasa.bg/novini/article/7695801", "text": "Георги Петров-Йончо, племенник на Киро Японеца е оправдан и на последна инстанция по обвинението, че е подбудител на стрелбата по сина му. За 9 г. в затвора влиза Марин Петров, който на 2 юни 2015 г. простреля Януш Киров по време на протест на жителите на жк. “Факултета” пред къщата на богатата фамилия. До недоволството се стига, след като приближени на Киро Японеца и синовете му пребили съпругата и дъщерите на Марин Петров, както и роднини на Георги Петров-Йончо, който има стар конфликт с вуйчо си. На първа инстанция в Софийския градски съд Йончо е признат за виновен и осъден условно, но наказанието му пада на апелативната инстанция, а ВКС потвърждава оправдателната присъда (в броя на “24 часа” от понеделник е допусната грешка - че Йончо е с окончателна присъда като подбудител на стрелбата). По време на разследването и на делото се появяват свидетели, които дават разнопосочни показания, включително и Киро Японеца и синовете му. Пострадалият Януш Киров е протестирал оправдателната присъда за първия си братовчед Георги Петров-Йончо, но магистратите са категорични, че той няма вина.", "date": "2019.10.08", "title": "Племенникът на Киро Японеца е оправдан като подбудител за стрелбата по сина му"}
{"url": "https://www.24chasa.bg/novini/article/7697725", "text": "Радваме се на много неща. Като карате по южната дъга, не се ли радвате? На фонтаните пред НДК, на парковете в София? На най-високия в историята на държавата БВП, не се ли радвате? БВП са парите и производството и това, което остава като доходи на хората. За здравеопазване са дадени 2 634 367 лв., когато започнахме да управляваме през 2009 г. През 2019 г. са 5,2 млрд. Никога не съм подвеждал медицинските сестри, че ще им увелича заплатите. Има не 6, а 86 млн. лв. С бюджета за 2020 г. ще има над 300 млн. лв. повече. Медицинските сестри в едни болници получават много добри заплати, дори много добри, върху тази основна заплата. Аз онзи ден събрах здравната каса и Министерството на здравеопазването по този въпрос. Задавам въпроса защо толкова много години не са оправени заплатите, защо за толкова много години няколко пъти фалираха държавата. И сега, когато всички заплати са нагоре, точно тогава всички искат да протестират, защото виждат, че ние събираме пари. През април т.г. са отпуснати 50 млн. лв. Като приоритет ние винаги отпускаме повече пари за този сектор, това е безспорен факт. Как се разпределят вътре в сектора, не само министерството и касата, но и главните лекари на болниците също трябва да си направят вътрешно преразпределение. Достатъчно пари, два пъти повече пари са се отпуснали за здравеопазване. Колко болници трябваше първо да се ремонтират, помните ли какви бяха линейките и какви са сега, помните ли каква беше апаратурата - допотопна беше в болниците и сега няма болница без най-съвременна апаратура. Огромни неща се свършиха, за да бъдат удовлетворени, както бяха полицаите, военните и много други сектори. 10% увеличение пак залагаме. 200 млн. лв. ще бъдат преразпределени, че да получават повече заплати. Не може да отиват хикс милиона в една болница, докторът да получава 36 000 или 50 000 лв. заплата, медицинската сестра да получава 1000. Трябва Министерството на здравеопазването така да направи лимитирането, че определен процент точно да отидат за медицински работници. Разбира се, че поемам ангажимент. Кога не съм поемал и кога не съм си ги изпълнявал? 86 млн. лв. през различни инструменти са дадени там. Когато дойдат избори, има цели щабове, които мислят каква мръсотия да се направи. Така беше и Костинброд, така беше Истанбулската конвенция, така бяха козичките, така беше африканската чума. Това с децата е друг вид костинбродска афера. Тогава в деня на размисъл, в нарушение на закона няколко партии с обслужващите медии излязоха и заговориха за автобуси с двойни дъна, за бюлетини и ни отнеха 6-10%. Сега хората казват: така се говори, че ще ни взема държавата децата. Обръщам се към нашите сънародници и питам какво държавата ще ги прави тези деца, къде ще ги настани? Единственото, което го има и сега в закона, е, че ако хванат родител, който насилва детето си, ако го пребиват като куче, дори кучетата, когато някой ги тормози или домашните животни, ние всички се вдигаме да ги защитим, но то и сега го има в закона. Когато едно дете е лишено и изхвърлено да седи навън в мръсотията, в калта без грижа, без медицинско обслужване, без да ходи на училище, като животно, буквално. Така ли трябва да стоим и да ги гледаме, това ли е правилното и хуманното? Как ще влезем в едно нормално семейство и ще му вземем детето? Как ще го вземат и да го вземат къде ще го заведат - при Хекимян в bTV? Това е лъжа. Нито има такава стратегия, нито има такова решение, нито има такъв план. То е безумно. Сезирахме прокуратурата, разпоредих се на ДАНС и на МВР, и ще ги хванат разни “пастори” партийни, които лъжат хората. Заговори се, че ще бъде приета Стратегия за закрила на детето. По принцип децата имат нужда от закрила, особено в такива проблемни семейства. Стотици, хиляди примери има за изнасилени в семействата си деца, за пребити, пребивани системно и ние като общество да не смеем да го защитим това дете, защото някой минава и казва -държавата ще ви вземе детето. Но понеже идват избори, започнаха слухове. Това е целта на конспирацията - слухът да се завърти и да се получи подобно нещо. Преди години се говореше в смесените райони, че когато дойде Борисов на власт, ще им сменя имената, ще бутне джамиите, ще ги изсели за Турция. Дойдат ли избори - насаждат, сто души да повярват, все е плюс. Аз се обръщам към хората - безумно е да се мисли, че може да се вземат децата. Да си отиват на училище децата, да си ги учат. Повече от 50 000 деца вкарахме в училище миналата година, които не са стъпвали в класни стаи, това е един от големите ни успехи. Представи си - един град като Казанлък не е ходил на училище, тези деца после или крадат, или отиват на социалния стълб. А ние ги обучаваме, нашата стратегия е да ги квалифицираме, да ги научим да работят, да учат, за да могат да се издържат. Защо мен ме питате? То може да има и няма такова предаване. Човешката глупост е безкрайна. Имаме 1300 г. държава, основана от нашите ханове и царе, с невероятна история и археология, уважавана и днес в Европа и света, но всеки може да си кръсти партията, както иска. Да, няма такава държава, в която всяка вечер, в най-гледаното време, години наред да си промотираш без пари партията. Години наред да си стоиш и си говориш само от свое име. Къде има такава държава? Има ли друг, на когото да му е позволявано такава безплатна реклама на партията му години наред? И накрая излизаш и казваш - няма такава държава. Е, няма такава държава. СЕМ да му позволи подобно нещо и да не го санкционира. Сега вече е честно, защото идва на политическата сцена и така, като всеки от нас, ще отговаря и за хората си. Той е умен човек и вижда краха на политиците. Дори най-обичаните започват да губят обществено доверие, когато започнеш да показваш хората, с които ще управляваш. Ние знаем само сценаристите, защото всяка вечер бяха по телевизора. Фандъкова получи от мен 100% доверие да си избере сама листите. Сама да си направи кампания, сама да преценява кое е добре и кое зле. Тя управляваше сама, но се опитваха да ѝ вменят нашата сянка. Да, тя завърши това, което съм започнал като инфраструктурни проекти, но и направи други много хубави неща. Преди партията беше конструирана по друг начин и сме се месели на много места по страната, невинаги правилно. Сега оставих и Изпълнителната комисия сама да си промотира изборите и отделните кандидати за кметове да си водят кампания, аз ще отида сигурно на закриването някъде. Не похарчихме близо милион за “Арена Армеец”, никакви пари не сме дали на практика за кампания, включително и за медии, или ако местните щабове са си определили за някъде платено интервю да си го пуснат - имат картбланш, разпределили сме от субсидиите... Ако Фандъкова загуби, загубата ще е на софиянци. София стана един от най-хубавите градове. За съжаление, тези, които са били на 10 г., когато бях кмет и “Витошка” още беше с мутрите по нея, когато нямаше един работещ фонтан, когато булевардите бяха с дупки, нямаше метро, нямаше осветление, нямаше нищо. Съсипан град. Нямаше паркове, не се косеше тревата. И как изглежда сега? Така че, мисля - ще е загуба най-вече за тях, защото Фандъкова има много опит, ние много години управляваме реални структури, градове, държава. Тези, които са се заявили сега, можете ли да им погледнете биографиите, какво са работили, какъв опит имат? Приемаме, че “Няма такава държава” утре излъчва премиер. С какъв опит? Ще си направи студио и ще си ръководи оттам... В евроизборите видях краха в очите. И трябваше вече да се намеся. “Апартаментгейт” ни разби, тежко репутационно ни удари – асансьори, къщи за гости, колко министри, зам.-министри, депутати отстраних, само и само хората да са убедени и да повярват, че това е било случайно, а не стил. Победата ни показа, че хората повярваха и одобриха този начин на действие, със 7% победихме БСП. Г-н Цветанов, когато се кандидатирах за кмет, въобще го нямаше. Нито трябва да се надценява моята роля, нито на когото и да е в една партия. Затова сега съм ги оставил сами. Обликът на една партия не се гради от един човек или от няколко. След тези две интервюта, които даде Цветанов, не ми липсва. Изговори глупости, които не му правят чест. Дано да е успешен като Слави Трифонов с новия си проект, да вървят напред, но да не ни дава оценка. Не очаквах толкова бързо да излезе и да заговори за колегите и партията си. Битката в София е завършила, преди да е започнала. Г-жа Манолова няма група. Аз, когато станах за първи път кмет, понеже бяха предсрочни избори, станах кмет без общински съветници. Решенията за града се взимат от общинския съвет. Но тогава бях толкова силен, че те просто не посмяха да се противят. С тези групи от общински съветници, които ще има, как ще работи кметът, ако е г-жа Манолова? Аз никога не предопределям резултата, нито съм врачка, нито съм оракул. Но само си представете, ако е така. Най-голямата група ще е на ГЕРБ, как ще си направи бюджета, как ще реши проблеми? А такива глупости и обиди хвърля срещу мен, че си мисли, че пак ще подвия опашка, че ще дойде и ще кажа- било каквото било, дай сега да си работим пак заедно. БСП са като кукувици сега, те търсят къде да снесат едно яйчице сега и да стоят отстрани и да гледат дали ще бие това яйчице, ако не бие - а, ние нямаме нищо общо с него. Може ли да си партия и да нямаш кандидат за София. Загуби достойно и се изправи и кажи: моят кандидат загуби, и поздрави победителя. Чувахме се с Манолова много често, идваше много често, помагал съм ѝ много, но когато каза, че държавата я репресирала... Как ще те репресира държавата, ти идваше в МС по-често, отколкото в твоя кабинет. Кажете глупост, кажете обида, но бъдете поне малко по-праведни. Ще решим задръстванията в София, как? Метрото стана 60 и кусур км, просто в София живеят богати хора и ходят с кола на работа. Не ми е приятна Корнелия Нинова, че я избягвам, избягвам я. Тук е права. Но ходя в парламента. И миналата седмица щях да отговарям на неин въпрос и тя ми прати писмо, че няма да бъде в парламента и да ѝ отговоря друг ден. Имам го черно на бяло. Тя ми пише, че не може да ме изслуша, когато отговарях на въпросите на Антон Кутев за Русия, и излиза и казва, че не ѝ отговаря. А и партия, която половината от мандата си отсъства от парламента, да говори кой ходи в парламента. Абе, погледнете първо себе си и тогава критикувайте другите. Когато Христо Иванов ми беше правосъден министър, за да е обективен изборът, направихме промени в закона съдиите да си избират ръководството и прокурорската гилдия да си избира ръководството, за да няма пряко вмешателство на политически партии. Защото, когато БСП управляваше преди години, двамата съветници на президента Първанов - единият стана главен прокурор, другият шеф на ВКС. Тогава повече искахме Бойко Найденов да стане главен прокурор, тъй като с него бяхме работили много по-дълго, когато бях главен секретар. Г-н Цацаров го познавах като съдия в Пловдив, един от най-добрите съдии, да не кажа най-добрият. Изборът беше добър и аз мисля, че той направи един успешен мандат. Сега прокурорите са си избрали този кандидат за главен прокурор. Представете си ние като правителство да бяхме изпратили партиен кандидат да се конкурира с него. И сега имахме Емил Радев като наш евродепутат кандидат за главен прокурор и вие ме питате: искате ли вашият кандидат да стане главен прокурор. Ами ако стане. Аз и сега работя с Иван Гешев като зам. главен прокурор с една-единствена тема - борбата с контрабандата, виждате и колко убийства изкараха.Но политиците превръщат прокуратурата в арбитраж. Всеки тича и хвърля един сигнал в прокуратурата и почва да вика - сезираме прокуратурата, чакаме прокуратурата да реши. Всички партии това правим - чакаме тя да ни е арбитър. Хубаво, но когато арбитърът стане толкова важен, че да може и да решава мачовете... Политическите партии трябва да оставят прокурорите да изберат каквото си решат, когото си преценят. Той работи добре. Умен човек е. Но миналия четвъртък или петък казах на външния министър да го предупреди, че ако не си изтегли жалбата и не изпълни решението незаконната му част от терасата да бъде съборена, ще го отзова. Нашите взаимоотношения са на работодател и съответно през външно министерство консул. Да, много работа е свършил за държавата, много врагове си е създал, докато е конфискувал имущество в полза на държавата. Но не мога да търпя да ми се задава и този въпрос - за някаква тераса. Да, той така го е купил апартамента. Купил, не купил, влезеш ли в очите на хората, махай жалбата, бутай незаконното и си гледай работата. Не може такава тема да ми стои на вниманието месеци наред. А къде да отиде, реагира Борисов на въпрос защо консул във Валенсия. Имаше заплахи към него, той ходеше с охрана. Той е бил на среща при мен и мисля, че английският му е перфектен. Аз не знам испански, за да му давам оценка. Може да помоля моя приятел Христо Стоичков да го изпита на испански и да видим как е. Хубаво ли е да ги спрем за ЕС? Ще се почувстваме по-силни, по-големи, по важни? Тази тема вече я изговорих много пъти. Двете исторически комисии да тръгнат чисто от изворите и да ни помогнат, за да не ги спираме по пътя към ЕС. Ако ме питате кое е добре за България съседът ти да е в ЕС и НАТО е много по-добре, защото преди малко показахте президента Тръмп как се отнесе към Турция. Аз мога да чета между редовете, само преди два дни държавният секретар Помпео беше в Гърция, Турция се въоръжава с руско оръжие, за да не може натовските системи да работят там. Виждате Косово, Сърбия. Искаш ли да те изпитам освен Гоце Делчев... Изпитайте ме вие, изпитайте хората. Точно като за децата в Сливен, че някой ще им вземе децата. Историята ще ни вземат , коя история ще ни вземат? Коя история? Коя? Тодор Александров няма да е булевард в София?А, да питам знаете ли какъв е бил Тодор Александров? Просто, вкарваме и вдигаме такъв шум и истерия за неща, които в ежедневието нямат никакво значение и затова милите ни колеги от Македония да седнат и да се съгласят с това, което нашата комисия от историци иска, за да ни отвържат ръцете, да им помагаме като държава. Тази страница   я покажете на Корнелия Нинова, когато дойде. Защо на мен ми го показвате? Аз ще отрежа лентата, надявам се до 3-4-5 години. Особено около Търново ще е по-бавно, защото сега се проектира.", "date": "2019.10.08", "title": "Бойко Борисов: Как ще взема държавата деца? Това е костинбродска афера (Обзор)"}
{"url": "https://www.24chasa.bg/novini/article/7697534", "text": "Автобус с ученици излетя в пропаст в централната провинция на Шри Ланка, съобщава  . Инцидентът се е случил близо до град Дикоя Рейсът е излязъл от пътя и е полетял надолу по скалите, след което се е обърнал на една страна. Местната полиция съобщава за пострадали 28 деца на възраст от 6 до 15 години и четирима възрастни. Ранените са откарани в болница. Шофьорът на автобуса също е ранен. Според полицията автобусът е излязъл от пътя при опит да отстъпи път на микробус. Започнало е разследване на инцидента.", "date": "2019.10.08", "title": "Автобус с ученици излетя в пропаст в Шри Ланка, 28 деца са ранени (Снимки)"}
{"url": "https://www.24chasa.bg/novini/article/7697553", "text": "Движението \"Самоопределение\" на Албин Курти печели предсрочните избори в Косово на 6 октомври с 25,48 процента от гласовете, съобщи Централната избирателна комисия след преброяване на 100 процента от бюлетините. Данните са публикувани на сайта на косовската телевизия РТК, предаде БТА. На второ място е Демократичният съюз на Косово с 24,82 процента, следван от Демократическата партия на Косово с 21,24 процента. Коалицията между Алианс за бъдещето на Косово и Социалдемократическата партия е спечелила 11,57 процента от гласовете, а Сръбска листа - 6,61 процента. Коалицията, водена от Алианс за ново Косово, е спечелила 4,96 процента от гласовете и не преминава изборния праг.", "date": "2019.10.08", "title": "\"Самоопределение\" на Курти е победител на предсрочните избори в Косово"}
{"url": "https://www.24chasa.bg/novini/article/7697559", "text": "Египет, Кипър и Гърция осъждат \"незаконните и неприемливи\" опити на Турция да извършва сондажи във водите, където Кипър има изключителни икономически права, предаде Асошиейтед прес. Президентът на Египет Абдел Фатах ас Сиси беше домакин на среща днес с кипърския президент Никос Анастасиадис и с гръцкия премиер Кириакос Мицотакис в Кайро. Това е поредната от серия срещи на лидерите на трите страни, целящи формиране на базиран на енергетиката съюз в Източното Средиземноморие, предава БТА. Анастасиадис заяви на пресконференция, че Кипър ще разчита на \"всички налични дипломатически средства, за да спре агресията на Турция\". Турция разположи кораби за извършване на сондажи за въглеводороди в изключителната икономическа зона на Кипър, твърдейки, че защитава собствените си интереси и тези на кипърските турци. Тримата лидери също така обещаха да увеличат усилията за борба с нелегалната миграция през Източното Средиземноморие и да синхронизират антитерористичните си тактики.", "date": "2019.10.08", "title": "Египет, Кипър и Гърция осъждат газовите сондажи на Турция"}
{"url": "https://www.24chasa.bg/novini/article/7697564", "text": "Германия предупреди за възможно повторение на хаотичния приток на мигранти, който хвана неподготвен Европейския съюз през 2015 г., а Гърция и Кипър бият тревога за активизиране на пристигащите от съседна Турция, предаде Ройтерс, цитирана от БТА. Ситуацията с миграцията е във фокуса на днешния съвет на министрите на правосъдието и вътрешните работи на страните от ЕС, след като Гърция се превърна отново в главен портал към Европа за хора, спасяващи се от война и бедност в Близкия изток, Азия и Африка. Данни на ООН сочат, че около 45 600 души са пристигнали по море досега тази година. \"Ако оставим всички страни по външните граници на ЕС (да се оправят сами), никога няма да има обща европейска политика за убежище\", заяви германският вътрешен министър Хорст Зеехофер. \"А ако няма обща европейска политика за убежище, има опасност отново да се стигне до неконтролируема имиграция навсякъде в Европа\", добави той. През август в Гърция е пристигнал най-големият брой мигранти от 2016 г., когато бе подписано споразумението между Анкара и ЕС за овладяване на миграцията към Европа, се посочва в документ, подготвен от Финландия, ротационния председател на ЕС. Испания е на второ място по брой на пристигналите по море мигранти тази година с почти 30 хиляди души, следвана от Италия (с близо 8000), Малта (1600) и Кипър (800), показват данни на ООН. По размер на населението обаче на най-голям натиск е подложен Кипър, сочи финландският документ. България, Гърция и Кипър предупредиха в съвместен документ, изготвен за съвета, че ситуацията с мигрантите крие \"тревожни елементи на зараждаща се криза\". \"Европа не може да бъде хваната неподготвена за втори път. . . ЕС трябва да разгледа положително отпускането на допълнителни средства на държавите от по-широкия регион на източносредоземноморския маршрут, които са засегнати от огромни миграционни потоци\", се посочва в документа. Според текста през последните месеци не е било обърнато достатъчно внимание на източносредиземноморския маршрут \"въпреки факта, че всички съответни доклади потвърждават нарастваща, устойчива тенденция на пристигащите в този регион\", се казва още в документа, като се предупреждава за \"възникваща криза\", отбелязва ДПА. Трите европейски държави призовават за механизъм за релокация на мигрантите от всички държави членки на първа линия, като същевременно в текста се изтъква важността на сделката с Турция от 2016 г.", "date": "2019.10.08", "title": "Германия: Може да се повтори вълната от мигранти от 2015 г."}
{"url": "https://www.24chasa.bg/novini/article/7697591", "text": "Подготовката на сезон 2020 и възможностите на България да постигне сериозно увеличение на туристите от чужбина бе тема на работната среща в Берлин на министър Николина Ангелкова с Томас Елербек, член на изпълнителния съвет на TUI Group, директор на „Корпоративни и външни работи“. Министърът е на работно посещение в Германия, съобщават от пресцентъра на Министерство на туризма. В ситуацията след фалита на най-стария международен туроператор „Томас Кук“ за нас е изключително важно България да се позиционира успешно и да затвърди позициите си на стабилна дестинация за организиран туризъм, заяви българският министър. Германия е основен туристически пазар за страната ни. Работим за организирането на голям българо- германски туристически бизнес форум. Основен фокус в него ще са летният и зимен туризъм, както и възможностите на българския културно-историческия и балнео и СПА туризъм, отбеляза министър Ангелкова. Целта ни е да увеличим крилата на активните сезони, да увеличим броя на туристите и времето за техния престой у нас и така да утвърдим България като четирисезонна дестинация, коментира министър Ангелкова. Тя представи възможностите на страната ни да подкрепи организирания туризъм чрез насочена реклама към структуроопределящите туристически пазари. Министър Ангелкова информира събеседника си, че на Световния ден на туризма – 27 септември, в София бе официално обявено, че е подписано споразумение между България и германските здравни каси, по което се работи усилено от години. То дава възможност германски здравноосигурени граждани да се лекуват у нас. Томас Елербек каза, че прогнозите на TUI Group са за устойчиво развитие на пазар България. Той подчерта, че компанията работи много добре с българския бранш, а страната е много добре приета сред клиентите им. По думите му за следващата година може да се очаква ръст на туристите, които ще посетят България с TUI Group", "date": "2019.10.08", "title": "Ангелкова: Германия е основен туристически пазар за страната ни"}
{"url": "https://www.24chasa.bg/novini/article/7697590", "text": "Президентът на САЩ Доналд Тъмп каза, че би се \"радвал\" да изпрати посланика на САЩ в ЕС Гордън Съндланд да свидетелства пред Конгреса, но ако го направи, би го изправил пред \"напълно компрометиран пародиен съд\", предаде Асошиейтед прес. Адвокат на Съндланд каза, че Държавният департамент е разпоредил на клиента му да не се явява пред обща комисия на Камарата на представителите, която изслушва клетвени показания по разследването за импийчмънт срещу американския президент. Тръмп написа в туит, че \"не е позволено истинските факти да бъдат публично съобщени\", предаде БТА. Държавният секретар Майк Помпейо пренебрегна въпрос по темата, който репортер извика към него по време на официални снимки с гостуващия външен министър на Естония. Демократите в камарата проучват отношенията на САЩ с Украйна и желанието на президента Тръмп Киев да разследва потенциалния кандидат на демократите за президент Джо Байдън. Адвокатът на Съндланд каза, че като служител на Държавния департамент клиентът му е длъжен да се съобрази с разпореждането да не се явява пред конгресмените. Адвокатът посочи, че Съндланд е \"дълбоко разочарован, че няма да може да даде показания\" и че е дълбоко убеден, че винаги е действал, воден от интересите на САЩ. Неявяването на посланик Съндланд тази сутрин, който е \"ключов участник\" в украинската афера, и фактът, че той не е представил очакваните документи, е \"ново категорично доказателство за възпрепятстване на конституционните функции на Конгреса\", каза демократът Адам Шиф, председател на влиятелната комисия по разузнаването на Камарата на представителите, предаде Франс прес.", "date": "2019.10.08", "title": "Тръмп нарече общата комисия на Конгреса\nпо импийчмънт \"пародиен съд\""}
{"url": "https://www.24chasa.bg/novini/article/7697597", "text": "Президентът на Русия Владимир Путин подписа указ за награждаване на американския астронавт Никълъс Хейг с ордена \"За мъжество\" и на сътрудници на руски компании от ракетно-космическия отрасъл с други държавни награди, съобщи ТАСС, цитирана от БТА. \"За мъжество и висок професионализъм, проявени при изпълнение на служебния дълг в условия, свързани с повишен риск за живота при възникване на необичайна ситуация на космодрума Байконур, се награждава с ордена \"За мъжество\" астронавтът Никълъс Хейг от НАСА\", се казва в съобщението. Освен това Путин удостои с ордена \"Дружба\" редица сътрудници от отрасъла, сред които заместник-ръководителят на Роскосмос Александър Лопатин и генералният директор на руския Държавен космически научно-производствен център \"М.В.Хруничев\" Алексей Варочко, за големия им принос в развитието на ракетно-космическата индустрия и многогодишната им добросъвестна работа. На 11 октомври м.г. стана авария с космическия кораб \"Союз МС-10\", с който към Международната космическа станция се бяха отправили Хейг и руският космонавт Алексей Овчинин. От пресслужбата на Роскосмос оповестиха, че Овчинин също ще бъде награден.", "date": "2019.10.08", "title": "Путин награди с орден \"За мъжество\" американски астронавт"}
{"url": "https://www.24chasa.bg/novini/article/7695787", "text": "Юридически абсурд и недоразумение в комуникацията между България и Австрия може да провали разследването срещу т.нар. Вълк от София Гал Барак, бившия му шеф Илан Цоря и техни сподвижници за измами с бинарни опции за 90 млн. лв., показа проверка на “24 часа”. Израелецът Гал Барак беше задържан у нас по искане на Австрия в края на януари т.г. Оттогава е под домашен арест и има дело за екстрадицията му. Софийският окръжен съд е отказал да го предаде в Австрия с решение от 24 юни т.г. заради неточности в европейската заповед за арест. Сега делото е на втора инстанция в Апелативен съд - София. В същото време другият разследван за мащабните измами с бинарни опции Илан Цоря е на свобода, има 4 колцентъра - два в София и по един в Пловдив и Варна, и които да инвестират в платформата му  . Оказва се, че и България разследва престъпната дейност на Цоря, Барак, Уве Ленхов и други замесени в схемата с бинарни опции, защото престъпната дейност се е извършвала от София. Всичко започва с доклад на Комисията за финансов надзор (КФН), който разкрива как служители на колцентрове у нас се свързват с граждани на Европа, убеждават ги да инвестира пари в търговия с бинарни опции, после средствата се превеждат във фирми на Цоря и Барак и накрая потъват в офшорни сметки. Двамата са посочени като главни действащи лица в схемата. Докладът на КФН е изпратен до ДАНС и прокуратурата на 11 февруари, две седмици след ареста на Гал Барак, който вече е разследван в Австрия заедно с Цоря. Софийската градска прокуратура прави проверка и намира достатъчно данни за три престъпления - измама в особено големи размери, пране на пари и организирана престъпна група. Заради последното престъпление материалите заедно с доклада са пратени в Специализираната прокуратура. На 7 май започва разследване, докато делото за екстрадицията на Гал Барак в Австрия още не е решено на първа инстанция в Софийския окръжен съд. Изненадващо на 30 август досъдебното производство е прекратено, без дори да е разпитан израелецът, който е под домашен арест в България и чака решението по делото за екстрадиция. Мотивът е, че същото разследване се води и в Австрия, а между властите в двете страни имало споразумение наказателното преследване да се води там. Материали по делото за екстрадицията на Гал Барак в Австрия показват, че това не е така. Апелативният съд в София, който разглежда искането за предаване на Гал Барак в Австрия като втора инстанция, прави запитване до австрийската прокуратура. Оттам отговарят, че няма писмена договореност между България и Австрия цялото разследване да се води там. Освен това австрийците преследват Гал Барак единствено за потърпевшите от схемата техни граждани. А те са 40 и са ощетени с 800 хил. лв. Според доклада на КФН щетите са за 90 млн. лв., а пострадалите са над 30 000 от държави в целия EС. Изводът е, че ако Гал Барак бъде предаден в Австрия, там ще бъде разследван и съден за по-малко от 1% от парите, които гражданите на Европа са загубили в схемата, организирана от Илан Цоря. Така и да получат справедливост. Прекратяването на разследването е обжалвано в Специализирания съд от българин, който е загубил няколко хиляди евро в схемата на Цоря. Съдия Иво Хинов с определението си обаче му отказва и позовавайки се на информацията, че между Австрия и България имало споразумение делото да се води там, праща жалбоподателя да си търси правата в Австрия.  А голямата мистерия е защо самият Цоря не е обвинен и издирван нито у нас, нито в Австрия. Престъпленията са извършвани от България, парите са получавани по банкови сметки на фирмите на двамата у нас, а след това оттук са нареждани към офшорни дружества. Гал Барак е бил привлечен в бизнеса на Цоря на по-късен етап. Платформата, по която действа схемата, е разработена от Цоря. Гал Барак живее в България от 2014 г. Вече има успешен бизнес със супермаркети в Израел. В София създава колцентър и търгува с криптовалути. В началото работи на загуба. През 2015 г. с него се свързал сънародникът му Илан Цоря, който е у нас от 2012 г. Предлага му да се включи в неговия бизнес за търговия с бинарни опции. Това е финансов инструмент, при който инвеститор залага дали курсът на някоя валута например ще се покачи, или ще падне, а търговията става в специална платформа. В случая фирма на Илан Цоря е разработила софтуера Tradologic, който контролира целия бизнес с бинарни опции - от комуникация с потенциални клиенти до движението на парите, които са инвестирали. Проблемът е, че софтуерът манипулира данните, за които се залага, и клиентите губят 85% от парите си. Това е доказано както от разследващите в Австрия, така и от доклада на КФН. Платформата включва брандове, под които се подвизават търговията с бинарни опции в интернет, разпространението им в социалните мрежи и медиите, база данни с потенциални клиенти, банкови сметки, номера на дебитни и кредитни карти и много други. Платформата, разработена от фирма на Илан Цоря, се нуждае от колцентър, който да търси и убеждава кандидати за бързи печалби. Така колцентърът на Барак в София е въвлечен в схемата на Цоря. Двамата стават съдружници в лицензирания инвестиционен посредник “Файнекс” през 2017 г. Те имат по 10%, а останалите са записани на техни служители, като според КФН това е така, за да се заобиколи законът и задължението да се уведомява регулаторът. След това 18 сайта, които действат с платформата, търгуват с бинарни опции с лиценза на “Файнекс”. и само за 2 г. по сметките на фирмите, оператори на сайтовете, постъпват милиони. Брандовете за търговия с бинарни опции в интернет под контрола на Илан Цоря са 18. В два от тях е съдружник с Гал Барак. Барак има и готов колцентър в София. Служителите му контактуват с потенциални клиенти за търговия с бинарни опции - по телефон, мейл и чрез социални мрежи. Когато привлечените клиенти започват да инвестират, те не превеждат парите директно на колцентъра на Барак, а на трета фирма, която е агент за плащане. Тя има договор с офшорната компания майка на Илан Цоря срещу 6% комисиона. Същата офшорка под контрола на Цоря плаща 33% от приходите на колцентъра на Гал Барак, който привлича клиенти. Сметките на фирмата, в която накрая постъпват милионите, са в българска банка, след което се нареждат към други офшорки. В КФН започват да получават сигнали за измами с бинарни опции от схемата и регулаторът започва мащабна проверка. През юни 2018 г. Илон Цоря подава оставка като управител на офшорката, в която постъпват парите от играчите с бинарни опции. За негов заместник е назначен Барак. Дали между двамата има конфликт, остава загадка. Докато Барак бъде вписан в регистрите на Британските Вирджински острови обаче, Цоря представя договор пред банката на негово дружество с офшорката, на която доскоро е бил управител. По силата му той трябва да получи над 334 хил. евро и парите се превеждат. Малко по-късно с негово съдействие започва и разследването в Австрия за измами, по което през октомври 2018 г. е издадена Европейска заповед за арест над доскорошния му партньор Гал Барак. В същото време Цоря започва да контактува и с австриец, който издава сайта Fintelegram. Точно там е единствената информация за разследването срещу Гал Барак в Австрия. Предполага се, че данните са давани на издателя от Илан Цоря след оставката му като управител на офшорката, прибирала парите от схемата с бинарните опции. и оттам минава цялата информация - от клиентите, които са инвестирали и загубили парите си, до сметките, по които са превеждани накрая. През септември се появява и нова инициатива в интернет, свързана с Илан Цоря, против доскорошния му подчинен Гал Барак. Това е Европейската инициатива за възстановяване на финансови средства (EFRI). През последния месец стотици писма на пострадали от търговия с бинарни опции са получени в българската прокуратура и съд. Хората от цял свят настояват Гал Барак да бъде предаден в Австрия. С тях се е свързала EFRI и им е предложила помощ да върнат парите си срещу процент от възстановената сума. Това, което хората не предполагат, е, че мозъкът на схемата, по която са ощетени - Илан Цоря, е в пряк контакт с EFRI. Той и фирмата мениджър на фондацията са съдружници. В същото време контролирани от Илан Цоря колцентрове продължават да работят в София и да набират “инвеститори” в бинарни опции, показа проверка на “24 часа”. Един от тях е в бизнес център “Ветриго” на бул. “България” и работи под бранда SuperNova. Другият е с марката Alphabet и се помещава в Бизнес парка в кв. “Младост”. Има и още два в Пловдив и Варна. Те ползват модифицирана версия на софтуера на Илан Цоря Tradologic, който след акцията на ГДБОП от февруари е с ново име - Fintecho. Той се ползва под наем от десетки други сайтове, които предлагат бързи и лесни печалби за прогнози, свързавни с икономически трендове.", "date": "2019.10.08", "title": "България отказала да разследва Илан Цоря и Гал Барак за 90 млн. лв. от измами с бинарни опции"}
{"url": "https://www.24chasa.bg/novini/article/7697618", "text": "Йорданската принцеса Хая, която напусна емира на Дубай шейх Мохамед бин Рашид Ал Мактум, се яви в лондонски съд за поредния рунд от битката им за съдбата на двете им деца, предаде Ройтерс. На предварително изслушване през юли принцеса Хая поиска от съда да защити едно от децата й от принудителен брак, както и защита срещу тормоз и заплахи. Двете страни тогава заявиха, че правният им спор е за съдбата на децата им, а не за развод или финанси. Пълното изслушване по делото между шейха и принцесата, която е дъщеря на покойния крал на Йордания Хюсеин и полусестра на крал Абдула, е насрочено за 11 ноември и се очаква да продължи пет дена, предава БТА. Шейхът не се е явил на предварителното изслушване. Той е бил представляван от Дейвид Паник, един от водещите британски адвокати. Съдията каза на репортерите, че могат да съобщят за състоялото се изслушване, но не даде никакви подробности за аргументите на страните. Шейх Мохамед бин Рашид Ал Мактум, който е на 70 години, се жени за принцеса Хая през 2004 г. Смята се, че това е шестият му брак. Той има повече от 20 деца от различни съпруги. ", "date": "2019.10.08", "title": "Йорданската принцеса Хая се яви в лондонски съд за делото с емира на Дубай"}
{"url": "https://www.24chasa.bg/novini/article/7697629", "text": "Вицепремиерът и министър на външните работи Екатерина Захариева инициира среща с представители на Висшия адвокатски съвет, Нотариалната камара и Агенцията по вписванията по повод сигнали за откази на български консулски представители в чужбина да удостоверяват подписите на договори за прехвърляне на дружествени дялове по чл. 129 от Търговския закон, съобщиха от пресцентъра на външното ни министерство. „Въпросът е принципен и трябва спешно да намерим решението му – заяви министър Захариева. - За нас най-важното е да гарантираме качествено обслужване на гражданите зад граница, но в същото време то не бива да носи риск“. Според вицепремиера първата стъпка, която трябва да се предприеме в тази посока, е свързването на базите данни на Нотариалната камара и на МВнР. Така консулските служители и нотариусите ще могат да проверяват истинността на даден документ в информационните системи. В хода на разговора бяха обсъдени конкретни действия за осигуряването на взаимен достъп, за да се гарантира безопасността при извършване на заверките.", "date": "2019.10.08", "title": "Захариева инициира среща заради консулските заверки в чужбина"}
{"url": "https://www.24chasa.bg/novini/article/7697654", "text": "От фирмата \"Лего\" предлагат опция за рециклиране на старите и нежелани тухлички от конструктора и изпращането им на нови деца-получатели, съобщава Асошиейтед прес, цитирана от БТА. Потребителите в САЩ ще имат възможността да депонират старите си пластмасови тухлички в специална кутия и да ги изпратят до производителя, който поема пощенските разноски. Материалът ще бъде почистен и впоследствие дарен чрез благотворителна организация на училища в САЩ. От \"Лего\" уверяват, че ако експериментът се окаже успешен, практиката ще бъде въведена и в други страни догодина. От компанията следват глобалните призиви на еколозите за намаляване на пластмасовите отпадъци в околната среда.", "date": "2019.10.08", "title": "От \"Лего\" ще рециклират старите тухлички и ще ги пращат на нови деца"}
{"url": "https://www.24chasa.bg/novini/article/7697627", "text": "„Вярвам в българската съдебна система. Българската правораздавателна система е абсолютно независима, изпълнителната власт не може да се меси в решенията й.“ С тези думи вицепремиерът и министър на външните работи Екатерина Захариева призова австралийската страна случаят „Джок Полфрийман“ да не се политизира, а българският съд да бъде изчакан да вземе своето решение. Това съобщиха от пресцентъра на МВнР. Външният ни министър се присъедини за кратко към среща на заместник-министъра Петко Дойков с Джон Филип, временно управляващ посолството на Австралия в Гърция, акредитирано и за България. Екатерина Захариева подчерта пред австралийския дипломат, че това е консулски случай. „Да не позволяваме този случай да попречи на двустранните ни отношения“, заяви Екатерина Захариева. По случая „Полфрийман“ в България няма политически натиск, каза още външният ни министър. Екатерина Захариева изрази разбирането, че казусът е обществено чувствителен, както и че българското общество има право да изразява своето мнение и да коментира, стига това да е в съответствие с Конституцията на България и да не се използва език на омразата. „Убедени сме, че в България се спазва върховенството на закона, както и че правосъдието е независимо“, заяви временно управляващият посолството на Австралия в Атина Джон Филип. Заместник-министър Дойков и Джон Филип обсъдиха двустранните връзки с Австралия, както и сътрудничеството в рамките на отношенията на Австралия и ЕС. „Имаме много добър диалог между двете страни, позитивни са тенденциите и в сътрудничеството в търговско-икономическата сфера, където има голям потенциал за развитие“, заяви заместник-министър Дойков. Той потвърди интереса на България двете страни да сключат социална спогодба и отбеляза значението, което страната ни придава на голямата българска общност в Австралия - около 20 000 души. За 2018 г. двустранният стокообмен с Австралия отбелязва растеж - със 116 на сто на годишна база като е достигнал близо 100 млн. долара. България приветства и започването на преговорите за Споразумение за свободна търговия (ССТ) на ЕС с Австралия, за чието начало страната ни положи големи усилия по време председателството си на Съвета на ЕС през 2018 г.", "date": "2019.10.08", "title": "Захариева: Случаят „Полфрийман“ не бива да влияе на двустранните отношения с Австралия"}
{"url": "https://www.24chasa.bg/novini/article/7697664", "text": "Две години след като световната икономика беше в състояние на \"синхронизиран възход\", изпълнителният директор на Международния валутен фонд Кристалина Георгиева обяви в специална реч, че новото състояние е \"синхронизирано забавяне\", цитирана от  . Според нея основната причина за това са търговските конфликти, които само към края на 2019 г. вероятно ще струват поне 700 млрд. долара. Ако през 2017 г. почти 75% от икономиките по света са ускорявали растежа си, днес 90% го забавят, допълни тя. Следващата седмица МВФ ще представи икономическата си оценка и прогноза малко преди съвместната годишна среща със Световната банка. В тях ще има ревизиране на досегашните прогнози за 2019 и 2020 г. надолу, обяви Георгиева. В първата си голяма реч, откакто оглави МВФ, тя каза, че тази година темпото на растеж ще е най-слабото от началото на десетилетието. Това означава, че страни в затруднение, включително онези, на които фондът помага, ще се изправят пред още проблеми. Не навсякъде се сгъстяват облаци - почти 40 възникващи и развиващи се пазари ще постигнат реален растеж от над 5% от БВП, като половината от тях са в Африка на юг от Сахара. В САЩ и Германия безработицата е на исторически ниски равнища. Но в някои от големите развиващи се пазари като Индия и Бразилия забавянето е съвсем видимо, в Китай то върви назад след години на силен растеж, а еврозоната би могла да се представи по-добре, допълни управляващият директор. Причините за икономическото забавяне са различни, но общото между тях е, че се отварят разломи, смята Георгиева. Според нея ръстът на глобалната търговия почти е замрял и след като толкова пъти е предупреждавано за опасностите, започва плащането на цената за търговските войни. Значително отслабнаха производствената и инвестиционната дейност по света. Скоро има опасност да бъдат засегнати услугите и потреблението. А разломите се разширяват и несигурността расте, включително заради Брекзит. Обхватът на споровете преминават отвъд няколко държави и навлиза в нови сектори. Валутите отново са в центъра на вниманието и поради това, че икономиките са толкова обвързани, още много държави скоро ще усетят ефекта. Дори тенденцията да бъде обърната догодина и през 2020 г. да започне ръст, сегашните разногласия може да предизвикат промени, които ще продължат цяло поколение - прекъснати вериги за доставки, съсипани търговски сектори и \"дигитална Берлинска стена\", принуждаваща държавите да избират между различни технологични системи. Георгиева смята, че цел на МВФ и страните членки трябва да бъде запълване на тези разломи с координирани действия, започвайки от разгръщане на потенциала за създаване на растеж в търговията. И трябва да се действа сега - включително по легитимни тревоги, свързани с търговски практики, субсидии, трансфер на технологии и защита на интелектуални права - защото вторичните ефекти като загуба на доверие и реакции на пазара ще причинят загуби на всички. Споменатите 700 млрд. долара са около 0.8% от глобалния БВП, или колкото е размерът на швейцарската икономика. \"Когато става дума да подобрим стандарта на живот на хората, трудната работа започва от собствените ни страни. Лично научих този урок от израстването ми отвъд Желязната завеса. Видях високата цена на лошите политики, но и как бързото преминаване към добри политики с международна помощ може да помогне на една държава и народа ѝ да се върнат по пътя на просперитета.\" В заключение Георгиева уточни, че ако последва по-рязко от очакваното забавяне на световната икономика, може да се наложи предприемане на координирани фискални мерки. \"Но нека го заявя ясно - все още не сме достигнали такъв етап. Обаче в подготовката на възможността за координирана реакция да помним съвета на Шекспир: \"По-добре 3 часа по-рано, отколкото минута по-късно.\"", "date": "2019.10.08", "title": "Кристалина Георгиева: 2019 г. ще е най-слабата от десетилетие, икономиката се забавя"}
{"url": "https://www.24chasa.bg/novini/article/7697681", "text": "\"Днешната кръгла маса е триумф на гражданите\", така започна изказването си Милка Христова. Тя разказа как е получила доклада от заместник-кмета Тодор Чобанов за бъдещето на банята още преди година. \"Тогава обявих ситуацията за театър на абсурда, това беше официалната ни позиция, добави Милка Христова. - Благодаря на гражданите от \"Термално-нормално\", че откликнаха и последва една верижна реакция на недоволство\". Милка Христова е убедена, че хората са наясно със случващото се и представената информация от страна на Столична община и конкретно на заместник-кмета Тодор Чобанов е \"подценяване на интелигентността на хората\". \"Та ние ходим върху течно злато и го прахосваме по един недопустим начин\", категорична беше тя. Като заместник-председател на досегашния Столичен общински съвет Милка Христова е наясно с документация относно музея, който се намира в сградата на банята, както и информацията, която е грешно представена на хората. \"Издръжката на музея е над 2 милиона лева, това ще натовари бюджета много\", каза Милка Христова. Тя призова следващият кмет на София и общинските съветници в СОС да се обединят и да се заемат с този въпрос, като бъде отделен бюджет за банята и нещата спрат да се правят \"на тъмно и скрито\". Милка Христова завърши със следния апел: \"Нека спасим банята, нека да я запазим както за туристите, така и за софиянци\".", "date": "2019.10.08", "title": "Милка Христова за съдбата на Централна баня в София: Ходим върху течно злато и го прахосваме"}
{"url": "https://www.24chasa.bg/novini/article/7697667", "text": "Може ли да купиш имот, но да не ти позволяват да го ползваш, с което да се блокира инвестицията за 1 млн. евро и да се трупат загуби от няколко хиляди евро само за броени месеци? Оказва се, че това е напълно възможно, но само в Република Северна Македония. Точно това се случва с българска фирма. При това в период на процедура по стартиране на преговори за приобщаване на Северна Македония към Европейския съюз. Очевидно освен с историята югозападната ни съседка започна да си играе и с бизнеса на българските компании. През 2012 г. германската ВАЦ се изтегля от страната, а печатарският и издателският бизнес се поема от местни фирми, които фалират. Компанията, която държи печатницата, е “Графически център” ДООЕЛ - Скопие. Към българската компания “Полиграфснаб” АД са натрупани сериозни дългове от около 180 000 евро за хартия и консумативи, кредитор е и Българската агенция за експортно застраховане, която също попада в капана на несъстоятелността и не може да си получи парите си Чрез регистрираното в Северна Македония дружество “Полиграфснаб” ДООЕЛ българската компания купува обаче част от печатницата през февруари тази година. Но в купеното хале се намира печатарска машина, която не е изнесена, и поделението на българската компания не може физически да вкара и монтира свои машини и да започне работа. Това е посочено и в становище на вещото лице на съда Кире Костов. Цанко Комаров - председател на съвета на директорите на “Полиграфснаб”, казва, че фирмата в несъстоятелност “Графичен център” и Стопанска банка – Скопие, неоснователно и целенасочено задържат въпросните машини, оборудване и незаконни постройки в техните имоти. На 18 юни 2019 г. с иск до Скопския съд “Полиграфснаб” ДООЕЛ настоява да се наложи предварителна възбрана за продажба на въпросните имоти, машини и оборудване, собственост на “Графически център”, в полза на Стопанска банка - Скопие, за да обезпечи покриването на нанесените щети. Съдът обаче целенасочено протака произнасянето си, което дава възможност на Стопанска банка да прехвърли на свое име имотите и машините от “Графически център”. “Вместо да наложи възбрана и да се стартира делото, с което искаме да ни се покрият щети в размер на 31 717 евро за периода от 27 февруари до 31 юли 2019 г. за незаконно узурпиране на имотите ни, съдът се допитва до ответните страни. Така им дава възможност и комфорт да си продадат имотите и машините и най-накрая на 16 септември 2019 г. отхвърля искането ни като неоснователно и ни праща да се жалим в апелативния съд на Скопие, което вече сме направили”, обясни Комаров пред “24 часа”. И поясни, че не могат да демонтират машините в купения от тях имот, тъй като синдикът на печатницата, назначен от съда, пък ги заплашва с наказателна отговорност съгласно практиката на местния закон. Очевидно такава участ очаква чуждестранните инвеститори, дръзнали да насочат свои инвестиции в югозападната ни съседка и няма сила, която да противодейства на този произвол. В имота на българската компания се оказва, че има и незаконна постройка с монтирана в нея машина, която е на “Графически център”. На 31 януари 2019 г. от община Карпош уведомяват “Полиграфснаб”, че е отхвърлена молбата на печатница “Графически център” да се узакони въпросната постройка. Тук обаче чуждестранният инвеститор се натъква на друго безумие. Само с едно искане на синдика съгласно правилата на Закона за несъстоятелност местният съд издава решение за узаконяване на въпросното хале от 616 кв. м, въпреки че се намира на собствената земя на “Полиграфснаб” ДООЕЛ. Това става ясно от доклад на синдика. Очевидно за съдебната власт в Северна Македония подобен прецедент, който трудно може да се случи в друга държава, не е притеснителен. “Още в началото на годината сме настоявали да се разруши тази постройка В същото време до момента сме принудени да плащаме и тока на тази постройка, и захранването на машината, монтирана в халето, тъй като са закачени незаконно на нашия електромер. От местния ЕВН отказват да ни съдействат, тъй като било вътрешен за страните проблем, въпреки че те са я включили преди години. Всякакви опити да префактурираме стойността на тока на дружеството в несъстоятелност удрят на камък”, казва Комаров. Очакваме в най-скоро време заинетерсованите местни лица със съдействието на съда да започнат офанзива със силово навлизане в имотите ни и нанасянето на допълнителни щети по стени и конструкции с цел да осигурят продажбата на оборудването си – прегради и заключени врати не ги плашат, добавя той. Според протокол на вещото лице на съда от цялата история щетите за българската фирма за 4 месеца са в размер на 31 717 евро, които продължават да се трупат и нарастват. Инвестицията на българската компания е над 1 млн. евро. В търг за печатане на учебници и тетрадки, обявен от северномакедонското министерство на образованието и науката, участва друга българска фирма - “Лито Балкан” АД. От протокол от отваряне на офертите от 28 август се вижда, че по 4 позиции българската компания дава най-добрите цени, в пъти по-ниски от останалите. Българите обаче са отстранени, но без да бъдат уведомени за това. В момента компанията готви жалба до местния съд. “Това е пример за безконтролно, неоснователно и преднамерено действие за отстраняването на български фирми в местни търгове и държавни поръчки, а също и как се облагодетелстват местни фирми. Държим българската държава да изпрати съответните ноти до северномакедонското правителство за разследване”, коментира Комаров. Той обаче не е оптимист по отношение на крайния резултат, тъй като става дума за българска фирма. Такива случаи на местен произвол не са епизодична практика, като интересите на определени местни фирми и лица са трайно обвързани с местните съдилища и държавните институции. Самият Комаров заявява обаче, че много от самите македонци тайно се надяват правдата и законът все пак да възтържествуват и приветстват усилията на ЕС и правителството на Северна Македония за диалог и стремеж към промяна. “24 часа” изпрати запитване до българското Министерство на икономиката дали това са частни случаи, или принципно отношение към българските фирми в Северна Македония. Предоставихме и документи по случаите с “Полиграфснаб” и “Лито Балкан”. От министерството заявиха, че започват проверка. ", "date": "2019.10.08", "title": "Скопие блокира инвестиция на \"Полиграфснаб\" за 1 милион евро"}
{"url": "https://www.24chasa.bg/novini/article/7697677", "text": "Германските власти разследват защо млад сириец е откраднал камиона, с който блъсна осем автомобила в западногерманския град Лимбург. Засега не е ясно дали той е имал терористичен мотив, отбелязва ДПА. При снощния инцидент бяха ранени няколко души, сред които и един българин, който е леко пострадал и е пуснат от болницата. Ранен е и арестуваният сириец, подкарал откраднатия камион, припомня БТА. \"Макар че последователността на събитията напомня за терористичните атаки в Ница и Берлин, мотивът на задържания шофьор остава неясен\", каза вътрешният министър на провинция Хесен Петер Бойт. Не са установени връзки на 32-годишния заподозрян със склонни към насилие ислямисти, сочи досегашното разследване. Случаят засега не е поет от федералния прокурор, отговарящ за дела, свързани с тероризъм. Сириецът е пристигнал в Германия през 2015 г. по време на мощната миграционна вълна. Година по-късно е получил разрешение за защитен престой - статут, даван на хора, които не отговарят на критериите за бежанец, но са застрашени при евентуално връщане в страната си. Според информация, получена от ДПА, мъжът е познат на полицията заради криминални прояви, свързани с наркотици и насилие. Разрешението му за престой е изтекло на 1 октомври, но не е ясно дали е кандидатствал за продължение. Задържаният все още не е направил изявление пред полицията. Според прокуратурата във Франкфурт разследват се най-различни версии. Мъжът е заподозрян в опит за убийство, нападение със сила и опасно шофиране, съобщи водещият прокурор Александер Бадле. Запитан дали има някакви основание да се смята, че това е терористична атака, германският вътрешен министър Хорст Зеехофер каза пред журналисти, присъстващи на срещата на вътрешните министри от ЕС в Люксембург, че разследването продължава. \"На този етап не мога да ви кажа как ще бъде квалифициран случаят\", посочи той. Още снощи е бил извършен обиск в апартамента на заподозрения в Ланген - град на около 80 км от Лимбург. Бил е претърсен и апартаментът на негов братовчед в района на Лимбург-Вайлбург, където арестуваният бил отседнал преди вчерашния инцидент. Оттам са иззети мобилни телефони и флашки, каза Бадлe. Роднината също бил близо до мястото, на което сириецът блъснал колите с камиона. Според разследващите заподозреният насила измъкнал шофьора от кабината на камиона при кражбата. После веднага подкарал камиона и изминал само няколко метра, преди да се блъсне в намиращите се пред него коли близо до кръстовище, без да се опита да натисне спирачка. Наблизо имало полицаи, които не били на работа. Те веднага арестували сириеца и го предали на полицията. Шофьорът на камиона каза, че нападателят отворил вратата на кабината, докато той чакал на червен светофар, и без да каже нищо, го издърпал долу. От компанията собственичка на камиона казаха, че той изпълнявал редовна доставка. Според местния вестник \"Франкфуртер нойе пресе\" минувачи оказали първа помощ на сириеца на място след катастрофата. Според тях той няколко пъти казал \"Аллах\".", "date": "2019.10.08", "title": "Мотивът на шофьора сириец, блъснал 8 коли в Лимбург, остава неясен"}
{"url": "https://www.24chasa.bg/novini/article/7697134", "text": "От 10 до 20 години затвор грозят задържаните за банковия обир в София. Във вторник следобед съдът реши да остави за постоянно в ареста извършителят Кирил Миланов и помагачът Христо Любенов. Решението подлежи на обжалване, предаде  . Според съда престъплението е тежко и умишлено, и има вероятност двамата отново да извършат подобно деяние. Така нареченият ключар Христо, всъщност не е такъв по професия и е осъждан. Двамата задържани искат съдебно медицинска експертиза, но съдът отказва. Адвокатът на Кирил иска да му бъде наложена мярка за неотклонение „домашен арест”, защото имал здравословни проблеми, имал дете и не е осъждан.", "date": "2019.10.08", "title": "От 10 до 20 години затвор грозят задържаните за банковия обир в София"}
{"url": "https://www.24chasa.bg/novini/article/7697139", "text": "Съкратеното съдебно производство да не се прилага при умишлено убийство, но да остане за тежките телесни повреди. Това решиха днес депутатите от правната комисия на второто четене на Наказателно-процесуалния кодекс с 12 гласа “за” и 3 “въздържали се”. Две бяха предложенията за окончателни промени в Наказателно-процесуалния кодекс. От БСП, “Обединени патриоти” и “Воля” предлагаха съкратеното съдебно следствие да не се прилага за умишлени убийства и тежки телесни повреди, а ГЕРБ - такова да няма само при убийства. Поискахме от прокуратурата делата по съкратеното съдебно следствие от 2015 г. до юни 2019 г. От 567, 156 са се възползвали от възможността за съкратено съдебно следвие при умишлени убийства. Със сигурност средно на година съкратеното следствие за тежките телесни повреди няма да се приложи само по две дела, мотивира предложението на ГЕРБ депутатът Красимир Ципов. Нека не забравяме, че това дали едно дело ще се проведе по съкратената процедура зависи изцяло от подсъдимия. Сделка между справедливост и бързина не може да има. Когато говорим, че делата се точат с години, мястото на дебата е другаде. Съдът има законов срок, в който да довърши делото. Делата трябва да се движат и да се решават. Може би цялостното приемане на нов Наказателен кодекс бе решило сегашните проблеми, коментира независимият депутат Явор Нотев. Той повчерта, че убийство може да има и при превишаване на пределите на неизбежната отбрана, а в този казус подсъдимият може случайно да е попаднал на съдебната скамейка, но да няма право на бърз съд и възможност да си признае. Прокуратурата няма да остъпи от становището си, че между бързината и справедливостта, трябва да се даде превес на справедливостта, каза заместникът на главния прокурор Мария Шишкова. Подчерта, че към момента висящите дела са 68 за убийство и 10 за тежка телесна повреда по основния състав. Според прокуратурата не следва да бъде ограничено съществено приложното поле на съкратеното съдебно следвие, допълни Шишкова. Подкрепяме законопроекта така, както беше внесен за промяна на Наказателния кодекс (бел.авт. - предложението на ГЕРБ съкратеното съдебно следствие да остане, но съдът да не е задължен да намали присъдата, ако виновният си е признал). Много време отне на прокуратурата да представи тази справка, но виждате колко са ограничени престъпленията, по които се дава количествена справка. Къде са изнасилванията и блудствата в тази статистика? От тях понякога се стига до убийство, а от тежките телесни повреди до смърт, каза правосъдният министър Данаил Кирилов. Според него в моемента депутатите трябва да поставят една граница, която е относителна, но трябва да се балансира точно. Моят съвет и апел към вас е - не пренебрегвайте нашето предложение. Ако е необходимо, нека се направи конференция по този въпрос, каза още Кирилов. Депутатите решиха и кой български съд ще гледа делата на новата Европейска прокуратура у нас. С 12 гласа “за” и 3 “въздържали се” депутатите решиха да възложат делата на Специализирания съд.", "date": "2019.10.08", "title": "Бързият съд ще отпадне при умишлените убийства"}
{"url": "https://www.24chasa.bg/novini/article/7697133", "text": "Детето, което падна от втория етаж на семейно жилище в Пловдив в началото на септември и оцеля по чудо, вече е при родителите си. Бебето Дария е добре и няма да има последствия за здравето му, съобщиха днес от дирекция „Социално подпомагане\", цитирани от  . От там подчертаха, че детето няма да бъде изведено от семейството, защото приемат случилото се за инцидент, въпреки, че майката и бащата дадоха положителни проби за употреба на алкохол. След случая бащата сам е поискал да ползва социална услуга за повишаване на родителски капацитет.", "date": "2019.10.08", "title": "Детето, паднало от втория етаж на кооперация в Пловдив, вече е у дома си"}
{"url": "https://www.24chasa.bg/novini/article/7697183", "text": "Великобритания е дълбоко обезпокоена от плановете на Турция да започне военна кампания в Северна Сирия, заяви днес говорител на премиера Борис Джонсън, цитиран от Ройтерс. Британският министър за Близкия изток във Форин офис Андрю Мърисън от своя страна предупреди Турция да не предприема едностранни военни действия в Сирия след изтеглянето на американските сили, предаде БТА. \"Ние винаги сме били пределно ясни с Турция, че едностранна военна операция трябва да се избягва, тъй като тя би дестабилизирала региона и би заплашила усилията за осигуряване на трайна победа над ДАЕШ (Ислямска държава)\", подчерта министърът. Турция заяви, че е завършила подготовката за военна операция в Североизточна Сирия, след като Съединените щати започнаха да изтеглят войниците си, предоставяйки възможност на Турция да атакува кюрдските сили, които дълго време бяха съюзници на Вашингтон.", "date": "2019.10.08", "title": "Великобритания призова Турция да избягва едностранни военни действия"}
{"url": "https://www.24chasa.bg/novini/article/7697165", "text": "ВКС върна на съда във Велико Търново делото за смъртта на Алекс от Бяла. 18-годишният младеж изпадна в кома на 8 юли 2017 г., след тежък удар по главата. Инцидентът стана, когато Александър и негови приятели се прибирали от дискотека. За смъртта, по хулигански подбуди, е осъден Валентин Маринов С решението си преди време съдът в Търново измени присъдата на Маринов, като преквалифицира и обвинението за причинена смърт вследствие на умишлено нанесена лека телесна повреда и така наказанието бе свалено от 20 на 3 години. ВКС не е съгласен с мотивите на съда във Велико Търново.", "date": "2019.10.08", "title": "ВКС върна делото за смъртта на Алекс от Бяла"}
{"url": "https://www.24chasa.bg/novini/article/7697203", "text": "Президентът на Съединените щати Доналд Тръмп обяви, че ще се срещне с турския президент Реджеп Тайип Ердоган на 13 ноември във Вашингтон, предаде турската частна телевизия НТВ, цитирана от БТА. Тръмп обяви това в Туитър, където в свои постове открои също така важната роля на Турция като търговски партньор на САЩ, а така също и в НАТО. Публикациите идват след остри реакции в САЩ след решението му да изтегли американските сили от Североизточна Сирия - стъпка, която според критиците му проправя път за турска офанзива срещу кюрдските сили в района, отбелязва Ройтерс. \"Толкова много хора удобно забравят, че Турция е голям търговски партньор на САЩ, всъщност те изработват стоманения корпус за нашите изтребители Ф-35\", написа Тръмп. \"Помнете също, и което е важно, че Турция е важен и изпълнителен член на НАТО\", добави президентът на САЩ. В Туитър Тръмп написа още, че с помощта на Турция са били спасени много животи в района на сирийската провинция Идлиб, посочва НТВ.", "date": "2019.10.08", "title": "Тръмп се среща с Ердоган във Вашингтон на 13 ноември"}
{"url": "https://www.24chasa.bg/novini/article/7697208", "text": "Полският евродепутат Роберт Бедрон е спасил снощи мъж и двегодишния му син от горящ автомобил, съобщиха противопожарните служби в село Регут край Варшава, предадоха ДПА и Асошиейтед прес. \"Той е извадил шофьора и неговия двегодишен син от горящата кола и ги настанил в своя \"Фолксваген\". Като истински пожарникар той се е хвърлил към горящата кола с пожарогасител\", написаха във \"Фейсбук\" от местния Доброволен противопожарен отряд, които публикуваха и снимка с политика. В текста е отбелязано, че Бедрон е похвалил пристигналите пожарникари за бързата им реакция, предава БТА. Спасените мъж и дете не са получили наранявания. Автомобилът им е бил обхванат от пламъци след сблъсък с камион в района на село Табор. Причините за катастрофата се разследват. Тази сутрин Роберт Бедрон каза, че това не е било геройство и че в подобна ситуация \"всеки има законното и морално задължение да реагира\". Пред полската агенция ПАП той призова управляващите да направят по-безопасни пътищата в Полша. Бедрон е ляв политик. Стана известен с това, че е първият явен хомосексуалист, спечелил място в парламента на Полша през 2011 г., както и с мандата си на кмет на северния град Слупск, припомниха агенциите.", "date": "2019.10.08", "title": "Полски евродепутат извади и спаси от горяща кола мъж и двегодишния му син"}
{"url": "https://www.24chasa.bg/novini/article/7697248", "text": "Още пет диви слона са загинали, като са скочили от върха на водопад в Тайланд и така броят им е общо 11, включително и 3-годишно малко, съобщи Ройтерс. Само два слона от стадото са оцелели, падайки от 200 м във водопада Хаев Нарок в национален парк в планинската североизточна част на Тайланд.  , предава БТА. Инцидентът от събота е удар по опазването на дивите животни в Тайланд. Той е станал на същото място в националния парк Кхао Яй, където през 1992 г. загиват осем слона. Слоновете са се опитвали да пресекат реката, когато силното течение ги е понесло във водопада. Инцидентът е разследван с малки дронове, защото теренът е прекалено труден. Дроновете са летели на височина 15 м. Анализът на заснетото разкри телата на още пет слона плюс първоначално известните шест. Два слона са живи, защото са видени да се хранят в района около водопада. В националния парк Као Яй живеят около 300 диви слона.", "date": "2019.10.08", "title": "Още 5 слона са скочили във водопада Хаев Норок в Тайланд (Видео)"}
{"url": "https://www.24chasa.bg/novini/article/7697256", "text": "Българската позиция за бъдещето на интеграцията на Северна Македония е вътрешен въпрос и няма да бъде представена на предстоящия Европейски съвет, заяви днес президентът на Северна Македония Стево Пендаровски, цитиран от агенция МИА. Той добави, че не е имал скоро контакт с българския си колега Румен Радев, но подчерта, че България няма да блокира започването на преговори на Северна Македония с ЕС, предава БТА. \"Първо да получим дата, а след това всички страни членки на ЕС трябва да съставят рамка за преговори от техен национален аспект. Ние ще определим своите позиции за преговори в съответствие с това, което страните членки поискат от нас. Ако въобще дойде на дневен ред този въпрос /за блокирането на преговорите/, това ще стане към средата на следващата година, когато започне да тече процесът на преговори. На практика е невъзможно да се коментира преговорна позиция, чиито елементи все още не са ви известни. Да видим първо елементите и тогава ще координираме нашата позиция според тях\", каза Пендаровски на откриването на център МладиХъб. МИА припомня, че на 30 септември българският президент Румен Радев свика консултативна среща с премиера Бойко Борисов, външния министър Екатерина Захариева и министъра на отбраната Красимир Каракачанов. След срещата Борисов подчерта, че подкрепата за членството на Северна Македония в ЕС не е безусловна.", "date": "2019.10.08", "title": "Пендаровски: България няма да блокира преговорите на Скопие с ЕС"}
{"url": "https://www.24chasa.bg/novini/article/7697301", "text": "Главният прокурор Сотир Цацаров се срещна с временно управляващия посолството на Австралия Джон Филп, съобщиха от прокуратурата. Срещата се проведе по молба на австралийския дипломат, предадена чрез българското министерство на външните работи. Тя е в рамките на програма с поискани срещи по време на визитата на г-н Филип в София (посолството на Австралия е със седалище в Атина). В срещата участваха още Джанин Маклейн, консулски служител в посолството, и Цветомир Йосифов, завеждащ международния отдел на Върховната касационна прокуратура. Тема на разговора, по молба на Джон Филп, бе инициираното от главния прокурор производство пред Върховния касационен съд по искане за възобновяване, по повод решението на състав на Апелативен съд София за условно предсрочно освобождаване на осъдения австралийски гражданин Джок Полфрийман. Главният прокурор изрази позицията, че това решение е постановено от незаконен състав, като за двама от съдиите са съществували безспорни основания за отвод. Сотир Цацаров подчерта, че при тези условия искането е отправено до съда без да се влияе от това, дали осъденото лице е чужд гражданин. Подчерта също, че Джок Полфрийман е осъден за тежко престъпление против личността, липсват убедителни доказателства за поправянето му при изтърпяване на наказанието лишаване от свобода в Затвора в София и не е изплатил дори минимална част от обезщетението, присъдено на пострадалите. Тези обстоятелства са мотивирали главния прокурор да откаже трансфер в Австралия на осъдения Полфрийман, като и понастоящем те остават непроменени. Отхвърлени бяха всякакви съмнения за политическо влияние в действията на държавното обвинение, като бе изрично подчертано, че те са съобразно законовите правомощия на прокуратурата, в защита на обществения интерес и на правата на пострадалите.", "date": "2019.10.08", "title": "Цацаров пред австралийския посланик: Полфрийман е освободен незаконно"}
{"url": "https://www.24chasa.bg/novini/article/7697297", "text": "Великобритания се опита да успокои безпокойството, което поражда Брекзит без сделка, като публикува днес планове за реагиране при непредвидени случаи, включително за създаване на нова служба, която да помага на доставчиците на медицински стоки, предаде Ройтерс. Британският парламент, в който повечето депутати се опитват да предотвратят Брекзит без сделка, поиска по-рано осъвременени данни за усилията на правителството за смекчаване на неблагоприятните последици, които се очаква да причини излизането от Европейския съюз без споразумение, предава БТА. Правителството публикува осъвременен вариант на тези планове в документ, озаглавен \"Доклад за готовността при липса на сделка\". Той включва стъпките, предприети по важни въпроси като границите, правата на гражданите, енергетиката, промишлеността и Северна Ирландия. \"Във всеки момент правителството ще бъде откровено за бъдещите предизвикателства, ще вижда и възможностите\", каза министър Майкъл Гоув, който отговаря за приготовленията. \"Правителството, компаниите и гражданите могат да работят заедно, за да се подготвят за Брекзит, и да гледат уверено към бъдещето\", заяви той. Изтекли по-рано документи изтъкваха възможността за граждански размирици и недостиг на храни, гориво и лекарства при Брекзит без сделка, въпреки че правителството тогава увери, че това са остарели вече сценарии за възможно най-лошия случай. В сегашния документ, който до голяма степен включва обявени по-рано мерки и съвети към компаниите и потребителите, се говори за създаването на нова служба, която да помага на доставчиците на медицински стоки да се подготвят за новата ситуация.", "date": "2019.10.08", "title": "Великобритания публикува Доклад за готовността при липса на сделка"}
{"url": "https://www.24chasa.bg/novini/article/7697321", "text": "Унгария още през август е отказала да екстрадира в Северна Македония бившия премиер Никола Груевски, който от ноември миналата година е в Будапеща и получи политическо убежище, предаде агенция МИА. Министерството на правосъдието на Северна Македония потвърди за агенцията, че на 5 август е получило известие от Върховния регионален съд в Унгария, че не са изпълнени условията за екстрадиция на Груевски, предава БТА. Унгарските власти са обяснили своя отказ с това, че са му предоставили убежище по негово искане, а според международното право човек, получил убежище, не може да бъде предаден на държавата, която е напуснал. Министерството на правосъдието на два пъти иска екстрадицията на бившия премиер - като осъден на две години затвор във връзка с покупката на луксозен правителствен автомобил и като заподозрян за насилието в парламента през април 2017 г., когато за председател на законодателната институция бе избран етнически албанец. Груевски е в Унгария от близо година, а прокуратурата за организирана престъпност на Северна Македония продължава да води разследване как той е успял да напусне страната и кой му е помогнал за бягството.", "date": "2019.10.08", "title": "Унгария отказала да екстрадира Никола Груевски в Северна Македония още през август"}
{"url": "https://www.24chasa.bg/novini/article/7697330", "text": "Благодаря на българското правителството за реакцията, Вие бяхте от малкото държави, които действахте по този начин, след фалита на туроператора „Томас Кук“. Това заяви Улрих Нусбаум, държавен секретар в Министерството на икономиката и енергетиката на Федерална Република Германия на среща с министъра на туризма Николина Ангелкова. Тя е на работно посещение в Германия, където днес ще има поредица от срещи във връзка с възможностите за договаряне на сезон 2020 г. и обстоятелствата след прекратяването на дейността на световния туроператор, съобщиха от пресцентъра на Министерство на туризма. Реагирахме своевременно, в министерството бе сформирана работна група, която да следи непрекъснато ситуацията, посочи министър Ангелкова. Експерти на министерството бяха по Черноморието, за да съдействат на туристите и бизнеса и да помагат за бързото решаване на всякакви възникващи трудности. За нас бе важно туристите от Германия и другите държави да не почувстват допълнителни затруднения след фалита на оператора и да си тръгнат от България с впечатления, които да ги накарат да се върнат отново и през следващата година. Радвам се, че почивката им мина безпроблемно, това е от определящо значение за имиджа на страната ни като приветлива дестинация за организиран туризъм, коментира българският министър. Тя заяви пред домакина си още за готовността на правителството да подпомогне бизнеса за привличане на повече туристи чрез реклама. Важно е нашите правителства да работят съвместно, което ще допринесе за насърчаването на посещенията в двете страни, коментира Николина Ангелкова. За правителството на премиера Бойко Борисов туризмът е национален приоритет, затова бе създадено самостоятелно Министерство на туризма, чиято основна цел е утвърждаването на България като целогодишна туристическа дестинация. Двамата събеседници обсъдиха ситуацията след обявяването на фалита на най-стария туроператор и възможностите на съответното законодателство за намаляване на щетите на контрагентите му. Министър Ангелкова увери държавен секретар Нусбаум, че Германия е сред трите водещи пазари за входящ туризъм в България и привличането на интереса на германските туристи е сред основните задачи на Министерството на туризма и припомни, че през миналата година чуждестранните туристически посещения у нас са над 9,2 млн. туризмът е ключов за развитието на икономиката, като формира 12% от БВП. Относно германските туристи министърът посочи, че те основно организират пътуванията си чрез туроператор или през международни платформи за резервации. И добави, че България и Германия имат дългогодишни и добре развити двустранни отношения. Искам да благодаря на Вас и колегите Ви за доброто партньорство в последните години, с което постигнат огромен успех и вече е дадена зелена светлина за съвместна работа с германските здравни каси, заяви министър Ангелкова. Благодарение на споразуменията те ще изпращат в България германски граждани, които искат да ползват услугите на нашия здравен и спа туризъм и огромното богатство на България от минерални извори. Частните хотели също могат да предлагат свои услуги, сертифицирани и спазващи наредбите на Министерството на здравеопазването и на Министерството на туризма.", "date": "2019.10.08", "title": "Ангелкова: Туризмът е национален приоритет"}
{"url": "https://www.24chasa.bg/novini/article/7697313", "text": "Днес КСНБ подписа споразумение за подкрепа с кандидата за кмет на София Йорданка Фандъкова, издигната от коалиция ГЕРБ-СДС. Синдикатът застава зад кандидатурата на Йорданка Фандъкова с очаквания за нов успешен мандат и още по-резултатно социално партньорство, каза Пламен Димитров, президент на КНСБ. Всички федерации на КНСБ застанаха зад кандидатурата на Фандъкова за кмет на София. В мотивите за подкрепата те изтъкаха постигнатите резултати в управлението на града, активният социален диалог със Столична община, отговорността и морала на Йорданка Фандъкова, предават от пресцентъра на ГЕРБ. „Фандъкова е гарант за устойчивото развитие на образованието, гарант за непрекъснато повишаващите се грижи за децата и за повишаване статуса на българския учител“, това казаха представителите на най-голямата федерация - Съюза на българските учители. Споразумението, което беше подписано, съдържа конкретни ангажименти и политики в сферите социален диалог, повишаване на заетостта, развитие на човешките ресурси, борба с бедността, образование, здравеопазване, подобряване на административното обслужване, развитие на обществения транспорт и транспортната инфраструктура. По искане на КНСБ към Столичната община ще бъде сформиран Съвет за консултации и тристранно сътрудничество. „Благодаря ви за партньорството и диалога. За мен решаването на проблемите зависи от активния диалог, какъвто с вас винаги сме имали. Знаете, че никога не съм поемала ангажименти без ясна сметка за реалните възможности. Не поемам ангажименти, които не мога да изпълня. В следващият мандат трябва да работим за развитие на икономиката, защото градът заработи, завъртяхме колелото на икономиката. За 10 години удвоихме бюджета без да вдигаме данъци и такси. Това става с финансова дисциплина и работа. Инвеститорите идват там, където има предвидимост, стабилност, по-добра инфраструктура и образовани кадри. Нашата голяма цел сега е да привлечем стратегически инвеститор за София“, каза Йорданка Фандъкова по време на срещата със синдикатите.", "date": "2019.10.08", "title": "КНСБ подкрепи Йорданка Фандъкова за кмет на София"}
{"url": "https://www.24chasa.bg/novini/article/7697351", "text": "11-годишен откраднал лаптоп, чанта, зарядно за лаптоп и 20 лв. от книжарница в Момчилград, установиха криминалисти от полицейското управление. Това съобщиха от ОДМВР - Кърджали. Деянието било извършено в интервала от 12 часа до 12,30 часа вчера. След подаден сигнал и организирани издирвателни действия малолетният бил установен в дома му в село край Момчилград. Откраднатите предмети са открити и иззети. Материалите по случая ще бъдат изпратени в местната Комисия за борба с противообществените прояви на малолетни и непълнолетни за предприемане на възпитателни мерки.", "date": "2019.10.08", "title": "11-годишен открадна лаптоп от книжарница в Кърджалийско"}
{"url": "https://www.24chasa.bg/novini/article/7697376", "text": "Задържаха бивш легионер, заподозрян за убийството на фелдшера в Орешник, предаде  . Тялото на 72-годишен фелдшер бе е открито в тополовградското село Орешник. Сигналът до полицията е подаден във вторник сутрин. Трупът е открит в здравната служба на селото. По първоначални данни по главата на възрастния мъж има следи от насилие. Във връзка със смъртта на възрастния медик се издирваше  През февруари миналата година той се барикадира в дома си и стреля по полицаи. След цяло денонощие органите на реда успяха да го задържат. Оказа се, че той имал разрешително за притежание на оръжие, издадено в чужбина.", "date": "2019.10.08", "title": "Задържаха легионера за убийството на фелдшера в Орешник"}
{"url": "https://www.24chasa.bg/novini/article/7696829", "text": "Френският президент Еманюел Макрон обеща, че ще се води безпощадна борба срещу ислямисткия тероризъм, и призова французите да се сплотят и да му противодействат, предаде БТА. Той каза това на церемония в памет на четиримата полицейски служители, убити с нож от радикализиран колега в полицейската префектура в Париж, предаде Франс прес. \"Вашите колеги паднаха под ударите на смъртоносен и безпътен ислям, който ние трябва да изкореним\", заяви френският президент. Той отправи призив към цялата нация да се \"мобилизира срещу ислямистката хидра\".", "date": "2019.10.08", "title": "Макрон обеща безпощадна борба срещу ислямисткия тероризъм"}
{"url": "https://www.24chasa.bg/novini/article/7696833", "text": "19-годишният Огнян Дебелаков, който преди десетина дни причини меле в Пловдив с две жертви, е привлечен към наказателна отговорност. Повдигнато му е обвинение, че като неправоспособен водач и в пияно състояние - с 1, 55 промила, е предизвикал катастрофата. Със скорост над 100 км/ч се забил в електрически стълб. Загиналите са пътували в автомобила му. Те са на 19 и 16 г. Живеели са в един и същи блок в \"Столипиново\". В момента Дебелаков е в следствения арест. Задържан е за 72 часа. Предстои в съда да бъде внесено искане за постоянна мярка. Миналата седмица магистратите оставиха под ключ баща му, тъй като дал ключовете за колата на сина си. Преди трагедията, разиграла се на 29 септември, Огнян, неговият брат близнак Васко и двамата загинали били на ромска сватба в квартала си.", "date": "2019.10.08", "title": "Обвиниха 19-годишния от \"Столипиново\" за мелето с два трупа"}
{"url": "https://www.24chasa.bg/novini/article/7696725", "text": "Членове на местна коалиция „Новото време“ събраха мнозинството жители на село Момчиловци на отворена среща. На нея присъстващите задаваха свободно своите въпроси и искания към представителите на гражданската организация. „Познавате ме: аз съм човек на действията. От мен няма да очаквате обещания – от мен имате реални ангажименти. Преди 4 години поех такива към Момчиловци и ги изпълних. Година и половина борба с община, докато осъществим повдигнатата пешеходна пътека. Тя беше реализирана от фондация „КРОС“.“, сподели кандидатът за кмет Кирил Хаджихристев. „Отказахме се от нашите заплати като общински съветници. Другите ни колеги не го разбраха, тъй като за много от тях това е източникът на препитание. Живяхме с вас и вашите радости и проблеми през последните 4 години. И работихме много – резултатите говорят за себе си! Попитайте други кандидати за общински съветници с какво пожелаха те да помогнат на едно село, на Момчиловци?“, допълни Хаджихристев. Андрей Андреев, кандидат за общински съветник сподели: „Преди 4 години пред вас застана един журналист с една пъстра програма, по която се врече да работи. След като ви представи отчета си, смея да твърдя, че това, което постигна Сийка Суркова от „Новото време“, е истински подвиг за едно село. Но има нужда от крещящи мерки, за да можем да спасим тази община“. „Обещахме ви, че за 4 години ще се опитаме да проумеем как функционира общината отвътре и да издаваме всичко, което намирисва, да ви бъде показвано. И резултатът е явен – това очевидно не беше особено приятно за политическите ни опоненти, които започнаха всячески негативна кампания против нас.“, включи се и водачът на листата Кирил Асенов. Предприемачът сподели, че в едно модерно общество съветник става човек, който е изградил вече финансова независимост и имидж сред гражданите, след което бива поканен да започне да ги представлява. „Отказахме да подкрепим решение на кмета да се вдигнат данъците за смет, както и всяка година да си дава допълнителни милион и 600 хиляди, без да е длъжен да дава отчет къде отиват тези пари. Нашият град не приема нови инвеститори, а гони и стари, които отказват да се подчиняват на изнудване. Ние имаме и силите, и способите да изкореним това. И е абсолютно наложително за спасението на Смолян.“, завърши Асенов. Вижте видео със зададените въпроси към „Новото време“ тук.", "date": "2019.10.08", "title": "Кирил Хаджихристев: Можем да управляваме повече от добре – вижте Момчиловци!"}
{"url": "https://www.24chasa.bg/novini/article/7696837", "text": "Република Сръбска (в състава на Босна и Херцеговина) ще получава газ по специална тръба на газопровода \"Турски поток\", като работите по строителството на тръбата ще започнат следващата година. Това заяви министърът на енергетиката и рудодобива на Република Сръбска Петaр Джокич, цитиран от ТАСС и БТА. Република Сръбска е готова за реализирането на проекта. Вече взехме всички необходими решения за реализирането на този проект - в правителството през май, а в общините - през юли, когато определяхме трасето на пътя, която ще свърже Белград и Република Сръбска, заяви Джокич. Работите по изграждането на тръбата на газопровода \"Турски поток\" до Република Сръбска ще започнат догодина. Не можем да започнем строителството по-рано, отколкото ще започнем строителството на пътя, тъй като това е един проект, уточни министърът. Той добави, че реализацията на проекта има голямо значение за страната.", "date": "2019.10.08", "title": "Изграждането на тръба от \"Турски поток\" до Република Сръбска ще започне през 2020-а"}
{"url": "https://www.24chasa.bg/novini/article/7696849", "text": "Заместник министър-председателят по икономическата и демографската политика Марияна Николова участва в министерската сесия, посветена на добрите правителствени практики в сферата на електронните публични услуги и успешните дигитални трансформации. Събитието е в рамките на 23-ия световен конгрес по информационни технологии, който се провежда в Ереван, Армения. В своето изказване вицепремиерът отбеляза, че динамичното развитие на информационните технологии налага постоянна актуализация както на целите, така и на средствата за постигане на пълноценно и ефективно електронно управление. Това съобщиха от правителствената информационна служба. „Държавното управление не може да изостава от общите тенденции и необратими процеси на европейско и световно ниво, и трябва своевременно да се адаптира към новата цифрова среда“, заяви вицепремиерът Марияна Николова. Тя изтъкна, че в процеса на стратегическо планиране в публичния сектор, също като в бизнеса, се налага постоянно анализиране на технологичното развитие. „Цифровизацията на процесите и услугите води до драстично намаляване на нивото на корупция, осигурява прозрачност и проследимост“, подчерта вицепремиерът Николова и добави, че Европейският съюз със своята стратегия за Цифровия единен пазар има за цел да премахне пречките и да предложи повече възможности за трансгранична стопанска дейност. „България, като страна членка на Европейския съюз, следва общия подход за хармонизация на европейското законодателство, стандарти и сертификационни схеми в сферата на дигитализацията“, изтъкна българският заместник министър-председател. В сесията взеха участие министри от Армения, Естония, Бангладеш, Мексико, Малайзия и Република Корея.", "date": "2019.10.08", "title": "Вицепремиерът Николова: Цифровизацията намалява корупцията"}
{"url": "https://www.24chasa.bg/novini/article/7696838", "text": "Докато президентът Владимир Путин и министърът на отбраната Сергей Шойгу се разхождаха заедно из сибирската тайга, САЩ не дремеха и измислиха нов план за противодействие на Русия. Американският правителствен аналитичен център \"Ранд Корпорейшън\" публикува доклад, представящ стратегия за \"възпиране\" на Русия в Черноморския регион. Анализаторите са загрижени, доколкото Русия модернизира наскоро своя Черноморски флот (ЧФ) и събра още сили в Южния военен окръг. Според американските анализатори за отпор на \"растящото руско влияние\" в региона трябва да бъдат разположени в Румъния и България системи за противовъздушна отбрана и брегови ракетни комплекси. Предлага се също да бъдат разширени ученията на НАТО и да се подпомогне развитието на ракетните потенциали на Украйна и Грузия. В доклада не прозвуча нищо ново; Путин и Шойгу навярно не са били начаса информирани за коварните кроежи - бездруго са в течение, още повече че засилването на руското военно присъствие в Черноморския регион не е минало без тях. За представените планове на САЩ се знаеше и преди, а страните от НАТО редовно провеждат учения в Черно море. Мащабът им не е особено впечатляващ, поне защото няма ракетни стрелби, но при все това кораби от ЧФ винаги маневрират наоколо, видимо нервирайки натовските моряци. - В публикувания доклад прозира ясна тенденция за разширяване на НАТО в източна посока - смята военният експерт Владислав Шуригин. - Откъм Балтийско море силите на Алианса дейно овладяват балтийските страни, Полша предостави територия за разполагане на американски военни бази, Румъния също е готова да приеме ракетни установки. Днес американците упорито се опитват да разпространят влиянието си и в Черноморския регион, по-специално чрез териториите на Грузия и на Украйна, където вече строят морски бази за свои нужди. Антируската военна ескалация обхваща цялата дъга от Талин до Констанца с перспективата да бъде удължена до Одеса и Батуми. Формира се един вид \"източен фронт\", включващ голяма сухопътна отсечка и две морета. НАТО планира Русия да затъне там при евентуален въоръжен конфликт. Това е чисто американска тактика - да маркират военно присъствие извън пределите на САЩ, да създадат огнища на напрежение, в които да бъдат въвлечени трети страни, а после да се издигнат над схватката в ролята на миротворци. Разбра се, че има премного желаещи да се поритат с Русия. Латвия, Литва, Естония, Полша, Румъния и България обаче са готови да действат само ако са прикривани от НАТО и главно от САЩ, иначе не им стиска. Подкрепа им е обещана, най-вече чрез разполагане на оръжия в тези страни. Но да обърнем внимание, че за всяко действие си има противодействие - всички военни обекти, застрашили в някаква степен сигурността на Русия, веднага се вземат на прицел. България, например, оцени тази вероятност за удар и се отказа от разполагане на американски ракети. А САЩ планомерно натискат докрай своите съюзници и партньори, използвайки като плашило военното могъщество и \"агресивността\" на Русия. В доклада на \"Ранд\" виждаме любопитен нюанс - не се споменава Турция, макар че като страна от НАТО на теория тя трябва да бъде на острието на \"битката\" с Русия. Освен всичко останало Анкара контролира проливите Босфор и Дарданели между Средиземно и Черно море. Турският флот не отстъпва много на руския ЧФ, има мощен потенциал и би могло да се разглежда като елемент на противодействие срещу така плашещото \"растящо руско влияние\". На Турция обаче вече не се отрежда съществена роля, включително с оглед значителното затопляне в последно време на отношенията между Москва и Анкара. Самата Турция, въпреки че редовно участва в натовските учения \"Морски щит\", се обявява за сигурност на целия Черноморски регион и решаване на всички конфликти по невъоръжен път. Ако погледнем историята, от общо 13 официални войни Руската империя има 8 чисти победи над Османската империя, претърпяла е 3 поражения, а две войни са приключили с неутрален резултат. По време на Втората световна война Турция, взела страната на нацистка Германия, в крайна сметка не се включи във войната срещу Съветския съюз. По-късно, вече като страна от НАТО, тя предпочиташе да води сдържана политика, без да проявява агресивност в Черно море дори с подкрепа от корабите на САЩ, зачестили с появите си в региона. Американците изглежда и днес не разчитат особено на подобен съюзник, за да \"възпират\" Русия в Черно море. - САЩ отдавна проявяват повишен интерес към Черно море, в което виждат незнайно защо зона от интерес за националната си сигурност - коментира Леонид Ивашов, президент на Академията за геополитически проблеми. - Естествено, тук има връзка най-вече с Русия, която е основен играч в региона, а след като си върна Крим, получи възможност да разположи там оръжия, с чиято помощ да контролира и морската акватория, и крайбрежните страни, където САЩ планират да разположат свои оръжия. Американците приеха още през 2015 г. стратегия за контрол върху Черно море, но нямат представа как да контролират ситуацията тук. Те изгубиха тук много позиции, по-специално с оглед невъзможността да изградят военни бази в Крим, както планираха. Фактически са изгубили като съюзник и Турция, която при някакъв въоръжен конфликт чисто и просто може да забрани американски кораби да минават през проливите, Анкара има това право според Конвенцията от Монтрьо. Същото важи и за чуждестранни кораби с ядрени оръжия на борда. Сега САЩ замислят като тактически ход да разположат ракети в Румъния и България, а като перспектива - в Украйна и Грузия. И не само като средства за отбрана, но и за нападение - под удара на крилати ракети може да се озове на практика цялата европейска част от Русия. Едва ли ще може да се провери от кой тип са разполаганите оръжия. Ние впрочем също не тъпчем на едно място, вземаме именно отбранителни мерки, които зачеркват всички планове на САЩ. Има значение и друго - далеч не всички страни подкрепят американските планове за разполагане на ракети в Европа, включително в черноморските региони. Активен техен противник е и Турция, която не желае ескалация в Черно море. (БТА)", "date": "2019.10.08", "title": "Русия да бъде удавена в Черно море - САЩ измислиха план за \"възпиране\" на Москва"}
{"url": "https://www.24chasa.bg/novini/article/7696859", "text": "Един български гражданин е сред пострадалите при инцидента в Лимбург, Германия, при който камион блъсна 8 автомобила, съобщиха от пресцентъра на Министерство на външните работи. По информация на германската полиция българският гражданин е получил леки наранявания, оказана му е медицинска помощ, след което е бил освободен от медицинско наблюдение. Към момента няма официални данни за мотивите за инцидента, разследван от германските власти. Генералното ни консулство във Франкфурт е във връзка с германските власти и е готово при необходимост да оказва съдействие.", "date": "2019.10.08", "title": "Българин е ранен в мелето с откраднат камион в Лимбург (Снимки)"}
{"url": "https://www.24chasa.bg/novini/article/7696866", "text": "Доскоро уреждането на телефонен разговор с президента на САЩ се смяташе за дипломатическа победа. Те обаче все по-често са съпътствани от сериозни рискове, от изтичане на стенограми до вътрешнополитическа критична реакция и съветниците стават все по-предпазливи. Последиците от телефонния разговор от 25 юли между президента на САЩ Доналд Тръмп и украинския президент Володимир Зеленски още отекват в Киев и доведоха до започване на разследване за импийчмънт във Вашингтон. Водещите разследването американски конгресмени сега искат достъп до телефонните разговори на Тръмп с руския президент Владимир Путин и някои други световни лидери, като председателят на комисията за разузнаването на Камарата на представителите се аргументира с безпокойства, че Тръмп може да е изложил на опасност националната сигурност. \"Хората трябва да свикнат с факта, че телефонен разговор с Тръмп не е като телефонен разговор с някой нормален лидер\", каза Жерар Аро, който до юни беше посланик на Франция във Вашингтон и е помагал при организирането на редица телефонни разговори между президента Еманюел Макрон и Белия дом. За всеки световен лидер, който е разговарял с Тръмп, мисълта, че дословни стенограми може да бъдат публикувани, е тревожна и това вероятно ще се отрази на начина, по който подобни разговори, които са важна съставна част на международната дипломация, ще протичат занапред. Аро все пак намекна, че изтичането на информация е може би най-малката грижа за лидерите, и спомена склонността на Тръмп да се отплесва в неочаквани посоки, обърквайки събеседника си. \"Ако искате да постигнете напредък в политиката, това е същински проблем. Всеки държавен и правителствен ръководител е трябвало да се приспособи към тази липса на диалог. Всичко подготвено отива по дяволите\", каза той. ЩЕ СЕ ВНИМАВА ПОВЕЧЕ Може да се каже, че предупредителните знаци присъстваха от самото начало. Няколко дни след встъпването в длъжност на Тръмп през януари 2017 г., той разговаря по телефона с тогавашния австралийски премиер Малкълм Търнбул. По едно време в напрегнатия разговор Тръмп каза на Търнбул \"Вие сте по-лош от мен\" и се оплака, че от сключено между САЩ и Австралия миграционно споразумение \"излиза, че съм тъпак\". Стенограмата изтече във вестник \"Вашингтон пост\" и създаде на Търнбул проблеми у дома заради твърдата му позиция против имиграцията. Миналата седмица Държавният департамент на САЩ потвърди, че Тръмп е разговарял и с други лидери освен Зеленски с молба да помогнат на министъра на правосъдието Уилям Бар за разследването на произхода на извършеното от Робърт Мълър разследване на ролята на Русия в президентските избори от 2016 г. Лидерите не бяха посочени поименно, но австралийският премиер Скот Морисън потвърди, че е обсъдил темата с Тръмп. Британското правителство каза, че Тръмп е разговарял с премиера Борис Джонсън ден след разговора си със Зеленски, но изброи други теми на обсъждане. Телефонен разговор с президента на САЩ преди беше като да спечелиш джакпота за световните лидери, но Тръмп преобърна тази мисъл наопаки, каза международният директор на аналитичния център Кралски Обединен институт за изследвания в областта на отбраната Джонатан Аял. \"Да говориш с президента по телефона е много рисковано. Много е трудно тези обаждания да бъдат избегнати, но сега правителствените ръководители ще внимават повече какво казват на Тръмп\", каза той. НЕ Е ТОЛКОВА ДОБРЕ ДА СЕ ГОВОРИ За разговорите между лидери са необходими часове на предварителна подготовка и брифинг, като съветници изготвят встъпителни изказвания, теми за обсъждане, отговори на проблемни въпроси, които биха могли да изникнат и конкретни политики, по които се търси сътрудничество. Редица хора слушат тези разговори, като някои водят записки и изготвят стенограма, която се раздава на заинтересованите правителствени ведомства, за да може да се предприемат действия. Бивш премиер на страна от ЕС каза, че ако разговаряше с Тръмп сега, щеше много да внимава да не се отклонява от темата, дори ако това значи, че няма да успее да изгради добри лични отношения с Тръмп, който е склонен да търси допирни точки, като говоренето за голф, и използва много разговорен език. \"Разбира се, че човек иска да е в добри отношения с президента на САЩ, но в сегашната обстановка най-добре да се придържа към сценария и да запазва съвсем официален тон\", каза бившият лидер, който пожела анонимност, за да няма отражение върху отношенията на страната му със САЩ. Високопоставен дипломат, който често планира и присъства на телефонни разговори между своя премиер и други световни лидери, каза, че изтичането на информация винаги е повод за безпокойство, но партийната политика е нов риск. \"Това са важни подготвени събития. Човек иска разговорът да премине както трябва, да изложи становищата си и да постигне напредък в отношенията. Това става по-трудно (с Тръмп). Не е толкова предвидимо. Грижливото планиране може да бъде отклонено от неочаквана забележка\", каза той. Дипломатът каза, че събеседниците на Тръмп трябва да са делови и да се придържат \"само към фактите\", избягвайки разговори като този със Зеленски, в който украинският президент на моменти звучи почти като подмазвач. Аро наблегна на този елемент и каза, че е посъветвал Макрон да не реагира на провокациите на Тръмп. \"Съветът ми към Макрон беше да не реагира, поне в Туитър, защото Тръмп ще отвърне с нови и нови туитове и накрая другият човек ще загуби\", каза той. Отношенията на Великобританиясъс САЩ още страдат от изтичането през юли в британски вестник на силно критична към Тръмп дипломатическа грама на бившия британски посланик в САЩ Ким Дарък. В отговор Тръмп нарече в Туитър Дарък \"чалнат\" и \"много глупав\". Посланикът подаде оставка няколко дни по-късно. \"Дипломатите не могат да си вършат работата, ако има съществен риск техните честни, неподправени преценки да изтекат в медиите\", каза бившият британски посланик във Вашингтон и Париж Питър Уестмакот. \"Дипломатите имат нужда да знаят, че това не е станало новата норма\", добави той.  (БТА)", "date": "2019.10.08", "title": "Телефонният разговор с Тръмп -  рисковано начинание, а не дипломатическа победа"}
{"url": "https://www.24chasa.bg/novini/article/7696349", "text": "Китайската асоциация на предприемачите публикува най-новия си списък на 500-те компании с най-големи годишни оперативни приходи, информира  . Включените китайски компании за 2019 г успяват да поддържат темпа на растеж. Статистика сочи, че общите оперативни приходи на 500-те са достигнали 79,1 трилиона юана (11,04 трилиона долара), с 11,14% ръст на годишна база. Активите им възлизат на близо 300 трилиона юана или ръст от 9,08%. Оперативните приходи на 194 от компаниите в списъка надвишават 100 милиарда юана, а при 6 от тях е преминал границата от 1 трилион. 500-те компании са реализирали общи печалби от 4,49 трилиона юана през 2019 г, с 20,7% повече спрямо компаниите в миналогодишния списък. Първите три компании по оперативни приходи са: No 1: Sinopec - 2.74 трилиона юана No 2: Китайска национална петролна корпорация - 2.6 трилиона юана No 3: Държавна електро-мрежова корпорация на Китай - 2.56 трилиона юана", "date": "2019.10.08", "title": "Топ китайски компании по оперативни приходи за 2019 година"}
{"url": "https://www.24chasa.bg/novini/article/7696874", "text": "Европейската комисия отхвърли днес твърденията, че преговорите за оттеглянето на Великобритания от ЕС са пред провал. Преговорите продължават, дори днес. Работим с нагласата за постигане на споразумение, заяви говорител на ЕК. Той добави, че утре еврокомисарите ще разгледат последните предложения на британския премиер Борис Джонсън за ирландската граница. По-рано днес ирландски медии цитираха източник от британското правителство, според когото преговорите са пред провал. Източникът твърдял, че ирландската страна не желае по-нататъшни преговори. В последните дни ЕС обсъжда предложенията на Джонсън за избягване на раздяла без споразумение на 31 октомври. Британският премиер твърди, че няма да иска от ЕС нова отсрочка до напускането на неговата страна, а европейски източници коментират неофициално, че предложенията му не са приемливи.", "date": "2019.10.08", "title": "Еврокомисията: Преговорите за Брекзит не са пред провал"}
{"url": "https://www.24chasa.bg/novini/article/7696867", "text": "Младеж, разследван за грабежа и  , остава в ареста, съобщиха от пресцентъра на Апелативния съд във Варна. Втората съдебна инстанция е потвърдила задържането на 19-годишния Шенер Р. и определението на съда е окончателно. Разследването на тежкото престъпление започва след като трупът на мъжа е открит на 22 септември - десет дни след обявяването му за издирване от негови близки, припомнят от съда. Шенер Р. и вторият задържан за престъплението - Румен К., са обвинени, че в съучастие първо са ограбили, а след това и убили Диян Д., посочват от пресцентъра на Апелативния съд. Намереното тяло е било в напреднала степен на разлагане. Аутопсията е установила четиринадесет прободни рани, довели до смъртта на мъжа. Златните накити на убития са липсвали. И за Апелативния съд опасността Шенер Р. да се укрие или да извърши ново престъпление е реална. Незабавно след убийството обвиняемият е напуснал страната. От три години той постоянно пребивава във Великобритания, където живее и семейството му, допълват от съда.", "date": "2019.10.08", "title": "Разследван за убийство в землището на добричко село Котленци остава в ареста"}
{"url": "https://www.24chasa.bg/novini/article/7696865", "text": "“Изрично посланика на Австралия заяви, че са издадени лични документи на Джок Полфрийман, но те ще му бъдат дадени едва след като приключат всички съдопроизводствени действия в България.” Това каза правосъдният министър Данаил Кирилов пред журналисти за срещата си с австралийския посланик по-рано днес. “Не съм изненадан от това. Очаквах такива действия от посланика. Той изцяло действа по условията на взаимността и дипломатическия протокол. Той заяви също така, че няма съмнения в българското законодателство и затворническата администрация и посочи, че назад във времето е имало основание да се възприеме, че Полфрийман е получавал съдействие от Главна дирекция “Изпълнение на наказанията”, каза още Кирилов. Според него най-вероятно Полфрийман ще остане в Бусманци до произнасянето на ВКС. “Считам, че в този момент за Полфрийман е по-благоприятно да е в Бусманци, отколкото в затворната администрация или пуснат на свобода”, допълни правосъдният министър.", "date": "2019.10.08", "title": "Издаден е новият паспорт на Джок Полфрийман, получава го след делото"}
{"url": "https://www.24chasa.bg/novini/article/7696877", "text": "Около 60 процента от аварийните случаи в българо-румънския участък на река Дунав през последните 10 години са свързани със засядане на кораби. Те най-често се дължат на неспазване на правилата, от страна на капитаните, с газенето на плавателните средства. Това съобщи в Русе главният секретар на Изпълнителна агенция \"Морска администрация\" Петър Киров. По думите му други над 30 процента от аварийните случаи са за замърсяване на реката - основно с трюмни води. Малък процент е свързан с пожари на плавателни съдове и паднали хора зад борда. Киров обясни, че през последната година е имало около 50 случая на аварийни ситуации. Основно те са за засядане на кораби и за замърсяване на Дунав, предаде БТА.  В крайдунавския град днес се състоя среща между български и румънски институции по проект, насочен към повишаване на транспортната безопасност в общия българо-румънски участък на река Дунав. Той е на стойност 5,7 млн. евро и се финансира по програмата за трансгранично сътрудничество \"ИНТЕРРЕГ V-A Румъния - България 2014 - 2020 година\". Киров, който е ръководител от българска страна на проекта, обясни, че се предвижда да бъдат изградени системи за управление на аварийните случаи в общия участък на Дунав. Те ще помагат за координацията на всички институции в спасителните дейности. Центровете ще бъдат разположени в Русе и в Лом, а от румънска страна - в Турну Мъгуреле. Предвижда се закупуването и на две нови несамоходни баржи. Те ще имат оборудване за аварийно-спасителна дейност - за борба с пожари, с разливи, ще има и помпи с висок дебит, предназначени за изпомпване на водата след пробив на корпус на плавателен съд. Двете баржи ще бъдат разположени в Русе и в Лом. Цената им ще е малко повече от 1 млн. евро. Предвижда се те да бъдат доставени в края на 2020 г. или в началото на 2021 година. Партньори по проекта са изпълнителна агенция \"Морска администрация\", която е водещ партньор, и Румънската морска администрация.", "date": "2019.10.08", "title": "Около 60% от аварийните случаи по река Дунав са свързани със засядане на кораби"}
{"url": "https://www.24chasa.bg/novini/article/7696890", "text": "Националната информационна кампания „Бъди войник“ на Министерството на отбраната за популяризиране на военната професия ще гостува в Силистра утре, съобщиха от Военното окръжие в града. Очакваше се същия ден на посещение в Силистра да бъде и министърът на отбраната Красимир Каракачанов.Гостуването му се отлага за 21 октомври. От 16,00 ч. на площад „Свобода” ще започне информационна борса за набиране на войници и матроси. В нея ще бъдат представени Сухопътните, Военновъздушните и Военноморските сили, служба „Военна полиция”, Националната гвардейска част, Централното военно окръжие. На място присъстващите ще могат да се запознаят с възможностите, условията и сроковете за кандидатстване и постъпване в Българската армия. На същото място посетителите ще могат да видят и образци на въоръжение и оборудване на Сухопътните войски, 68-ма бригада „Специални сили” и служба „Военна полиция”. Военна техника ще бъде разположена на паркинга зад сградата на общината от 16,00 ч. на 9 октомври. Посетителите ще имат възможността да се докоснат до тях, да се снимат и да ги видят отблизо. От 18,30 ч. в Драматичния театър ще започне концерт на Представителния ансамбъл на Въоръжените сили, Представителния духов оркестър на Военноморските сили. Участие ще вземат и местните изпълнители – гайдарски групи „Школа Великов” и „Чавдарчета”, вокална формация „До ре ми” и фолклорен ансамбъл „Добружда”. Кампанията се провежда във всички областни градове и три общински центъра в България. Основната цел е да бъдат привлечени кандидати за военна служба като желаещите ще имат възможността на място да се запознаят с условията за кандидатстване, социалния статут на военнослужещия и бъдещото професионално развитие във Въоръжените сили на Република България. Другите основни цели са да се постави армията във фокуса на общественото внимание и да се изгради патриотично възпитание на младите българи.", "date": "2019.10.08", "title": "Българската армия дебаркира в Силистра – набира войници, матроси и гвардейци"}
{"url": "https://www.24chasa.bg/novini/article/7696899", "text": "Специализираната прокуратура приключи разследването за умишлена безстопанственост срещу кмета на община Септември Марин Рачев. Заедно с него са обвинени и трима общински служители - зам.-кметът Явор Митев, специалистът в „Инвеститорски контрол” към отдел „Строителство” при дирекция „Архитектура и териториално устройство” Станой Милов и директорът на Дирекция “Транспорт и околна среда“ Ангел Бончев. До месец в Специализирания наказателен съд ще бъде внесен обвинителен акт срещу четримата обвинени. Това съобщиха от прокуратурата. Марин Рачев е привлечен към наказателна отговорност за това, че за времето от май 2017 г. до август 2018 г., като длъжностно лице, не е упражнил контрол върху общинските служители Милов и Бончев, на които е възложено отчитането на обществено имущество – те подписали приемо-предавателни протоколи за строително-монтажни работи, без да са реално изпълнени. Рачев не положил достатъчно грижи за управлението и стопанисването на повереното му имущество - допуснал да бъдат заплатени недължими суми с платежни нареждания по фактури, дейности и услуги на завишени цени, по договор №117/28.04.2017 г. за обществена поръчка с предмет “Ремонт на пътна и улична мрежа на територията на община Септември“, сключен между общината като възложител и „Консорциум ремонти и възстановяване -Септември“ ДЗЗД като изпълнител. От това са последвали значителни щети за общината в общ размер на 255 039.73 лв., без ДДС. Зам-кметът Явор Митев е привлечен за длъжностно престъпление и за престъпление против реда на управлението. На 12 февруари 2018 г., като длъжностно лице, заемащо отговорно служебно положение - действащ временно като кмет на община Септември (съгласно заповед на Марин Рачев от 1 август 2017 г.), нарушил служебните си задължения, като без да е възникнала необходимост от изменение на сключения договор за обществена поръчка от 28 април 2017 г. с предмет “Ремонт на пътна и улична мрежа на територията на община Септември“, подписал Допълнително споразумение №43/12.02.2018 г. за изменение на договора, с цел да набави за изпълнителя ДЗЗД “Консорциум ремонти и възстановяване - Септември“ търговска печалба от 1 000 000 лв. С толкова той увеличил в Анекса сумата за изпълнение на договора, от което са могли да настъпят немаловажни вредни последици за общината. Митев е обвинен и за това, че на 23 август 2018 г. не изпълнил задължението си по чл.154 от Закона за съдебната власт да окаже съдействие по разпореждане на следователи от Следствения отдел при Специализираната прокуратура (постановление №1840/20.08.2018 г.) за създаване на необходимата организация във връзка с извършвани на територията на община Септември процесуално-следствени действия (престъпление по чл.275, ал.1 от НК). Станой Милов е обвинен за документи престъпления при удостоверяване на реализирани стротелно-ремонтни дейсности на територията на община Септември. От 9 май 2017 г. до 9 август 2018 г., в кръга на службата си, съставил 11 официални протокола за отчитане на извършени и подлежащи на заплащане строително-монтажни работи на обекти, по които общината е била възложител, а „Консорциум ремонти и възстановяване - Септември“ ДЗЗД – изпълнител. В тях удостоверил неверни обстоятелства, а именно, че посочените в протоколите СМР са извършени в пълен обем, въпреки, че били частично изпълнени или изцяло неизпълнени (престъпление по чл. 311, ал. 1 от НК). Обвинен за документни престъпления е и Ангел Бончев. На 4 май 2017 г. в кръга на службата си, при условията на продължавано престъпление, съставил два официални документа – протоколи за отчитане на извършените и подлежащи на заплащане строително-монтажни работи по Договора с „Консорциум ремонти и възстановяване - Септември“ ДЗЗД, в които удостоверил извършени в пълен обем работи, докато те били частично изпълнени или изцяло неизпълнени.", "date": "2019.10.08", "title": "Приключи разследването срещу кмета на Септември Марин Рачев, до месец делото влиза в съда"}
{"url": "https://www.24chasa.bg/novini/article/7696911", "text": "Събитието се проведе в понеделник, 07 октомври 2019 г, в София. Темата на публичния дебат бе \"Каква Европа искаме? Новите приоритети за развитието на ЕС\";. Освен Юрки Катайнен и Ева Майдел, участие в дебата взе и заместник-кметът на София по направление „Финанси и стопанска дейност“ Дончо Барбалов. По време на дискусията Майдел посочи, че неравномерното развитие на България крие много опасности, като най-голямата от тях е обезлюдяването на цели региони. „За първи път от 2009 г. покупателната способност на софиянци е по-висока от средната за ЕС. Но това трябва да се случи и с другите български региони. Затова за мен две теми са много важни: как да помагаме на средния и дребния бизнес и в тези места, където покупателната способност е едва 30% от средната в ЕС, да получат Европейска помощ и шанс за развитие. Как талантите и идеите на българите и в тези региони да могат да се реализират?“ допълни евродепутатът. В Европарламента Ева Майдел работи активно, заедно със заместник председателя на ЕК Юрки Катайнен по един от основните проекти за привличане на инвестиции в ЕС, т. нар. План Юнкер. В резултат, към 2019 г. в България влязоха 860 млн. лв. за близо 10 000 български фирми, като очакването е те да мобилизират в допълнение още над 4 млрд. лв. частни средства. По този начин България се оказва в Топ 4 на ЕС по привлечени инвестиции като процент от БВП по Плана Юнкер.", "date": "2019.10.08", "title": "Ева Майдел: Работя за Европа, която да достига до всеки регион и всеки гражданин"}
{"url": "https://www.24chasa.bg/novini/article/7696544", "text": "Скъпи членове и симпатизанти на БСП, скъпи общински и областни ръководства, кандидати за кметове, за общински съветници и организатори, вече десет дни се срещам с вас в цялата страна в кампанията за местни избори.Това написа във фейсбук лидерът на БСП Корнелия Нинова, съобщават от пресцентъра на партията. \"Няма по-голямо удовлетворение за един ръководител от това да ви види така енергични, силни, единни и усмихнати. Поздравявам ви, че превърнахте “Визия за България” във визия за всяка община. Програмите ви за управление са конкретни, реалистични и човешки. Тригодишните ни усилия да подмладим партията дават резултат сега. Видях стотици млади хора сред нашите кандидати. Редом до тях стоят опитни другари.\", продължава тя. \"Благодаря ви, че загърбихте ревността и дадохте път на младо поколение политици. Поздравявам ви за мъдростта. Благодаря на хилядите хора, с които се срещнах в областите Благоевград, София, Ловеч, Русе, Велико Търново, Шумен, Търговище, Добрич, Силистра, Разград. Чудесни сте. Тази седмица продължаваме с Перник, Сливен, Ямбол, Стара Загора. Бъдете здрави, уважавани и обичани\", пише още Нинова", "date": "2019.10.08", "title": "Нинова във Фейсбук: 3-годишните ни усилия да подмладим партията дават резултат сега"}
{"url": "https://www.24chasa.bg/novini/article/7696321", "text": "На 8 октомври се проведе церемония по подписването на договор за сътрудничество между Китайската медийна група и управата на провинция Джъдзян, според който двете страни ще придвижат изграждането на държавна база за кратки видеоклипове и ще си сътрудничат в проекти, свързани с Азиатските игри в Ханджоу, съобщи  . В церемонията участваха заместник-началникът на отдел Публичност на ЦК на ККП и директор на Китайската медийна група Шън Хайсюн, заместник-секретарят на Партийния комитет на провинция Джъдзян и председател на провинцията Юан Дзядзун. В речта си Шън Хайсюн заяви, че от основаването си Китайската медийна група се надява с помощта на различните медийни ресурси активно да придвижат стратегическото сътрудничество с медиите в различни райони. Настоящото подписване на договора с провинция Джъдзян е конкретно действие за подобряване на стратегиите и структурата на Китайската медийна група и придвижване на висококачественото развитие. Настоящото сътрудничество с провинция Джъдзян е опит, който ще послужи на социалното и икономическо развитие в региона и със сигурност ще насърчи реформата и развитието на провинцията. Юан Дзядзун заяви, че задълбочаването на сътрудничеството с Китайската медийна група е важна мярка за реализирането на идеята на генералния секретар Си Дзинпин за интегрирано развитие на медиите и създаване на добър „културен имидж\" за Джъдзян.", "date": "2019.10.08", "title": "Китайската медийна група ще си сътрудничи с провинция Джъдзян"}
{"url": "https://www.24chasa.bg/novini/article/7696556", "text": "След одобрено от съда споразумение, постигнато с Окръжна прокуратура – Ловеч, осъдиха мъж, плащал с чужда дебитна карта, съобщават от прокуратурата. К.Ц. е признат за виновен за това, че в гр. Ловеч, в супермаркет, от пост терминал, през периода 01 – 25.03.2019 г., при условията на продължавано престъпление, без съгласието на титуляра Н. Т., използвал платежен инструмент – безконтактна дебитна карта, като извършил общо 26 транзакции, с които направил плащане на стоки в размер на различни суми - всички на обща стойност 465,57 лв. и 4 бр. неуспешно транзакции. За извършеното деяние му е наложено наказание десет месеца лишаване от свобода, което на основание чл. 66 от НК е отложено с изпитателен срок от три години. Споразумението има последици на влязла в сила присъда.", "date": "2019.10.08", "title": "Осъдиха мъж, теглил пари от чужда дебитна карта близо месец"}
{"url": "https://www.24chasa.bg/novini/article/7696570", "text": "Еврокомисарят по миграцията Димитрис Аврамопулос прикани днес страните членки на ЕС да подкрепят временния план за бързо сваляне на сушата на мигрантите от плавателни съдове в Средиземно море и разпределянето им из желаещи държави, предаде Асошиейтед прес. На среща на вътрешните министри от Европейския съюз в Люксембург Аврамопулос заяви, че е настъпил \"момент всички страни членки да проявят повече солидарност и повече отговорност\". ЕС \"не може само да опитва да намира временни решения\", а са необходими постоянни механизми, добави той, цитиран от БТА. Германия, Италия, Малта и Франция искат да бъде одобрена \"бърза процедура\" за проучване на мигрантите, разселване на кандидатите за убежище и репатриране в срок от четири седмици на хората, които не са подали молба или не отговарят на условията за убежище. Системата трябва да работи въз основа на \"предварително декларирани желания\" на страните, че ще приемат кандидати за убежище, като ще се спазват досегашните \"облекчени процедури\".", "date": "2019.10.08", "title": "Еврокомисар: Страните членки да подкрепят временния план за мигрантите по море"}
{"url": "https://www.24chasa.bg/novini/article/7696590", "text": "8 години затвор и 11 години без право да управлява лек автомобил. Това присъдата на 19-годишния Асан Христов за това, че уби две деца при катастрофа година, след като е глобен за това, че кара кола без да има шофьорска книжка. Той се възползва от съкратеното съдебно следствие, призна вината си и фактите, изнесени в обвинителния акт и съдът намали първоначалната му 12-годишна присъда с една трета и в крайна сметка той трябва да излежи 8 години зад решетките. Починалите деца са 14-годишно момиче и момче на 17 години. На 6 август миналата година Асан пътувал с автомобила си от Долни Чифлик за кв. \"Аспарухово\" във Варна заедно с две непълнолетни момичета и едно момче. Пътниците на няколко пъти му правели забележки да намали скоростта. В местност „Харамията\" по посока към „Крушките\", движейки се със 119 км/ч., при разрешени 90 км/ч., 19-годишеният шофьор загубил контрол над колата. Тя излязла извън пътното платно и се ударила в няколко дървета, след което се преобърнала напречно на пътя. В тежката катастрофа на място загинали 14- годишно момиче и 17-годишно момче, а другата 15-годишна девойка оцеляла със средни телесни повреди. Пред състав на Варненския окържен съд подсъдимият призна изцяло фактите и обстоятелствата изложени в обвинителния акт и отказа да се събират други доказателства в съдебната фаза. Като частни обвинители бяха конституирани всички близки роднини на пострадалите. От държавното обвинение посочиха, че освен младата възраст на извършителя почти не са налице смекчаващи вината обстоятелства. Той е с основно образование, неработи, с едно влязло в сила наказателно постановление за управление на автомобил без свидетелство за управление, година преди тежкия инцидент.", "date": "2019.10.08", "title": "8 години затвор за 19-годишния Асан, убил момче и момиче, докато кара без книжка"}
{"url": "https://www.24chasa.bg/novini/article/7696502", "text": "25-годишен уби от ревност бившeто си гадже, нейния нов приятел и семейството й в известния тиролски курорт за зимни спортове Кицбюел. Полицията не откри признаци на насилие върху жертвите, пише kleinezeitung.at. Убийството на пет души стана в ранните сутрешни часове в неделя. 25-годишният местен жител на Кицбюел застреля 19-годишната си бивша приятелка, родителите й, брат й и новото й гадже. Заподозреният може би не е искал така да свърши неговата връзка, след това направи признание: „Убих петима души“. Около 6:00 часа 25-годишният се яви в полицейския участък на Кицбюел, каза Уолтър Пъп, ръководител на Държавната служба за криминална полиция. \"25-годишният сложи пистолет и нож на бюрото, твърдейки, че току-що е убил петима души\", каза Пъп. Полицията веднага отиде на местопроизшествието и намери петте безжизнени тела. Връзката между 25-годишния и 19-годишната е била прекратена преди два месеца. Явно се е стигнало до спор между двамата в ресторант в нощта преди убийството. В неделя сутринта в 4.00 младият мъж звъннал на вратата в дома на 19-годишното момиче и нейното семейство. Баща й (59 г.) отворил вратата и го отпратил. Тогава гостът се прибрал вкъщи и взел пистолета на брат си, който законно притежавал. В 5.30 25-годишният отново дошъл в дома на семейството на бившата си приятелка. Пак баща й отворил вратата, след което 25-годишният го застрелял. Тогава той влязъл в къщата и там убил брат й (на 25 години) и 51-годишната майка на 19-годишната. Междувременно бившата му  спяла заедно с новия си приятел в едно легло в жилището. Тъй като вратата била заключена, нападателят се изкачил на балкона в дома им и застреля там също бившата си приятелка и новия й приятел, който е бил 24-годишен. Първият разпит на 25-годишния приключи в неделя следобед. Той направи изчерпателна изповед, каза Пъп. При разследването пистолетът ясно може да бъде идентифициран, а ножът, който е носил заподозреният не играя роля в престъплението. Как се е стигнало до петорното убийство - още не е ясно. Не може още да се разбере как 25-годишният е стигнал до пистолета на брат си и как е разбрал къде е заключен. До този момент не е намерен братът, който има право да обясни за оръжието. В понеделник е била аутопсията на телата. Младежът е преместен в Инсбрук в неделя следобед. \"Очакваме той да бъде задържан в ареста\", казва Пъп. Това е задължително при съмнение за убийство. 25-годишният не е бил под влияние на алкохол към момента на престъплението, установиха разследващите. Жителите на Кицбюел са в шок след невероятния акт на насилие. \"Почти няма жител на Коцбюел, който да не познава загиналите от двете семейства\", цитира Tiroler Tageszeitung един от жителите на градчето. В знак на траур черното знаме беше издигнато в кметството. Кметът на Кицбюел Клаус Уинклер говори за \"изненадваща и невероятна трагедия\". „Такава по вид жестокост не е имало никога в Кицбюел“, допълни той.", "date": "2019.10.08", "title": "Пет трупа в Кицбюел - от ревност към бивше гадже"}
{"url": "https://www.24chasa.bg/novini/article/7696599", "text": "Продължаващите незаконни турски сондажни дейности подкопават добросъседските отношения между ЕС и Турция, написа в профила си в туитър председателят на Европейския съвет Доналд Туск в понеделник, съобщи АНА-МПА. Повод за реакцията на Туск е очакваното начало на сондажни дейности за проучване за природен газ от Турция южно от Кипър. В интервю за гръцката телевизия \"Скай\" американският държавен секретар Майк Помпейо, който беше на посещение в Атина в края на миналата седмица, заявява, че в кипърската изключителна икономическа зона не само ще бъде приложено международното право, но всяка страна трябва да признае, че \"Америка винаги прави необходимото, за да защити икономическите си интереси и хората си\", предаде БТА.", "date": "2019.10.08", "title": "Доналд Туск: Незаконните сондажи подкопават добросъседството между ЕС и Турция"}
{"url": "https://www.24chasa.bg/novini/article/7696617", "text": "Протестиращи екоактивисти заляха с червена боя прочутата статуя на бик пред борсата на \"Уолстрийт\" в Ню Йорк. Инициатор на протестната акция е движението \"Бунт срещу унищожението\", предаде  . В понеделник протести имаше в много градове по цял свят. Активистите искат да упражнят натиск върху правителствата, за да предприемат те по-сериозни мерки срещу климатичните промени.", "date": "2019.10.08", "title": "Екоактивисти заляха с червена боя бика пред борсата на \"Уолстрийт\" (Снимки)"}
{"url": "https://www.24chasa.bg/novini/article/7696615", "text": "Фейсбук се съгласи да плати 40 милиона долара на рекламодатели, според които социалната мрежа е \"раздула\" времето, в което потребителите са гледали видео реклами в платформата, предаде \"Асошиейтед прес\". Калифорнийското издание \"Мъркюри нюз\" информира, че в съдебното споразумение Фейсбук приема, че е допуснала нарушения, съобщава  . Рекламодатели започнаха дело срещу Фейсбук през 2016 година заради измерването на времето, за което потребителите гледат публикувани в социалната мрежа видео реклами. Според съдебното решение времето е раздуто с до 900 процента, а това е помогнало на мрежата да убеди рекламодателите да купуват неговите услуги за видео реклама. Фейсбук публично призна грешка във формулата. Компанията обаче отхвърли твърденията, че инженерите й са знаели за проблемите повече от година и не са направили нищо.", "date": "2019.10.08", "title": "Фейсбук ще плати 40 млн. долара на ощетени рекламодатели"}
{"url": "https://www.24chasa.bg/novini/article/7696644", "text": "Крайно време е да се спрат манипулациите и да се съхрани психиката на децата и родителите, които се безпокоят от слуховете, че някой ще извежда децата от дома им, заявяват от Държавната агенция за закрила на детето (ДАЗД) във връзка със зачестилите публикации в социалните мрежи, че агенцията щяла да предприема действия за „отнемане“ на деца от училищата. ДАЗД категорично отхвърля тази информация, предаде  В ДАЗД няма назначени социални работници, които да работят пряко с деца. Държавната агенция за закрила на детето има едва 66 служители, в шест града в страната – София, Бургас, Варна, Враца, Пловдив и Русе. Отделите за закрила на детето, в които работят социални работници, са към Дирекциите „Социално подпомагане“, които са на 147 места в страната и са териториални поделения на Агенцията за социално подпомагане (АСП) – структура на Министерството на труда и социалната политика (МТСП). \"В последните месеци се разпространяват неверни твърдения, че в страната се въвеждат нови политики за отнемане на деца от родителите им. Бихме искали да успокоим и информираме отново широката общественост, че както и досега, според българското законодателство, не се предвиждат нови мерки за извеждане на деца от семействата. В ДАЗД нямаме информация социални работници да извършват нарочни действия в тази посока. Социалните работници се намесват в ситуации, когато детето се нуждае от закрила в случаи на престъпни действия и експлоатация спрямо него, описани в Закона за закрила на детето. Социалните работници следва да извършват своята работа със задълбочени социални проучвания, да изготвят внимателно социални доклади по случаите на децата в риск до съда. В тази връзка председателят на Държавната агенция за закрила на детето има правомощия да контролира (но не и да ръководи) дейността на споменатите дирекции \"Социално подпомагане\". При установяване на нарушения в тези дирекции, ДАЗД може да издава задължителни предписания към тях, както и да дава съответните указания за тяхното изпълнение. Тъй като в Държавната агенция за закрила на детето не работят (и никога не са работили) социални работници, ДАЗД не може (и никога не е могла) да предприема мерки за извеждане на дете от неговото семейство. В Агенцията работят експерти и инспектори с контролни функции, но не и социални работници. Всеки гражданин, който има притеснения относно неправомерни действия от страна на служителите от институции или организации, работещи с деца и смята, че са нарушени правата на дете, може да сигнализира Държавната агенция за закрила на детето (ДАЗД) за проверка на дейността им\", заявяват от ДАЗД. От там припомнят, че орган за закрила на детето са и кметовете на общини, т.е. това са органите на местно ниво, към които може да се търси помощ при затруднения на семейството и нужда от подкрепа. Държавната агенция за закрила на детето изразява позиция, че е крайно време да се спрат манипулациите и да се съхрани психиката на децата и родителите, които се безпокоят от слуховете, че някой ще извежда децата от дома им. Нека си зададем въпросите: Кой ни причинява тези страхове и защо, с каква цел? На кого да вярваме – на официалните източници или на слухове в мрежата? Изборът е у всеки един от нас. \"Ние – всички хора, независимо в каква роля сме, малки или големи, поставяме и създаваме условията за живот, за нас и за децата ни занапред. Ние избираме да живеем в дух на разбирателство и доверие помежду си, или в дух на подозрения и съмнения. Ние всички имаме страхове и няма по-голям страх от това да не се разболява детето ни и да не му се случи нещо лошо. И ние, служителите от ДАЗД, сме хора като всички граждани с човешки страхове. Важното е обаче, не дали се страхуваме и дали за малко или за повече време сме се поддали на заблуди, а дали и как успяваме да преодоляваме страховете си, и как ги побеждаваме. И ние, служителите от ДАЗД ще продължаваме да защитаваме позицията, че за децата и родителите семейството е естествената среда за живот, а домът трябва да е най-сигурното и защитено място за тях\", се казва още в позицията. Клипове в социалните мрежи са причината за напрежението в Сливен Клипове в социалните мрежи са", "date": "2019.10.08", "title": "ДАЗД: Твърденията за \"отнемане\" на деца са категорично неверни"}
{"url": "https://www.24chasa.bg/novini/article/7696641", "text": "Жена е отровила шестима роднини с цианид за пари в продължение на 14 години, пише вестник \"Гардиън\". През цялото време Джоли Томас от южния индийски щат Керала била мотивирана в действията си от желание да контролира финансите на цялото семейство. 47-годишната жена попаднала под подозрение едва след като мъжът на сестра й се усъмнил, че може да е подправила завещанието на родителите си. Полицията отри, че през годините Джоли Томас е присъствала на смъртта на шестима свои роднини и всеки път те са яли храна, приготвена от нея. Първата й жертва била майката на съпруга й, която тя отровила с цианид в овнешка супа през 2002 г. След това със същата отрова убила и бащата на съпруга си през 2008 г.. През 2011 г. дошъл ред на съпруга й, който бил отровен с цианид в ястие с ориз и къри. Съдебните лекари открили отрова в тялото му, но полицията по неясна причина класифицирала смъртта му като самоубийство, предаде Канал 3. Чичото на съпруга й бил отровен с цианид в кафето, като полицията смята, че Томас го убила, защото настоявал за допълнителна аутопсия на тялото на своя племенник. Последните две жертви на убийцата били 2-годишната дъщеря на Скария Шаджу, братовчед на отровения й съпруг. Тя отровила детето през 2014 г., а 2 години по-късно убила и съпругата на братовчеда. Тези две отравяния били с цел Томас да се омъжи за Шаджу, което станало факт през 2017 г. Полицаите ексхумираха останките на всички убити от Джоли Томас и казаха, че са открили следи от цианид. В понеделник Томас признала, че е извършила всичките убийства.", "date": "2019.10.08", "title": "Жена отрови роднините си с цианид за пари в Индия"}
{"url": "https://www.24chasa.bg/novini/article/7696645", "text": "Продължава събирането на доказателства срещу извършителя на взрива в Монтана. Заподозреният по случая е мъж, който е бил разгневен от решения по дела за издръжка, предава  . Това разкри адвокатът, чийто автомобил беше цел на атаката. Експлозията избухна в жилищен блок миналата нощ. Щетите от са сериозни и се простират далеч извън собствения гараж на адвоката, но все пак пострадали няма. Потърпевшият Красимир Босев не изключва следващ опит за покушение, въпреки това няма да се откаже от делата си. Той има подозрения за организатора на атаката ги е споделил с разследващите. От прокуратурата съобщиха за намерени следи и веществени доказателства. Механизмът, по които са предизвикани пораженията, както и дали става дума за взрив или възпламеняване, ще се установи с техническа експертиза. Припомняме, че това не е първата атака срещу адвоката и срещу колеги от кантората му. Според потърпевшия те ескалират и ако извършителят не бъде категорично установен, може да се стигне и до по-страшни последствия.", "date": "2019.10.08", "title": "Намерени са веществени доказателства за взрива в Монтана"}
{"url": "https://www.24chasa.bg/novini/article/7696664", "text": "Индустриалните федерации на КТ \"Подкрепа\" и КНСБ започват национална акция \"Заедно да защитим труда си!\". Акцията беше представена на съвместна пресконференция от лидерите на двата синдиката Димитър Манолов и Пламен Димитров, съобщи БТА. С акцията стартира национална подписка за значително увеличаване на заплащането за нощен труд, като синдикатите искат то да стане функция от минималната работна заплата за страната. Така допълнителното възнаграждение за нощен труд ще има обективен измерител, който ще расте. Сегашната стойност от 0,25 лв. на час на допълнителното възнаграждение за нощен труд е определена през 2007 година. КНСБ и КТ \"Подкрепа\" настояват още сумираното изчисляване на работното време да е само за производства с непрекъснат технологичен режим на работа. Предлага се и ограничаване на сумираното изчисляване на работното време за не повече от 4 месеца, а не както е сега за половин година по преценка на работодателя. Това е заложено в конвенция на МОТ за работното време, която е ратифицирана от България. Подписката е и за гарантиране на реалното отчитане и заплащане на положения извънреден труд при сумирано изчисляване на работно време и увеличаване на заплащането му на 75 на сто / в почивните дни / и 100 процента / на официални празници/. До Коледа от синдикатите се надяват да съберат около 100 000 подписа. \"Ние полагаме най-много и най-нископлатен труд\" , заяви президентът на КТ \"Подкрепа\" Димитър Манолов. По думите му изследване на Европейската фондация за подобряване на условията за труд и живот сочат, че България е на пето място в ЕС по количество работно време, което полагат работещите в страната.", "date": "2019.10.08", "title": "Синдикатите с акция за скок на заплащането за нощен труд"}
{"url": "https://www.24chasa.bg/novini/article/7696666", "text": "Македонският научен институт настоява пред българското правителство да постави осем задължителни условия за правителството в Скопие във връзка с предстоящата покана на Република Северна Македония за ЕС. Това се заявява в декларация на Института относно членството на Р Северна Македония в ЕС, представена от председателя на Института доц. Александър Гребенаров, предаде БТА. Условията, посочени в нея, са да се признаят българските корени на мнозинството от населението в историко-географската област Македония, включително и в пределите на днешната Р Северна Македония, да се осъдят политическите убийства и репресии срещу българи след 1944 г., да се променят учебниците и помагалата, да се отстранят надписите върху паметници и музейни експонати с антибългарско съдържание, да се преосмислят националните празници, насочени неправомерно срещу българите и българската държава. Други задължителни условия според Института трябва да са преустановяване на езика на омразата към българите в медиите, да се признае, че официалният език според конституцията на Р Северна Македония е формиран на основата на български говори, както и да се предоставят граждански и политически права на българите, еднакви с правата на другите етноси в Р Северна Македония с включването им в конституцията. Македонският научен институт призовава правителствата на двете държави да започнат директен политически диалог в духа на подписания договор и да не допуснат противоречията между Р Северна Македония и България да се превърнат в проблеми на ЕС, пише още в документа. Доц. Георги Николов, заместник-председателят на Института, отбеляза важността на написаното в учебниците, тъй като съдържанието им оставя трайна следа в съзнанието. Обикновеният човек е манипулиран не само с медиите, но и с учебния материал, коментира той. Според него трябва да се обърне внимание и на музеите и начина, по който те представят историческите факти. Журналистът Коста Филипов отбеляза проблема с езика на омразата. Проф. Нина Дюлгерова коментира, че битката за историята е битка за българското поколение, което идва след нас и допълни, че българите са много толерантни.", "date": "2019.10.08", "title": "Предложение: София да постави 8 условия на Скопие за покана в ЕС"}
{"url": "https://www.24chasa.bg/novini/article/7696679", "text": "Едно от атракционните корабчета на Морска гара във Варна - \"Санта Марина\" е потънало на яхтеното пристанище. Започнало е да се пълни с вода в понеделник сутринта, но въпреки усилията водата да бъде изпомпена, то е потънало. Кран на морска администрация е извадил съда от морето и корабчето вече е откарано в \"Булпорт\". Няма пострадали хора. Свидетели на инцидента споделиха, че са видели как \"Света Марина\" започва да се пълни с вода. Веднага на помощ са се притекли различни хора от яхт клуба и от яхтеното пристанище. Били са включени 2 помпи, които да изпозват водата, но въпреки това корабчето е потънало. Предполага се, че причината за неприятния инцидент са изгнили дъски, които са започнали да пропускат вода, или повреда в помпата на самия съд. Според собственика му Руслан Петков щетите по корабчето са значителни. \"Света Марина\" се ползва през активния туристически сезон като яхта за разходки и партита на море и се наема предимно от приятелски компании. Въпреки че на борда й са снимани кадри за филма \"Конан Варварина\" и на борда й се съхранява част от оригиналния филмов реквизит, името й се спомена и в криминалната хроника. Преди по-малко от месец, по време на купон, от борда й падна 22-годишен белгийски турист и се удави. Според записи на видеокамерите в офиса на фирмата, стопанисваща плавателния съд, младежът е празнувал заедно с приятели и всички са били обилно \"почерпени\". Младежът решил да се поразходи по перилата към носа, но паднал, ударил главата си в бетона на кея и паднал в морето. Тялото му бе открито ден по-късно.", "date": "2019.10.08", "title": "Потъна атракционно корабче, \"участвало\" в \"Конан Варварина\""}
{"url": "https://www.24chasa.bg/novini/article/7696677", "text": "След фалита на големия туроператор „Томас Кук” и българското дружество „Астрал холидейз”, хотелиери настояват за спешни мерки, които да спасят туризма у нас и да не доведат до „празно” лято 2020, съобщава  . Те предлагат облекчен или дори безвизов режим за руските туристи, като най-голям потенциален пазар. Хотелиерите посочват практиката в съседни на България страни - Гърция и Кипър, като очакват конкретни мерки от Министерството на туризма. \"Защо при вас няма Дирекция, която да направи проучване и анализ на конкретната ситуация?Какво да очакват хотелиерите оттук нататък?\", каза председателят на \"Клуб на хотелиера\" - \"Слънчев бряг\". \"Визи на место, Шенгенски, дълги визи и да се обърнем към руския пазар. Наблюдавам нискотарифни полети до Италия, до Лондон. Колко човека пътуват до там? 13-15 евро. До Москва в момента е 280 евро е билета\", каза още хотелиерът от \"Слънчев бряг\" Веселин Налбантов.", "date": "2019.10.08", "title": "Хотелиери искат спасение за сезон 2020, предлагат безвизов режим за руснаците"}
{"url": "https://www.24chasa.bg/novini/article/7696690", "text": "Иво Христов, член на Групата на Прогресивния алианс на социалистите и демократите в Европейския парламент, постави въпроса за увеличаването на вноса на селскостопански стоки от Украйна в Европейския съюз по време на вчерашното заседание на Комисията по земеделие и развитие на селските райони в ЕП (AGRI). Българският евродепутат е докладчик в сянка по становището на земеделската комисия относно споразумението между Европейския съюз и Украйна за изменение на търговските преференции за месо от домашни птици и продукти от такова месо. \"Към 22 август тази година за 9 от 40 украински продукта с тарифни квоти за внос, са достигнати съответните прагове. Това включва ключови и чувствителни за Европа продукти като мед, царевица и пшенично брашно, например. Относно ситуацията с пилешкото месо, както е посочено в становището, от средата на 2016 г. се забелязва скок на вноса на разфасовки от домашни птици. Ръст от близо 15 000% е смущаващ и показва слабостта в Споразумението за асоцииране. В тази връзка подкрепям предложените мерки, с които ще защитим интереса на европейските производители\", посочи в своето изказване Иво Христов. Българският евродепутат припомни също така, че се очаква производителите на птиче месо да бъдат потърпевши и от други търговски споразумения, като например това с \"Меркосур\". Христов настоя да бъдат предвидени адекватни механизми за защита от директния внос и от нарушения на добрите търговски практики. По думите му Европейската комисия трябва да помисли за въвеждане на механизми за временно преустановяване и дори намаляване на тарифните преференции в случай на сътресения в чувствителни сектори. Квотата за внос на украинско пилешко месо е договорена през 2016 г. със споразумението за асоцииране на Украйна към ЕС. През 2016 г. страната е доставила на европейския пазар по-малко от 50 хил. тона пилешко месо. Само за две години обаче обемът на вноса се увеличава до 123 хил. тона. Това кара ЕС да премине към предоговарянето на квоти. В рамките на заседанието Христов повдигна и друг въпрос към представителите на Европейската комисия - дали все още е обект на разглеждане искането към Европейската банка за възстановяване и развитие за заем на стойност 100 милиона евро от страна на голям украински производител на пилешко месо за придобиване на мощности за производство на пилешко в Словения.", "date": "2019.10.08", "title": "Защитни механизми за контрол на вноса на украинско птиче месо поиска евродепутатът Иво Христов"}
{"url": "https://www.24chasa.bg/novini/article/7696700", "text": "Фелдшерът на тополовградскота село Орешник е открит мъртъв в кабинета му, съобщи  . Полицията разследва предполагаемо убийство на 72-годишния мъж. Сигналът за трупа, който е бил намерен в здравната служба, е бил подаден между 10,30 и 11 часа днес от кмета на населеното място Тодорка Арнаудова. При първоначалния оглед са били установени следи от насилие и травми в областта на главата, уточниха от регионалния пресцентър на МВР.  От свои източници в МВР бТВ научи, че бившият легионер Иван Пачелиев е сред заподозрените за убийството на фелдшера. През февруари 2018 г. Печелиев се барикадира в дома си, като преди това стреля по двама полицаи, опитали да му връчат призовка за разпит.", "date": "2019.10.08", "title": "Откриха убит фелдшера на село Орешник (Обновена)"}
{"url": "https://www.24chasa.bg/novini/article/7696701", "text": "71-годишен мъж от Бургас се е самоубил в гаража си на ул.\"Ал.Стамболийски\", като първо свързал ауспуха на автомобила си с прозореца на купето и включил двигателя, за да се обгази с отделения въглероден двуокис. Паралелно с това възрастният бургазлия се прострелял в главата със самоделно направен пистолет. Трупът е открит от сина му около 8,20 ч. тази сутрин в семейния гараж на ул.\"Ал.Стамболийски\", съобщават от полицията. Възрастният мъж излязъл от дома си около 14 ч. предния ден, като споделил с близките си, че отива да търси авторемонтна работилница за повредения си автомобил \"Нисан Микра\". До момента на откриване на тялото близките не са разполагали с информация относно местонахождението на възрастния човек и са търсили помощ през социалните мрежи, уточняват от полицията. Тялото на 71 годишния бургазлия е откарано за аутопсия в отделение „Съдебна медицина” при УМБАЛ - Бургас. По случая досъдебно производство.", "date": "2019.10.08", "title": "Драма в Бургас, 71-годишен се простреля и задуши в автомобила си"}
{"url": "https://www.24chasa.bg/novini/article/7696695", "text": "3-месечното бебе от Перник, за което по-рано днес бе съобщено, че е докарано от майка си в столична болница със счупени ребра и хематом на главата, е прието в \"Пирогов\".  \"Бебето е настанено в детската реанимация. В стабилно състояние е и без непосредствена опасност за живота към момента. Лекарите правят всичко необходимо за състоянието му\", казаха от болницата за \"24 часа\".  ", "date": "2019.10.08", "title": "Тежко пострадалото бебе от Перник е прието в \"Пирогов\", в стабилно състояние е"}
{"url": "https://www.24chasa.bg/novini/article/7696720", "text": "Бившият директор на руска диамантена мина бе намерен мъртъв в килията си в затвора, съобщиха днес руските власти, цитирани от Франс прес. Става дума за бившия шеф на намиращата се в Якутия мина \"Мир\" Алексей Бурксер. На 4 август 2017 г. осем миньори загинаха при наводнение в подземен сектор на мината, припомня Франс прес. Във връзка със злополуката Бурксер и бившият главен инженер на \"Мир\" Александър Манна бяха отстранени от длъжност и изправени пред правосъдието за нарушение на правилата за безопасност в мината, предаде БТА. Безжизненото тяло на Бурксер е било намерено днес в затвор в Якутия. По тялото му има следи, които подсказват, че той се е самоубил, заяви Руският следствен комитет. Мината \"Мир\" е с диаметър повече от един километър и е дълбока 525 метра. Тя е една от най-големите дупки в земната повърхност, изкопавани някога от хората. \"Мир\" бе експлоатирана само на повърхността до 2001 г., а после бяха прокопани и подземни галерии, за да може добивът да продължи. Мината спря работа след наводнението през 2017 г. Тя е собственост на руския гигант \"Алроса\", който е най-големият производител на нешлифовани диаманти в света, отбелязва Франс прес. Преди наводнението \"Мир\" осигуряваше близо десет процента от продукцията на \"Алроса\".", "date": "2019.10.08", "title": "Откриха мъртъв бивш шеф на руска диамантена мина в килията му в затвора"}
{"url": "https://www.24chasa.bg/novini/article/7696640", "text": "На 7 октомври служители от Участък \"Полиция\" в Арчар извършили претърсване в частен имот, обитаван от 64-годишна жена, в селото, съобщиха от пресцентъра на МВР. Там открили и иззели каменен блок, наподобяващ база от антична римска колона. Артефактът не е бил предоставен за идентификация и регистрация по надлежния ред. По случая в РУ - Видин е образувано досъдебно производство.", "date": "2019.10.08", "title": "Откриха антична римска колона в дома на 64-годишна жена в Арчар"}
{"url": "https://www.24chasa.bg/novini/article/7696748", "text": ", ще продължи да пребивава в ареста. Състав на Апелативния съд във Варна днес е потвърдил определение на Окръжния съд в Търговище, с което на 42-годишния обвиняем е било отказано изменение на мярката за неотклонение, съобщиха от пресцентъра на Апелативния съд. Синът и бащата са в ареста от 20 август. Още първите следствени действия установили, че 54-годишен мъж е бил убит на 20 юли, като е хвърлен жив в петметров кладенец. Според обвинението, убийството е било извършено през деня. Тримата били в дългогодишни междусъседски конфликти, повечето от които били провокирани от убития. Тялото му е било намерено няколко дни след сигнал, подаден от близките му, припомнят от пресслужбата на Варненския апелативен съд. Съставът на Апелативния съд е споделил основанията на първата съдебна инстанция за потвърждаване на постоянния арест на М.И. Събраните при разследването доказателства водят и този съд до обосновано предположение, че обвиняемият е извършител на престъплението, за което е привлечен. Съдът отчита не само тежестта на престъпното деяние, което се наказва със затвор от 10 до 20 години, но и съдебното минало на М.И., осъждан четири пъти за различни престъпления. Определението на Апелативния съд не подлежи на обжалване.", "date": "2019.10.08", "title": "Оставиха в ареста бащата и сина, удавили свой съсед в кладенец"}
{"url": "https://www.24chasa.bg/novini/article/7696771", "text": "300 литра дизелово гориво, ъглошлайф, дрелка и винтоверт са били откраднати с взлом от фургон на улица в Бургас, съобщиха от полицията. Посегателството е осъществено на 29 септември. Извършителите на кражбата са четирима криминално проявени бургазлии на възраст между 30 и 37 години. Задържаните за срок до 24 часа направили пълни самопризнания за стореното и върнали част от откраднатото гориво. В хода на полицейско разследване е установено, че те са извършили и друго престъпление. Двама от задържаните -  на 32 и на 33 години, са автори и на кражба от пункт за годишни технически прегледи. Оттам те отнели метална касетка със 700 лева, пет фирмени печата и документи. Мъжете признали за деянието и върнали част от откраднатите вещи. На двамата били наложени мерки за неотклонение за срок до 72 часа, които впоследствие са изменени в постоянни - \"задържане под стража\". Служители на Участък \"Победа\" при Първо РУ продължават работа по цялостно документиране на престъпната дейност на четиримата бургазлии.", "date": "2019.10.08", "title": "Четирима задигнаха 300 литра дизел и метална каса със 700 лева"}
{"url": "https://www.24chasa.bg/novini/article/7696788", "text": "Канадецът Джеймс Пийбълс и швейцарците Мишел Майор и Дидие Кело спечелиха Нобелова награда за физика за принос в разбирането на това как се развива Вселената, съобщи сайтът Nobelprize.com. Джеймс Пийбълс получава половината награда за \"теоретически открития във физическата космология\", а Майор и Кело си поделят другата половина за \"откриване на екзопланета в орбита около слънцеподобна звезда\", каза проф. Горан Хансон, генерален секретар на Кралската шведска академия на науките, която избира лауреатите. Тазгодишната Нобелова награда за физика е за новото разбиране на структурата и историята на Вселената, мястото на Земята в космоса, и първото откриване на планета, орбитираща около слънцеподобна звезда извън Слънчевата система. Прозренията на Джеймс Пийбълс във физическата космология обогатяват изследванията в тази област и полагат основите за преобразяването на космологията през последните петдесет години - от предположение в наука. Теоретичната рамка, която той разработва от средата на 60-те години на миналия век, е в основата на сегашните ни идеи за Вселената. Моделът за Големия взрив описва Вселената от първите моменти преди почти 14 милиарда години, когато тя е била изключително гореща и плътна. Оттогава Вселената се разширява, става все по-голяма и студена. Само 400 000 години след Големия взрив, Вселената става прозрачна и лъчи светлина могат да пътуват през космоса. Дори днес това древно лъчение е навсякъде около нас и кодирани в него се крият много от тайните на Вселената. Използвайки теоретичните си методи и изчисления, Джеймс Пийбълс успява да интерпретира тези следи от детството на Вселената и да открие нови физически процеси. Резултатите показват Вселена, в която е известно само пет процента от съдържанието й, материя, която се състои от звезди, планети, дървета и самите нас. Останалите 95 процента са непозната тъмна материя и тъмна енергия. Това е загадка и предизвикателство за съвременната физика. Джеймс Пийбълс предполага, че и на други планети може да съществуват форми на живот. Това мнение ученият изрази по телефона по времена пресконференция в Кралската академия на науките. \"Възможно е да съществуват планети, подходящи за живот. Но дали той ще прилича на земния, засега е невъзможно да узнаем\", заяви ученият. Той призова младите хора по-смело да навлизат в науката, където ги очакват нови открития. През октомври 1995 г. Мишел Майор и Дидие Кело обявиха, че са открили за първи път планета извън Слънчевата система - екзопланета, орбитираща около слънцеподобна звезда в нашата галактика Млечния път. В обсерваторията на Горен Прованс в Южна Франция със специално направени инструменти те виждат планетата 51 Pegasi b (51 Пегас Бе) - газова топка, сравнима с най-големия газов гигант в Слънчевата система - Юпитер. С това откритие започва революция в астрономията и оттогава са открити над 4000 екзопланети в Млечния път. Още откриваме странни нови светове с невероятно разнообразие от размери, форми, орбити. Те са предизвикателство за представите ни и досегашните ни идеи за планетните системи и принуждават учените да преработват теориите си за физическите процеси зад произхода на планетите. Вече има много проекти за търсене на екзопланети, с които можем да открием отговор на вечния въпрос дали някъде има друг живот. Двамата швейцарски Нобелови лауреати заявиха, че \"това отличие е просто невероятно\". В прессъобщение, публикувано от университета в Женева, Мишел Майор и Дидие Кело си спомниха за \"вълнуващите мигове\", които са ги споходили, когато откриха през 1995 година първата планета извън Слънчевата система. \"Това откритие е най-вълнуващото в цялата ни кариера и фактът, че то беше удостоено с Нобелова награда, е просто невероятен!\". Тазгодишните лауреати преобразяват разбирането ни за космоса. Докато теоретичните открития на Джеймс Пийбълс допринасят за разбирането ни как е еволюирала Вселената след Големия взрив, Мишел Майор и Дидие Кело изследват съседните ни космически райони, търсейки неизвестни планети. Откритията им завинаги променят представата ни за света. Джеймс Пийбълс получава половината от сумата от 9 милиона крони (832 459 евро), а Мишел Майор и Дидие Кело ще си поделят другата половина. Нобеловите награди ще бъдат връчени на церемония в Стокхолмската концертна зала на 10 декември - в деня на кончината на основателя на Нобеловата награда Алфред Нобел. Нобеловата награда за физика се присъжда от Кралската шведска академия на науките от 1901 г. Нобеловите награди ще бъдат връчени на церемония в Стокхолмската концертна зала на 10 декември - в деня на кончината на основателя на Нобеловата награда Алфред Нобел. Тази година паричната равностойност на наградата е 9 милиона крони (832 459 евро). Първата Нобелова награда за физика е на немския физик Вилхелм Рьонтген за откриването на нов вид лъчи, наречени на негово име. Само три жени са печелили Нобелова награда за физика. Това са Мария Кюри през 1903 г. и Мария Гьоперт Майер през 1963 г. и Дона Стрикланд през 2018 г. Миналата година Нобелова награда за физика спечелиха Артър Ашкин, Жерар Муру и Дона Стрикланд за революционни изобретения в областта на лазерните технологии. Сред по-известните Нобелови лауреати за физика са Анри Бекерел, Пиер и Мария Кюри /1903/, Макс Планк /1918/, Алберт Айнщайн /1921/, Нилс Бор /1922/, Лев Ландау /1962/, Пьотър Капица /1978/, Питър Хигс /2013 г./.", "date": "2019.10.08", "title": "Трима си делят и  Нобеловата награда за физика - за теория и за откриване на планета"}
{"url": "https://www.24chasa.bg/novini/article/7696818", "text": "Германската канцлерка Ангела Меркел е предупредила днес британския премиер Борис Джонсън, че е много малка вероятносттае да се постигне споразумение за Брекзит заради липсата на нови предложения на Лондон за Ирландия, предадоха Франс прес и ДПА, като се позоваха на \"Даунинг стрийт\" 10. Двамата лидери са имали телефонен разговор, докато в Брюксел се водят тежки преговори за избягване на Брекзит без споразумение на 31 октомври въз основа на проект, представен миналата сряда от Джонсън. Меркел е дала да се разбере, че по-скоро е малко вероятно да се стигне до сделка и че Европейският съюз има право да наложи вето върху напускането на митническия съюз от Великобритания, заяви канцеларията на Джонсън. Германското правителство засега не е коментирало британското изявление, предаде БТА. Говорителят на британската Лейбъристка партия за Брекзит Киър Стармър обвини консервативното правителство на Джонсън, че се опитва да саботира преговорите за излизането на Великобритания от ЕС. По думите му \"Борис Джонсън никога няма да поеме отговорност за своя провал да представи вдъхваща доверие сделка\". \"Неговата стратегия още от първия ден е за Брекзит без сделка\", заяви той. Сега е по-важно от всякога парламентът да се обедини, за да не позволи на това безразсъдно правителство катастрофално да ни изведе от ЕС в края на месеца, каза Стармър.", "date": "2019.10.08", "title": "Меркел предупредила Джонсън: Малко вероятно е да се споразумеем за Брекзит"}
{"url": "https://www.24chasa.bg/novini/article/7696802", "text": "Несъобразени изкопни работи на строителна фирма са причината за прекъсването на тока в столичния квартал Люлин тази сутрин. Скъсан е кабел 20 kV, собственост на ЧЕЗ Разпределение България, като в резултат спря електрозахранването на 4600 клиенти за близо 1 час. Само преди седмица при изкопни работи на строителни фирми бяха скъсани няколко кабела на дружеството, като услугата беше прекъсната в „Дружба“ 1, гара Искър и село Лозен. ЧЕЗ Разпределение България призовава фирмите да се координират с компанията поне две седмици предварително къде и кога ще извършват изкопни дейности. Това може да става на телефон 0700 10 010 или на имейл  .", "date": "2019.10.08", "title": "Изкопни дейности на строителна фирма са причината за спирането на тока в столичния кв. Люлин"}
{"url": "https://www.24chasa.bg/novini/article/7696335", "text": "Според публикуваните на 7 октомври от китайското Министерство на търговията данни, приходите на търговците на дребно и заведенията за хранене в страната за периода 1-7 октомври са достигнали 1,52 трилиона юана, което е увеличение с 8,5% спрямо същия период на миналата година, предаде  . Според наблюдения на Министерството, през седемте почивни дни за Националния празник пазаруването и посещението на ресторанти, които са сред обичайните забавления за китайците, поддържат стабилното развитие, а туризмът, културата и спортът се развиват с бързи темпове. Нощните развлечения също привличат погледа на потребителите, стоките от първа необходимост са достатъчно на пазара, а цените като цяло остават стабилни.", "date": "2019.10.08", "title": "Магазините и заведенията за хранене в Китай с 1,52 трилиона юана печалби от почивните дни за Националния празник"}
{"url": "https://www.24chasa.bg/novini/article/7696912", "text": "Приключили са дейностите по удълбочаване на фарватера (плавателния път) на река Дунав в района на островите Батин, Белене и Вардим, планирани за тази година. Това са трите най-критични места от българския участък, съобщиха от изпълнителната агенция \"Проучване и поддържане на река Дунав\" (ИАППД) в Русе. Драгирането е било извършено в периода юли-септември. В резултат дълбочината на фарватера е достигнала три метра, а ширината - 150 метра, при ниско корабоплавателно ниво, което позволява нормално движение на плавателните съдове. От ИАППД информират, че въпреки ниските водни нива, които са характерни за сезона, корабоплаването в критичните участъци е значително подобрено. От там припомнят, че драгажните дейности се изпълняват съгласно договор между Министерството на транспорта, информационните технологии и съобщенията, ИАППД и фирма. Той е на стойност 6,7 млн. лева и гарантира поддържане на речните нива за срок от три години - до 2020 г. включително. Предстои да бъде изготвено допълнително споразумение за удължаване на срока с още три години, за да се гарантира нормалното поддържане на корабоплавателния път в българския участък на река Дунав.", "date": "2019.10.08", "title": "Свърши удълбочаването на критичните места в Дунав"}
{"url": "https://www.24chasa.bg/novini/article/7696934", "text": "Защо все още не е разработена общоевропейска стратегия за борба с корупцията, въпреки нееднократното настояване на Европейския парламент и поетия от Европейската комисия ангажимент, попита българският евродепутат от ГЕРБ/ЕНП Емил Радев. Малко преди края на мандата на настоящата Еврокомисия той отправи запитване относно закъснелите действия на ЕС в борбата срещу корупцията. Според Радев стратегията би могла да допринесе за подобряване на трансграничното сътрудничество, преодоляване на пропуските в борбата срещу тежката престъпност и корупцията, прилагане на по-добър надзор и разработване на цялостна политика за предотвратяване на бъдещи пропуски. „За нас като депутати е важно да получим отговори защо от 2016 г. насам ЕК е спряла да представя доклада на ЕС относно борбата с корупцията\", настоя Радев. Според него това е един изключително полезен допълнителен инструмент към препоръките, отправяни към държавите-членки в рамките на Европейския семестър. „Идеята на този доклад бе да прерасне в механизъм за наблюдение на всички държави-членки на ЕС относно предприетите мерки за борба с корупцията и констатираните слабости\", поясни българският евродепутат. По думите му корупцията, организираната престъпност и прането на пари представляват сериозна заплаха за икономиката на Европа. „Данни сочат, че корупцията в ЕС нанася щети за 120 - 160 милиарда евро годишно\", отбеляза Радев, който в качеството си на заместник-председател на комисията по граждански права, правосъдие и вътрешни работи в ЕП посочи борбата с корупцията и прането на пари сред своите приоритетите. В рамките на изслушванията на кандидатите за еврокомисари Емил Радев предложи до края на годината комисията по граждански свободи в ЕП да организира дискусия по темата. Целта е на едно място за първи път да се съберат новоизбраните ресорни комисари, първият европейски главен прокурор, чиято служба ще започне да функционира от 2020 г., магистрати, представители на научната общност и неправителствения сектор. „Комисията осигурява непрекъснат и рационализиран мониторинг на усилията за борба с корупцията и работи с държавите-членки\", се посочва в отговора, който еврокомисарят по миграцията и вътрешните работи Димитрис Аврамопулос даде от името на ЕК. По думите му Еврокомисията е изработила предложения и е договорила успешно няколко законодателни инструмента, включително относно защитата на лицата, сигнализиращи за нередности, относно осигуряването на достъп до и обмен на финансова и друга информация навреме за целите на правоприлагането, относно службите за възстановяване на активи и органите за борба с корупцията, както и относно корупция, свързана със защитата на финансовите интереси на Съюза. „Създадена е и Европейската прокуратура, за да се борят престъпленията, засягащи финансовите интереси на Съюза, в това число и корупцията\", припомни Димитрис Аврамопулос. Той допълва, че по предложение на Комисията през юли 2019 г. ЕС стана наблюдател в Групата държави срещу корупцията. В рамките на сътрудничеството със Съвета на Европа Комисията участва като наблюдател в Специалния комитет на експертите за оценка на мерките за борба срещу прането на пари.", "date": "2019.10.08", "title": "Емил Радев: Борбата с корупцията трябва да бъде сред основните приоритети на новата Европейска комисия"}
{"url": "https://www.24chasa.bg/novini/article/7696957", "text": "В рамките на формата „Вътрешни работи“ на заседанието на Съвета „Правосъдие и вътрешни работи“ България приветства инициативата на Финландското председателство да продължи дискусията по развитието на модерните технологии и влиянието им върху правоприлагането, съобщават от пресцентъра на МВР. Колкото по-активно и ефективно използваме новите технически достижения, толкова по-адекватно ще се справяме с актуалните заплахи за сигурността, заяви министър Маринов. Той подчерта важността от възприемането на координиран подход, в диалог с научните и изследователски среди. В този смисъл България напълно подкрепя идеята за създаване на Център за иновации в Европол, който да подпомага държавите членки с модерни технически ресурси и висококвалифицирани експерти. Министрите дискутираха също и въпроса за хибридните заплахи и вътрешната сигурност с оглед набелязването на начини, по които ЕС би могъл по-добре да подкрепи държавите членки при откриването, идентифицирането и противодействието от гледна точка на правоприлагането и гражданската защита. Разглеждаме въпроса като мултидисциплинарен и считаме, че в работата по него следва да бъдат ангажирани структури и механизми от различни европейски политики, посочи министър Младен Маринов, подчертавайки ключовото значение на координирания и адекватен отговор не само от всички компетентни институции на национално ниво, но и на съвместни действия в рамките на ЕС. Вътрешните министри обсъдиха и мерките за по-ефективна превенция, разкриване и справяне с формите на насилствен екстремизъм и тероризъм, както и подготовката за прилагане на новата правна рамка за оперативна съвместимост.", "date": "2019.10.08", "title": "Маринов: Ще се справяме по-адекватно със заплахите с по-активно ползване на технологиите"}
{"url": "https://www.24chasa.bg/novini/article/7696981", "text": "Мъж загина, след като се заби с автомобила в пътностроителна машина край Дупница, предаде БГНЕС. Пътният инцидент е станал след 14:00 ч. на третокласния път Яхиново-Червен бряг –Крайници, обходен на пътя Дупница-Сапарева баня. Шофьорът е бил с лек автомобил „Хонда“, загинал е на място. Няма други пострадали хора. Тежката катастрофа се разследва.", "date": "2019.10.08", "title": "Мъж се заби с колата си в пътностроителна машина и загина на място"}
{"url": "https://www.24chasa.bg/novini/article/7696975", "text": "Председателят на Европейския съвет Доналд Туск призова Великобритания да каже какво иска да стане с Брекзит, предаде ДПА, цитирана от БТА. \"Борис Джонсън, залогът не е кой печели в някаква глупава игра на обвинения. Залогът е бъдещето на Европа и Великобритания, а също сигурността и интересите на хората\", заяви Туск в Туитър. \"Вие не искате сделка, не искате удължаване, не искате отмяна, quo vadis?\", каза той, използвайки латинския израз, означаващ \"къде отивате\". Говорителката на Европейската комисия Мина Андреева подчерта, че позицията на Брюксел не се е променила. \"Ние искаме сделка. Работим за сделка с Великобритания\", заяви тя и добави, че техническите преговори продължават.", "date": "2019.10.08", "title": "Туск към Борис Джонсън: Заложено е бъдещето на Европа"}
{"url": "https://www.24chasa.bg/novini/article/7696996", "text": "Пробите от 19 умрели диви свине, които бяха намерени в землището на шуменското село Менгишево, ще бъдат представени днес в акредитирана лаборатория в София. \"Сигналът за намерените умрели диви свине е получен на 6-и октомври следобед от ловци. На място веднага са изпратени представители на североизточното Държавно предприятие и на Областната дирекция по безопасност на храните в Шумен, каза Тервел Стефанов зам. -директор на Регионалната дирекция по храните в Шумен: \"Докато условията позволяваха, сме работили на терен, след което на следващата сутрин, т.е., вчера сутринта, продължихме с всички необходими действия Беше извършено претърсване. Открити са 19 трупа на диви свине, от които са взети съответните проби. Претърсванията продължават. Обработени са, както са записани указанията 1:1“. До момента в Шуменско няма констатирани нови случаи за африканска чума по свинете (АЧС).", "date": "2019.10.08", "title": "Изследват пробите от 19 диви прасета, открити мъртви край шуменско село"}
{"url": "https://www.24chasa.bg/novini/article/7697009", "text": "Бразилският президент Жаир Болсонаро заяви днес, че  , предаде Ройтерс. Ако петролът идваше от корабокруширал плавателен съд, той щеше да продължава да приижда към плажовете, каза държавният глава, предаде  . Нефтени петна бяха забелязани на над 100 плажа в 9 североизточни щати в Бразилия през последните седмици. Произходът му все още не е известен.", "date": "2019.10.08", "title": "Мистериозният петрол на бразилски плажове може да има престъпен произход"}
{"url": "https://www.24chasa.bg/novini/article/7696354", "text": "Китай вписа електронните спортове като официален спорт, в който ще бъдат раздадени медали на планираните през 2022 г Азиатски игри в Ханджоу, провинция Джъдзян, предаде  . Като втората спирка от Световното тур на геймърките 2019, Фестивалът на е-спортовете за жени-геймъри пристигна в Сеул на 6 септември, привличайки четири силни отбора, два от Китай, един от Южна Корея и един от Сингапур. След продължило цял ден ожесточено състезание, южнокорейският отбор успя да спечели шанса да представи Азия на финалите в Дубай, които ще се проведат през декември. Там девет отбора ще се борят за голямата награда от 100 хиляди долара. Мъжете традиционно доминират на китайския гейминг пазар, но тази ситуация постепенно се променя. Нарастващото присъствие на жените е особено видимо в електронните спортове и те се превръщат във важна потребителска група. Скорошно изследване сочи, че до 2018 г жените играчи в електронните спортове в Китай са достигнали 290 милиона, с 11,5% ръст на годишна база.", "date": "2019.10.08", "title": "Жените се превръщат в ключови потребители за е-спортовете"}
{"url": "https://www.24chasa.bg/novini/article/7697012", "text": "Липсата на паркинги и пътища, които да облсужват адекватно трафика в квартала – това е основен проблем на Младост. Трябва да се изградят  . Това заяви днес пред БНТ арх. Румен Русев от АТАКА, кандидат за кмет на район Младост и досегашен изпълняващ длъжността. , заяви Русев. „Знам, че основните проблеми са градоустройствените. Като архитект с дългогодишен опит мога да се справя с това\", категоричен е Русев. Русев е категоричен, че решението за преместването на Центъра по наркомании е взето абсолютно на тъмно и без да се допитат районната администрация в квартала. \"Този център трябва да е в покрайнините на града. Там също има транспорт и може лесно да стигнат и да се лекуват наркозависимите. Не може подобен център да е до жилищен блок\", отсече Русев. „Трябва ни много силна общинска полиция, също така трябва да има повече осветление и поставянето на камери. Бюджетът на София е около 1 млрд. евро и може да си позволи подобно нещо.  ”, заяви Русев", "date": "2019.10.08", "title": "Румен Русев пред БНТ: Стига експерименти в Младост! Постоянната смяна на управлението поражда само проблеми"}
{"url": "https://www.24chasa.bg/novini/article/7697066", "text": "Министърът на туризма Николина Ангелкова проведе в Берлин работна среща с Аднан Екен, ръководител за сътрудничество и спонсорство, Schauinsland-Reisen GmbH, съобщиха от пресцентъра на министерството. Тя е на работно посещение в Германия, където днес има поредица от разговори във връзка с договарянето на сезон 2020 г. и ситуацията в сектора след обявения фалит на туроператора „Томас Кук“. Пред г-н Екен министър Ангелкова заяви, че предвид настоящата ситуация и очакваните предизвикателства за предстоящия туристически сезон, Министерството на туризма инициира мерки за преодоляването им, като търси възможности за увеличаване на туристите до България и сътрудничество за подготовката на сезон лято 2020 г. Тя посочи, че част от мерките е и механизмът за стимулиране на организирания туризъм чрез рекламата, който ще подпомогне туристическия сектор в България. С подкрепата на българското правителство секторът бе издигнат в приоритет и заедно - държава, бизнес и местна власт, вярвам че ще преодолеем международните предизвикателства и кризи, заяви министърът. Тя поясни още, че Германия е един от най-важните пазари за българския туризъм и ще бъде направено всичко възможно още повече немски туристи да избират страната ни за своята почивка и ваканция. От своя страна Аднан Екен благодари на министър Ангелкова затова, че българското Министерство на туризма насочва усилията си към Германия. Сега е времето да направим нещо и да помислим за бъдещето, заключи той. Данните показват, че от януари до август тази година броят на посетителите от Германия у нас възлиза на 588 897, а само през летните месеци юни - август у нас са почивали 469 641 граждани от Федералната република.", "date": "2019.10.08", "title": "Ангелкова договаря новия туристически сезон на посещение в Германия"}
{"url": "https://www.24chasa.bg/novini/article/7697067", "text": "Жертвите на четворното убийство, извършено миналата седмица в сградата на полицейската префектура в Париж, бяха удостоени днес посмъртно с Ордена на почетния легион, предаде Асошиейтед прес и Ройтерс. Вътрешният министър на Франция Кристоф Кастанер обяви четиримата убити за носители на ордена на церемония, състояла се тази сутрин на мястото на убийствата. След церемонията президентът Еманюел Макрон произнесе възпоменателна реч и се срещна с роднини на загиналите полицейски служители. По думите на президента Франция трябва да изгради \"общество на бдителност\" срещу \"хидрата\" на войнствения ислям. Според него, тъй като съвместните усилия на всички служби в страната няма да са достатъчни за справяне с тази заплаха, е необходимо целият народ \"да се обедини, да се мобилизира и да е готов за действие\", предава БТА. Прокуратурата разследва като акт на тероризъм престъплението на дългогодишния служител в префектурата, който прониза смъртоносно с нож четирима колеги, преди да бъде застрелян от друг полицай. Властите съобщиха, че в хода на разследването е била открита флашка на извършителя, в която се съдържа информация за негови колеги. Засега няма официално потвърждение на медийни публикации, че на флашката имало \"джихадистка пропаганда\". Кристоф Кастанер признава, че е допуснат пробив в сигурността, след като не са били забелязани признаци за радикализацията на нападателя с нож, която е бил компютърен специалист в полицейското звено за разузнаване.", "date": "2019.10.08", "title": "Полицаят убиец от Париж имал флашка с данни на десетки служители (Снимки)"}
{"url": "https://www.24chasa.bg/novini/article/7697135", "text": "Сайтът на Националната агенция по приходите е недостъпен, видя \"24 часа\" около обяд. При отваряне на интернет страницата на приходната агенция, вместо начална страница се появяваше надпис \"Възникна грешка в работата на системата\".  ИТ специалисти на приходната агенция правят подмяна на хардуерни части на системата и тя ще бъде достъпна скоро, обясни говорителят на НАП Росен Бъчваров. В 16,48 ч. процедурата очевидно приключи и отварянето вече се извършваше нормално. Докато траеше подмяната, електронните услуги на приходната агенция останаха достъпни - при отваряне на страницата, отделен надпис предлагаше вход с хиперлинк към портала за тях.", "date": "2019.10.08", "title": "Сайтът на НАП - недостъпен за няколко часа"}
{"url": "https://www.24chasa.bg/novini/article/7697344", "text": "Броят на задържаните за участие в най-голямата разкривана до момента у нас група за разпространение на наркотици в София и страната достигна 14, след като на 7 октомври 2017 г. Специализираният наказателен съд определи най-тежката мярка за неотклонение на поредния задържан участник. Други двама са с мерки за неотклонение „Парична гаранция\", съобщават от пресцентъра на спецпрокуратурата. Част от членовете на групата, общо 33-ма на брой, бяха задържани на 7 август 2019 г. при съвместни действия по разследването на Специализиранана прокуратура и ГДБОП. Тогава в сладове в столицата бяха намерени и иззети над 230 килограма различни по вид наркотици, подготвени за продажба на едро от участниците. Установени бяха и две оранжении за производство на канабис (едната от които в производствено хале), както и чували с над 100 килограма суха маса, подготвени за черния пазар. Към момента 16 от участниците все още са в неизвестност. Всички те са обявени за издирване както в страната, така и в чужбина. Повдигнати са им задочни обвинения, които предстои да им бъдат предявени след като бъдат задържани или доброволно се явят пред органите на разследването. Очаква се в скоро време броят на изирваните лица да намалее драстично.", "date": "2019.10.08", "title": "14 станаха задържаните от най-голямата наркогрупа в страната"}
{"url": "https://www.24chasa.bg/novini/article/7697375", "text": "Великобритания досега не вижда компромис от страна на Европейския съюз в преговорите за Брекзит, каза днес говорител на британския министър-председател Борис Джонсън и призова общността да прояви гъвкавост, за да бъде постигнато споразумение за напускане, предаде Ройтерс, цитирана от БТА. Според говорителя премиерът е казал пред свои министри, че Великобритания все още иска сделка, а техническите преговори с ЕС продължават. По-рано ЕС заяви, че Великобритания играе глупава игра на обвинения във връзка с Брекзит, след като източник от канцеларията на Джонсън каза, че по същество е невъзможно да се постигне сделка, защото германската канцлерка Ангела Меркел е поставила неприемливи искания. Премиерският говорител заяви, че преговорите очевидно са в критичен етап. \"Министър-председателят наистина иска сделка, но за да постигнем това, ще е нужен известен компромис от страна на ЕС, а засега не виждаме такова нещо\", каза той и добави, че не Великобритания е тази, която говори за игри на обвинения.", "date": "2019.10.08", "title": "Лондон: ЕС не прави компромиси в преговорите за Брекзит"}
{"url": "https://www.24chasa.bg/novini/article/7697392", "text": "Турската армия е осъществила през нощта въздушни удари в района на сирийско-иракската граница, за да попречи на кюрдските сили да използват този маршрут за подкрепа на формированията си в Североизточна Сирия, тъй като Анкара се готви да предприеме военна операция в тази зона, са посочили днес пред Ройтерс двама турски официални представители, съобщава БТА. Една от основните цели бе да се пресече преди операцията в Сирия транзитният път между Ирак и Сирия, заяви турски представител от сигурността. По този начин транзитното преминаване на групировката към Сирия и линиите за подкрепа, включително муниции, са отрязани, е добавил той. Не е ясно какви щети са причинили въздушните удари и дали има жертви, отбелязва агенцията.", "date": "2019.10.08", "title": "Турция е нанесла въздушни удари на сирийско-иракската граница"}
{"url": "https://www.24chasa.bg/novini/article/7697403", "text": "Дебатите по темата миграция и реформата на системата за убежище да са фокусирани върху всички маршрути, включително и Източно Средиземноморския - това разбиране е гръбнакът на съвместната позиция на България, Гърция и Кипър. Тя бе представена на пресконференция след сесия на Съвета „Правосъдие и вътрешни работи“, съобщиха от пресцентъра на МВР. Целта на трите държави членки е да: • обърнат отново внимание, че държавите на предна линия, разположени по Източно Средиземноморския маршрут също са подложени на миграционните предизвикателства, пред които Европа е изправена; • стимулира европейските партньори, Европейската комисия и другите европейски институции да предприемат мерки и обърнат внимание и на трайно продължаващите непропорционални миграционни предизвикателства, пред които са изправени тези държави; • подчертае необходимостта от специфични мерки на ниво ЕС в контекста на европейската солидарност и отговорност, със справедливо разпределение на тежестта, чрез релокация от държавите на първа линия, надеждна политика за връщане към трети страни и по-широка подкрепа за пряко засегнатите държави от ЕС. В допълнение, трите държави подкрепят ефективното изпълнение на Съвместното изявление ЕС-Турция от 2016 г. чрез: • гарантиране на ефективни връщания; • изкореняване на престъпните мрежи за трафик на мигранти към ЕС; • предотвратяване пренасочването на потоците и появата на нови маршрути за незаконна миграция към Европа по морски, сухопътни и въздушни граници. В тази връзка, трите държави призовават ЕС и другите държави членки да разгледат положително възможността за предоставяне на допълнителни финансови средства на държавите в широкия регион по Източносредиземноморския маршрут. Също така, София, Атина и Никозия отправят искане за предоставяне на допълнителни финансови средства за справяне с миграционния/бежанския въпрос в контекста на следващата Многогодишна финансова рамка 2021-2026. Министър Младен Маринов отчете, че нивата на натиск по българските граници запазват относително ниски стойности. Обстановката на българо-турската граница е под контрол. Благодарение на мерките, които вземаме и доброто сътрудничество с турските власти, не се наблюдава увеличение на опитите за нелегално преминаване. Същевременно, цялостната ситуация в региона на Източното Средиземноморие остава много динамична и тревожна. Наличието на големи групи хора, които бягат от военни действия, или търсят по-добри възможности за себе си, представлява постоянен и сериозен риск. В този контекст министър Маринов подчерта колко е важно регионът на Източното Средиземноморие да бъде постоянно във фокуса на вниманието, като се гарантира достатъчно ангажираност с изпълнението на Изявлението ЕС-Турция от всички страни и да се окаже необходимата солидарност на всички държави по маршрута и в региона.", "date": "2019.10.08", "title": "България, Гърция и Кипър с обща позиция за мигрантите в Източното Средиземноморие"}
{"url": "https://www.24chasa.bg/novini/article/7697373", "text": "България ще подкрепи започване на преговори между Европейския съюз и Северна Македония, но при няколко условия. Това заяви външният министър Екатерина Захариева в „Лице в лице” по  . Тя добави, че намерението на страната ни да отстои националния си интерес е твърдо. Дипломатът изброи част от условията: „Ние ще подкрепим започване на преговори, но с ясно включване в Преговорната рамка на тези условия. Те са и критерии за присъединяване. В 35-а глава трябва да се включат всички тези ангажименти. Искането ни е тази глава да бъде отворена в началото и да бъде затворена последна”, посочи дипломатът. Утре правителството ще обсъди и приеме т.н. „Пакет разширяване”, който включва всички условия на страната ни към Северна Македония. По думите на Екатерина Захариева, австралийският посланик в Атина Джон Филп се е срещнал с българския правосъден министър Данаил Кирилов, главния прокурор Сотир Цацаров и с нея самата заради казуса „Полфрийман\". „Това е консулски и съдебен казус, България има независима съдебна система, процедурите все още не са приключили. Изчаква се решението, защото Фрийман има забрана за напускане на страната от 2011 г. Не бива това да влияе на двустранните отношения между България и Австралия”, допълни Захариева. Външният министър посочи, че пострадалият българин при инцидента в германския град Лимбург, вече е добре, прегледан е в болница и е изписан за домашно лечение. Тя допълни, че той не е потърсил съдействие от българските властни там. По отношение на казуса, свързан с бившия антикорупционен шеф Пламен Георгиев и бъдещето му назначение като консул във Валенсия, Захариева заяви, че той има качества за позицията. „Няма изискване генералния консул да говори езика на приемащата държава, имаме редица дипломати, които не говорят езика на държавата, в която са, стига да знаят други два. Той знае руски и английски език. Пое ангажименти да напредне бързо и с испанския език”, каза Захариева.", "date": "2019.10.08", "title": "Захариева разкри условията ни към Северна Македония, за да подкрепим членството й в ЕС"}
{"url": "https://www.24chasa.bg/novini/article/7697385", "text": "Около една трета от учениците, които в понеделник бяха взети от училище от родителите си, се върнаха в клас, обобщи във вторник началникът на РИО в Сливен Милена Чолакова. Някои от майките дори се извинили на учителите. Директорът на сливенското основно училище \"Братя Миладинови\" Митко Митев, в което има общо 1291 ученици, каза пред \"24 часа\", че за първата смяна, в която учат по-малките, днес са дошли около 20 процента от децата. С тях са водени нормални учебни занятия. Очакванията са до края на седмицата обстановката в Сливен да се успокои напълно и всички ученици да се върнат в клас. В понеделник към 10,30 часа стотици родители от циганския квартал на града \"Надежда\" нахлуха в двете основни училища в квартал \"Даме Груев\" - \"Братя Миладинови\" и \"Юрий Гагарин\", и прибраха децата си вкъщи, подскрижени от слухове, че социалните служби ще отнемат всички отрочетата, които не са припознати от бащите си, за да бъдат отведени те в интернати. А проблемът е, че повечето деца в този квартал са такива. И не толкова, защото нямат бащи, а защото на майките е по-изгодно да се водят като самотни майки и заради това да получават по-големи социални помощи. Слуховете стигнаха и до съседното на Сливен село Тополчани, в което учениците също бяха прибрани без време от училище. Хората не обясняват много-много как са стигнали до тях тези слухове - главно говорят за интернет, но някои споменават и за обаждания по телефона, както и за неизвестни до момента емисари, уж дошли намясто в махалата да агитират. От полицията в Сливен вече образуваха досъдебно производство по член 326 от Наказателния кодекс срещу неизвестен извършител. В хода на разследването досега са привикани и разпитани най-активните в социалните мрежи по темата, а една от публикациите във Фейсбук била и свалена. За беседа били поканени и организаторите на протеста в събота в квартал \"Надежда\", който се обяви против незаконното сметище до къщите на хората, на което миналата седмица при нелеп инцидент загина случайно преминаваща от там жителка на квартала. До момента по случая няма задържани или обвинени за предизвиканата паника. Според прессъобщение от областната управа в Сливен, изпратено днес след обяд до медиите, до момента били събрани данни, че напрежението в понеделник било провокирано от майка, която живее в южния край на циганския квартал \"Надежда\". Нейният дом бил посетен от социални работници във връзка с раздялата със съпруга й. Целта на посещението обаче не е бил да се отнемат децата й, а да се установи намясто какви са условията за отглеждането й. В същото време органите на реда проверяат и други сигнали за авторството на фалшивите новини, се казва още в съобщението. Миналата година с помощта на т.н. мобилни групи в Сливен били върнати на училище 1003 деца и опасенията сега са, че случилото се в понеделник може да върне този процес много назад и да зачеркне усилията на много хора. Но за да се успокои обстановката съвсем, учителите и общинските власти имат още много работа. От днес след обяд учители и социални работници тръгнаха по къщите на учениците, за да разясняват, че новините за отнети от семействата им 2 деца са фалшиви и че няма как по българското законодателство това да се случи, освен при крайна необходимост и то с решение на съда за доброто на детето. \"В деня на масовата психоза от полицията ни посъветваха да изчакаме с посещенията един ден, за да се поуспокои обстановката. В понеделник при хората намясто бяха само медиатори. А с децата, част от които също са стресирани, в училище ще работят още психолог, педагогически съветник и ресурсен учител\", обясни директорът Митев. В акцията ще се включат доброволно и пасторите на евангелските църкви, които в квартал \"Надежда\" са 17 и имат голямо влияние над местните. Те не са съгласни с казаното сутринта във вторник в бТВ от премиера Бойко Борисов, който обяви, че е разпоредил на ДАНС и МВР да разследват случая и се закани: \"И ще ги хванат разни пастори партийни, които отиват и плашат хората\". \"Коя партия ме е сложила тук, че да бъда партиен пастор. Аз съм тук, за да служа на живия Бог. Всеки ден се моля за правителството и каня премиера на служба в моята църква, за да види и чуе какво и как проповядваме\", каза днес пред \"24 часа\" по телефона един от пасторите в \"Надежда\" - брат Илия Миланов от Евангелската петдесятна църква. Той обясни, че съветвали децата да ходят на училище и да се учат, защото само така ще успеят в живота. Убеждавали и родителите да пускат редовно децата си на училище. \"Благодарение на нас кварталът се кротна, хората са разумни и в общината знаят това. Но аз мисля, че хората имат своите основания да се страхуват, докато ги има Истанбулската конвенция и Норвежкият опит в работата на социалните им служби. Това са плевели в градината на просперираща християнска Европа и на хората трябва постоянно и достъпно да се обяснява това\", допълни пасторът.", "date": "2019.10.08", "title": "Обстановката в Сливен се успокоява, една трета от децата се върнаха в клас"}
{"url": "https://www.24chasa.bg/novini/article/7697409", "text": "Повторният анализ на данни, събрани от космическия апарат \"Венера експрес\", и нови компютърни модели на атмосферата на Венера показаха, че в далечното минало е имало големи водни запаси на планетата, предаде ТАСС. Това заявиха австрийски планетолози на 10-ия Московски симпозиум по изследванията на Слънчевата система. Възможно е на ранната Венера да е имало океан и почти \"земен\" климат, предава БТА. \"Извършените от \"Венера експрес\" измервания на процентното съотношене на изотопи на водорода и проучванията показват, че подобен дял е невъзможно да се получи, ако всички запаси на въпросния химичен елемент са донесени от комети или са свъръзни с вулканични изригвания - поясни планетоложката Майке Бауер от Института за космически изследвания към Австрийската академия на науките. - Поне част от деутерия вероятно е присъствала на Венера от момента на формирането на планетата.\" Компютърни модели разкриха, че в далечното минало Венера вероятно е напомняла Земята - притежавала е големи водни запаси и е имала относително мек климат. Поради тази причина учени се питат какво е превърнало Венера в този адски свят, който съществува от поне милиард години. Като изследвали процеси, които са допринесли молекули вода завинаги да напуснат Венера, Бауер и колегата й Хелмут Ламер открили нови доказателства, че някога на планетата е имало големи водни запаси. Учените използвали данни, събрани от \"Венера експрес\", и аналогични данни за Земята, за да създадат няколко модела на еволюцията на атмосферите на двете планети. Резултатите показали, че сегашният дял на деутерия в атмосферата на Венера е невъзможно да се обясни, ако всички водни запаси се дължат на падане на комети или вулканични изригвания. Дали това означава, че на Венера действително е имало океан, подобен на тези на Земята? \"Не непременно, защото в такъв случай трябва да се търси обяснение къде е изчезнал кислородът от изпарилите се океани на Венера, след като молекулите вода от тези водоеми вероятно са се натрупали в атмоферата й след превръщането й в партик\", поясни Ламер. Неизвестно е също как последните \"остатъци\" вода са напуснали Венера, след като днес скоростта на \"бягството\" на водорода от атмосферата й е съвсем малка.", "date": "2019.10.08", "title": "Aстрономи откриха следи от древен океан на Венера"}
{"url": "https://www.24chasa.bg/novini/article/7697410", "text": "Изтребител се разби в Югозападна Германия, съобщава телевизионният канал SWR. Според първоначална информация става въпрос за американски военен изтребител, допълва \"Билд\". \"Самолетът се е разбил в гора край Трир\", съобщава кметът на населеното място. Сигнал за катастрофата е получен в 15.15 часа местно време, полицията е отцепила широк периметър около мястото на инцидента. За щастие пилотът е успял да се спаси, настанен е в болница.", "date": "2019.10.08", "title": "Американски изтребител се разби в Германия"}
{"url": "https://www.24chasa.bg/novini/article/7697433", "text": "Турция и Русия ще осъществяват двустранните разплащателни търговско-икономически операции с националните си валути. Това предвижда сключеното между двете страни споразумение, съобщиха турските медии, предаде БТА. Споразумението е било подписано за турската страна от министъра на финансите и хазната Берат Албайрак, а за руската - от финансовия министър Антон Силуанов. Целта на споразумението е страните да повишат покупателната стойност на националните си валути, създаване на доходни финансови пазари и нови местни финансови органи. Споразумението предвижда турските банки и фирми да бъдат свързани към националната разплащателна система на централната банка на Русия, която е руски вариант на разплащателната система SWIFT. А също така се предвижда ползването на банкови карти МИР, които се предлагат от руска страна като алтернатива на MasterCard и VISA, които се ползват от турските банки. Като за целта се предвижда от турска страна да бъде създадена необходимата структура за това. Президентите Реджеп Тайип Ердоган и Владимир Путин в срещите си в последно време акцентираха на необходимостта от преминаване към разплащане с националните валути в двустранните търговско-икономически за да отслабят влиянието на американския долар.", "date": "2019.10.08", "title": "Турция и Русия вече ще се разплащат помежду си с националните си валути"}
{"url": "https://www.24chasa.bg/novini/article/7697434", "text": "Заместник министър-председателят Томислав Дончев се срещна със заместник-председателя на Европейската комисия, отговарящ за работните места, растежа, инвестициите и конкурентоспособността Юрки Катайнен, който е на двудневно посещение в България, съобщиха от пресцентъра на Министерски съвет. На срещата присъстваха още министърът на околната среда и водите Нено Димов и заместник-министърът на икономиката Лилия Иванова. Във фокуса на разговорите бе темата кръгова икономика. Вицепремиерът Дончев изтъкна, че преходът към кръгова икономика с ефективно използване на ресурсите е от основно значение за постигането на интелигентен, устойчив и приобщаващ растеж, а темата е сред приоритетните за българското правителство. „Правилните послания към потребителите, засиленият диалог и тясното сътрудничество с индустрията и научните среди са от съществено значение за ускоряването на прехода“, заяви още вицепремиерът Дончев. Присъстващите на срещата се обединиха около идеята за създаване на европейска платформа за обмен на опит в сферата на кръговата икономика, в която да участват всички страни членки.", "date": "2019.10.08", "title": "Дончев: Преходът към кръгова икономика е от основно значение за постигане на растеж"}
{"url": "https://www.24chasa.bg/novini/article/7697466", "text": "Редовното правителствено заседание ще се проведе както обикновено – в сряда, 9 октомври, от 10 часа при следния предварителен дневен ред: Внася: министърът на здравеопазването Внася: министърът на здравеопазването Внася: заместник министър-председателят по правосъдната реформа и министър на външните работи Внасят: министърът на регионалното развитие и благоустройството министърът на правосъдието Внася: министърът на регионалното развитие и благоустройството Внася: министърът на вътрешните работи Внася: министърът на финансите Внася: министърът на земеделието, храните и горите Внася: министърът на земеделието, храните и горите Внася: министърът на регионалното развитие и благоустройството Внася: министърът на регионалното развитие и благоустройството Внася: министърът на регионалното развитие и благоустройството Внася: заместник министър-председателят по правосъдната реформа и министър на външните работи Внася: министърът на транспорта, информационните технологии и съобщенията Внася: заместник министър-председателят по правосъдната реформа и министър на външните работи Внася: заместник министър-председателят по обществения ред и сигурността и министър на отбраната Внася: министърът на транспорта, информационните технологии и съобщенията Внася: министърът на финансите Внася: заместник министър-председателят по правосъдната реформа и министър на външните работи Внася: министърът на образованието и науката Внася: заместник министър-председателят по обществения ред и сигурността и министър на отбраната Внася: министърът на финансите Внася: министър-председателят", "date": "2019.10.08", "title": "Вижте какво решава Министерският съвет утре"}
{"url": "https://www.24chasa.bg/novini/article/7695656", "text": "Изборите за кмет на Велинград в годините на прехода винаги са били кълбо от емоции, напрежение, неочаквани обрати и политически споразумения в последния момент, които по неписано правило се решават от ДПС. Това в пълна сила важи и за предстоящите местни избори. Ако си припомним позабравената сага преди повече от 15 г. около местния бизнесмен по време на предизборната кампания, ще стане ясно какви са били залозите кой да управлява града с най-добрите природни дадености в държавата. Истината обаче е, че в годините на прехода Велинград не случи на кмет, който да изведе града на водещо място в страната, каквото заслужава. На Велинград природата е дала всичко, за да бъде райски кът. Досегашният кмет на курортния център   от ГЕРБ е кандидат за втори мандат. Освен него за кметския пост ще се борят независимият  , зад когото застава БСП, бившият кмет на Велинград  , издигнат от ВМРО, кандидатът на ДПС и настоящ депутат   от “Атака” и  , издигната от местната коалиция “Българска социалдемократическа партия”. Който и да стане кмет на т.нар. спа столица на Балканите, ще трябва незабавно да се справя с доста проблеми. На първо място, това са финансовите задължения на Велинград, които според настоящата администрация са наследени от предишната. Над 7 млн. лева е дългът на Велинград към бившата сметопочистваща фирма и през август съдът за пореден пък блокира сметки на общината, в които постъпваха местни налози. за чието разрешаване е нужно изграждането на нов довеждащ водопровод и подмяна на голяма част от тотално остарялата ВиК система. Незарастваща рана от години за велинградчани е и тотално запуснатият парк “Клептуза”, който е емблема на града. През изминалите 4 години настоящият кмет на Велинград и кандидат за втори мандат Костадин Коев положи много усилия, реши доста от проблемите на курортния център и видимо промени визията на Велинград.   Беше извършен асфалтирани са централните и част от второстепенните улици, които бяха в окаяно състояние. Санирани са сгради, построени са нови детски градини. С екипа му водиха истинска битка и успяха да предотвратят разкриването на мина за добив на волфрам край града. Открит и диалогичен, за Коев безпогрешно важи правилото и слоган на ГЕРБ за местните избори “Работа, работа, работа”. През годините той доказа, че не се крие от проблемите, среща се и говори откровено с хората за парещите въпроси, които трябва да се решават, независимо дали на протест или друго събитие. Вероятно затова сега заявява, че и ще надгражда свършеното. За Костадин Коев част от приоритетите са:  - изграждане на 90 нови социални жилища; - изпълнение на стратегията за преустройство на кварталите; - подмяна на водопроводи и изграждането на нов довеждащ водопровод от карстов извор “Клептуза”, както и реновирането на едноименния парк. Вероятно най-големият опонент на кандидата на ГЕРБ на тези избори ще е независимият кандидат Филип Ангелов, зад когото застава общинската организация на БСП. Ангелов е признат финансист и счетоводител, който Решен е да се справи с проблемите на Велинград и предлага нов модел на управление на общината чрез формиране на нови собствени приходи, а не натоварване на местната общност с данъци и такси. Според него обаче не парите са най-важни и вниманието на всеки управник трябва да бъде насочено към опазване и развитие на културата, образованието, здравеопазването, социалните дейности, природните дадености. Филип Ангелов смята да спечели доверието на жителите на града с много труд и почтеност.   Първият български медалист от зимна олимпиада и почетен гражданин на Велинград Иван Той беше кмет на курортния център два мандата - 2007-2015 г., като кандидат и подкрепен от БСП. Според настоящата администрация Лебанов е основният виновник за тежкото финансово състояние на Велинград. Бившият емблематичен ски бегач отрича тези обвинения и заявява, че стои зад всяко свое управленско решение като кмет и няма от какво да се срамува. Иван Лебанов изтъква, че при неговото управление Велинград е бил обявен за спа столица на Балканите, спечелил е и други аналогични призове, както и това, че неговият екип е разработил проектите за бъдещото развитие на курортния център, но те не са били реализирани. За скиора причина за тежкото положение на града е липсата на приемственост в управлението и затова той се кандидатира. Иван Лебанов обвинява настоящата администрация, че е уволнила 80 общински служители при поемането на властта. Настоящият депутат от ДПС Сергей Кичиков е кандидатът на движението за кмет на Велинград. бил е два мандата общински съветник и председател на комисията по бюджет и финанси, както и зам.-кмет до избирането му за депутат през 2017 г.   Слоганът в кампанията на Кичиков е общоприетият от ДПС “Власт за хората”. Той познава добре проблемите на Велинград, стартираните проекти и тези, чиято реализация тепърва предстои. Селата около Велинград, както и част от населението на града са мюсюлмани и традиционно гласуват за ДПС, което прави Кичиков сериозен претендент за кметския пост. Движението обаче загуби един от бастионите си в района - Сърница, който преди 3 години се отдели от Велинград в самостоятелна община заедно с две близки села. Опитът от предишните избори говори, че представителите на ГЕРБ и БСП се класират за него, какъвто е и най-вероятният сценарий на предстоящия кметски вот. В крайна сметка печели този, който получи подкрепата на ДПС за балотажа. Това обаче си има цена. При своето управление Иван Лебанов имаше в екипа си зам.-кметове от ДПС. Същото се повтори и в изтичащия мандат на Костадин Коев, в който ДПС има зам.-кмет и председател на общинския съвет.", "date": "2019.10.08", "title": "В битката за Велинград ДПС е арбитър кой да е кмет на спа столицата на Балканите"}
{"url": "https://www.24chasa.bg/novini/article/7697642", "text": "Два приоритета, които да изпълним в сферата на образованието, очерта българският евродепутат от ГЕРБ/ЕНП Ева Майдел - всяко българско дете да може да чете и да разбира какво чете и да имаме повече щастливо реализирали се млади хора на пазара на труда. Тя взе участие в дискусията “Предизвикателства 2030: Ключови компетенции за успех”, организирана от сдружение “Образование България 2030” с медийното партньорство в. “24 часа” . В нея взеха участие и вицепрезидентът на ЕК Юрки Катайнен, министърът на образованието и науката Красимир Вълчев, изпълнителният директор на “Образование България 2030” Веселин Димитров, както и представители на бизнеса, неправителствени организации и експерти в сферата на образованието и заетостта. Ева Майдел припомни как сдружение “Образование България 2030” е било сформирано с нейно участие преди 4 г. в същата зала 10 на НДК, където се проведе и дискусията. Оттогава Министерството на образованието и науката е направило огромни стъпки, за да имаме по-подготвени кадри в икономиката. “Обществото трябва да прегърне образованието като общ национален приоритет”, категорична беше Майдел. “България е една от страните членки с активна образователна система. Тази инициатива е важна, защото събира различни заинтересовани страни. Тя може да е пример за останалите държави, които се борят със същите проблеми, аз ги насърчавам да създадат подобен форум”, заяви Катайнен. Той похвали страната ни, че има осезаеми промени в образователната система, но изтъкна и слабите ни места - уменията, които се изучават, не са свързани с пазара на труда, или неходенето изобщо, демографската ситуация в страната. Приоритет на ЕК са дигиталните умения - България е една от страните с най-много хора, които не притежават такива. 25% от работната сила у нас нямат никакви, докато в Европа процентът е 10. Необходимо е и изграждане на критично мислене, способност за решаване на проблеми, работа и координация на хора, както и за преход между различни работни места. Затова комисията е предложила всеки човек да разполага със свое лично учебно досие, тъй като хората се учат цял живот. Катайнен изтъкна и в която са участвали 57 хил. българи. Той нарече програмата “бисер в нашите ръце, основен инструмент, за да се превърнем в реална европейска образователна зона”. Тя обаче трябва да се използва не само от ученици, но и от учители. “Предизвикателство пред нас е ефективно да въведем компетентностния подход, да променим доминиращата култура в системата - по-малко въз основа на инструкциите, повече въз основа на енергията на учителите и училищата да използват иновативни методи, да провокират интереса за учене на децата въз основа на обмяната на опит между учители и училища”, каза министър Красимир Вълчев. Според него в момента компетентностният подход не се прилага достатъчно ефективно. Промяната на учебните програми не била достатъчна и изисква време. “В момента системата, ако е автомобил, той е по наклон в обратната посока, в посоката на 20-и век. Ние всички трябва да опрем ръце, за да достигне точката, от която Не може да променим методите на обучение и доминиращата култура с разпоредба в нормативен документ”, каза още министърът. Според него ролята на учителя трябва да се промени от лектор към лидер на образователния процес и ментор. Темата за уменията на учителите беше една от основните в дискусията. От “Заедно в час” говориха за създаването на европейски институт за учители, който да задава модел за педагогическите факултети. Идеята беше приета и от министър Вълчев, и от Катайнен. На първо време обаче той предложи помощ от ЕК да оцени образователните ни системи. От “Образование без раници” също бяха категорични, че ролята на преподавателите се променя от лектор към вдъхновител, и предложиха едно от решенията за по-лесно изминаване на този преход - онлайн платформи, които предлагат готово интерактивно съдържание. Генералният директор на “Хюлет-Пакард” за България Ираван Хира пък припомни започналата вече това лято инициатива на “Образование България 2030” и Българския форум на бизнес лидерите - “Мениджърска академия за училищни директори”, която по негови думи трябва да се надгради. Подобряване на финансовата култура в училищата поиска Теодора Петкова, главен изпълнителен директор на “Уникредит Булбанк”. Препоръча и подобряване на способността да се учи ефективно. Да се наблегне на проучванията накъде върви образованието в България, за сътрудничеството между университетите и частния сектор предложи постоянният представител на Световната банка за България Фабрицио Дзарконе. Той каза още, че заедно с министерството могат да стигнат до правилния начин, по който да развиваме иновации и да инвестираме по-целенасочено в ресурсите - и финансовите, и човешките. - Програмата е важна, защото цели преодоляването на значим проблем - недостига на учители в най-уязвимите райони и там, където резултатите са най-ниски. Ако промените бъдат приети, програмата ще се отвори и за бакалаври, а не само за магистри, както досега. Допълнителният финансов стимул за учителите ще се увеличи от 300 на 500 лв. на месец и 200 лв. допълнително за наем на жилище за 1 г. Тези мерки имат потенциала да привлекат повече качествени хора към учителската професия. Те могат да мотивират опитните учители да изберат да преподават в училища, които срещат проблемите, които водят до неравенствата в качеството на образованието. Това са бедността в даден район, сегрегацията, множеството ученици с майчин език, различен от български. - Днес към учителите има изключително много очаквания. Може би най-доброто, което може да искаме от тях през 2030 г., е да бъдат отворени към света, да са готови да експериментират и да учат постоянно. Въпреки че образователната система е все още консервативна, има тенденция да се дава повече свобода на учителя да избира как да преподава в клас. Едни учители избират да инвестират време и усилия в прилагането на нови методи на преподаване, а други предпочитат да работят по вече утвърдени модели в тяхната практика. Но тези модели в много малка степен могат да отговорят на променящия се свят. Днес, както и през 2030 г., дигиталните технологии могат да помогнат на учителя да прилага иновативни идеи, но те не са най-определящи за креативността. По-скоро от учителите ще се очаква да придобият уменията да боравят с различни източници на информация. Те ще трябва да насърчават учениците да учат чрез преживяване, а не чрез “зубрене” и да създават позитивна среда. - Ключовото е, че обединяваме около 40 организации от бизнеса, гражданския сектор и публични институции и работим заедно за по-качествено образование до 2030 г. За целта правим ежегоден мониторинг и анализ на политиките в образованието, информираме обществото за тенденциите и се застъпваме за нужните промени. Досега сме публикували 4 доклада за образованието, съорганизирали сме последните 3 най-големи форума за образование в България, обучили сме над 1000 ученици на умения на 21-и в. и сме представили становища за промени на нормативната уредба. Надяваме се, че подобно уникално обединение на различни заинтересовани страни може да допринесе за ефективни промени в образованието. - Промяната в образованието става много бавно. Въпреки усилията резултатите на учениците продължават да са твърде ниски на фона на ЕС и са силно обвързани с техния произход. Очакванията към учениците са отново най-вече да запаметяват и възпроизвеждат информация и по-малко да развиват умения и нагласи за успех. Част от учениците все още напускат преждевременно системата, а недостигът на учители по точни науки и чужди езици води след себе си редица други проблеми. Има и положителни тенденции. Завършилите професионално образование се реализират по-добре на пазара на труда. Създават се повече условия за взаимодействие между бизнеса и образованието. На училищата се дава повече свобода за иновации. - Важното е не дали е реално, а че ако не се случи, последиците за България ще бъдат крайно негативни. С всяка година броят на младите хора в България намалява. С оглед на това имаме още по-голяма причина тези, които са тук, да получат най-малко средно образование, за да може българската икономика да бъде конкурентна. Необходима е цялостна държавна политика, която да бъде подплатена с капацитет, ефективност и финансови средства.", "date": "2019.10.08", "title": "Как българското училище да дава ключовите за 21-и век умения за успех"}
{"url": "https://www.24chasa.bg/novini/article/7697691", "text": "Едногодишното дете, което падна от втория етаж на блок в Пловдив, вече е върнато при родителите си, предава  . Момиченцето пострада тежко в началото на септември, а съмненията бяха, че майката и бащата на бебето са спели под въздействието на алкохол. Детето вече е изписано от болница и според лекарите здравословното му състояние е стабилно. Социалните служители вече са изготвили анализ за семейната среда. Ако се стигне до наказателна отговорност на родителите, грижите за момичето ще бъдат поети от нейната леля и баба. „Дария няма да бъде изведена от семейството. След всички проучвания, които бяха направени, това е инцидент. Може да се случи на всеки, с тази разлика, разбира се, че тук родителите бяха употребили алкохол\", заяви Надя Танева, директор на Дирекция \"Социално подпомагане\".", "date": "2019.10.08", "title": "Бебето, което падна от втория етаж на блок в Пловдив, вече е върнато на родителите"}
{"url": "https://www.24chasa.bg/novini/article/7697710", "text": "В столичния кв. \"Факултета\" също е имало опити за всяване на паника още преди три седмици. Хора без лица и имена, анонимници – жителите на „Факултета не могат да опишат кои са хората или организациите, които ги принуждават да отидат в училището в квартала и да разпитват има ли опасност да им вземат децата. Слухът се носи от уста на уста, никой не знае откъде е тръгнал и дали има дори малко истина в него. Но постига целта си – да дезинформира и да плаши. При първите сигнали, че нещо се случва, притеснени родители търсят среща с директора и класните ръководители на 75-о училище. Носят със себе си и декларация със странен произход. „В тази декларация са изброени ред неща – да не бъдат снимани децата, съответно децата да не бъдат извеждани. Ние никога не извеждаме децата без да имаме съгласие от родителите. Институцията училище се допитва винаги до родителите”, каза Виолета Бимбова, и.д. директор на 75-то ОУ пред  . Без да става ясно кой е раздал декларациите и каква е целта им, страхът обхваща лавинообразно квартала. Така до днес десетки са хората, търсили отговори от училищните власти ще вземат ли децата им. „Има си органи, които да разследват кой раздава тези декларации, хора от общността, те също бяха тук, съдействаха, говориха с родители. Обезпокоени са хората, раздава им се нещо, те дори не са чели съдържанието на декларацията, обяснява им се – децата ще ви бъдат отнети. От кой – съдът има право да отнема”, каза още директорът. Медиаторите в квартала отказват да ни разкажат, защото вече били заплашени в социалните мрежи. Бившият шеф на Агенцията за закрила на детето Надя Шабани припомни, че дете може да бъде изведено от семейството само при доказано насилие. „Това е поредната \"буря от глупост\", но този път може да прерасне в ураган, защото за мен са терористични действия, в които ти манипулираш хората със смут и страх”, заяви Надя Шабани, бивш председател на ДАЗД. Преди няколко дни през квартала е минало шествие с плакати \"Няма да отнемате децата ни\". От МВР на този етап отказват информация.", "date": "2019.10.08", "title": "И в столичния кв. „Факултета” имало опити за всяване на паника сред родителите"}
{"url": "https://www.24chasa.bg/novini/article/7697720", "text": "Труп на мъж е открит в язовира край хасковското село Мандра. Сигнал за удавника е подаден в полицията днес следобед. По първоначални данни, починалият е 74-годишният Въко Гочев, който преди дни беше обявен за общодържавно издирване по молба на близките му, предава  . Привечер продължаваха полицейските огледи. По първоначални данни липсват следи от насилие, съобщиха от полицията в Хасково.", "date": "2019.10.08", "title": "Откриха труп на мъж в язовир край хасковско село"}
{"url": "https://www.24chasa.bg/novini/article/7697736", "text": "От компанията НУРТС изпратиха писмо до медиите, в което опровергават обвиненията на директора на БНР Светослав Костов , че бил направен опит да се спре сигналът на националното радио. По повод публикациите в медиите, че от страна на НУРТС България ЕАД е извършен опит за спиране на сигнала на БНР, изразяваме позицията на НУРТС България ЕАД: Датите за профилактика на отделните предаватели, чрез които се разпространяват програмите на БНР, са известни на БНР от 30.11.2018 г., когато НУРТС България ЕАД е изпратило на БНР окончателния график за профилактика през 2019 г. Не са постъпвали възражения и/или коментари от страна на БНР. Договорът между НУРТС БЪЛГАРИЯ ЕАД и БНР възпроизвежда нормативните задължения на НУРТС България ЕАД, произтичащи от Техническите изисквания за работа на електронни съобщителни мрежи от радиослужба радиоразпръскване и съоръженията, свързани с тях, приети от КРС и обнародвани в ДВ, бр. 98 от 27 ноември 2007 г. Съгласно този нормативен акт НУРТС България ЕАД е задължено да извършва периодични профилактични прегледи и настройки на предавателните съоръжения по определен график. В посочения документ Комисията за регулиране на съобщенията ясно указва, че профилактика на електронните съобщителни мрежи се извършва поне веднъж в годината, като предварително се уведомява КРС и аудиторията. Целта на профилактиката е да не се допуска спиране на сигнала на излъчваните в ефир радио- и телевизионни програми поради авария и дефектирали съоръжения. Профилактиката не се провежда в национален мащаб, а засяга само предавателите от определена кула на НУРТС България ЕАД. Годишният план за профилактика е съставен по начин, който да позволява изключване на отделни предаватели при минимално засягане на интересите на крайните потребители. Последните могат да слушат/гледат програмата чрез други предаватели, които в голяма степен припокриват своя обхват. Посоченият по-горе основен принцип на профилактиката се отнася и до програмите на БНР - графикът за профилактики е съставен по такъв начин, че да няма прекъсване на излъчването в големи райони, като се има предвид и припокриването от отделните предаватели. Ето защо профилактиката на дадено съоръжение по графика, не означава пълна липса на приемен сигнал на програма „Хоризонт“ в зоната на обслужване на съответния предавател. Минималната степен на засягане на аудиторията на програма Хоризонт е демонстрирана многократно. През месец март и август 2019 г. са извършвани дейности по профилактика и поддръжка на КРТЦ Витоща. Спирането на работата на предавателя за извършване на тези дейности не е довело до липса на сигнал на програма Хоризонт на територията на град София и не са постъпвали сигнали и възражения, нито от БНР, нито от слушателите на неговите програми. Писмото, изпратено от НУРТС България до БНР на 03.10.2019 г., представлява действие по точно и добросъвестно изпълнение на договорните задължения на НУРТС България ЕАД. До БНР е изпратено потвърждение, че планираната профилактика ще бъде извършена на 04.10.2019 г. на КРТЦ Витоша, така, както е предвидено в одобрения през 2018 график. След получаване на искане от БНР за отлагане на профилактиката, от страна на НУРТС България ЕАД е изпратено потвърждение, че искането на БНР ще бъде отчетено и профилактиката ще бъде отложена. Искането на БНР е изпълнено, въпреки че в резултат на отлагането на профилактиката възниква необходимост от ново координиране и взимане на съгласие на всички оператори, разположени на съответния обект. Нов опит за спиране на излъчването на Българското национално радио бил предотвратен от ръководството на радиото, каза по-рано през деня директорът на медията Светослав Костов, цитиран от DarikNews. Това се случило миналата седмица. В края на работния ден в четвъртък частната компания НУРТС уведомила с писмо БНР за профилактика, планирана да трае през целия следващ ден. Така на 4 октомври е трябвало да замлъкне не само \"Хоризонт\", но и радио \"София\", и \"Христо Ботев\" за времето от 9 до 17.00 часа, твърдеше Костов. Уведомителното писмо било получено към 16.30 и до 17.00 часа е оставало съвсем малко време за отговор. \"Веднага се събра Управителният съвет на радиото, главният инженер, шефът на централната апаратна, на техниката, шефът на правния отдел и написахме писмо до НУРТС, че спираме всички профилактики\", каза Костов. \"Приемам го като саботаж и провокация. Писмото беше получено след 16 часа, за да изтече работното време и до 17”, завърши схемата си шефът на радиото.", "date": "2019.10.08", "title": "НУРТС опроверга обвиненията в саботаж на БНР, при профилактика не се спира радиото"}
{"url": "https://www.24chasa.bg/novini/article/7697565", "text": "Който пренася през границите на Евросъюза над 15 000 евро или 30 000 лв. трябва задължително да ги декларира пред митничарите. Те ще направят служебна справка за задължения към хазната. Ако собственикът на парите има такива, сумата ще бъде задържана до погасяване на дълговете му. В момента, освен декларирането на суми над 30 000 лв. човек трябваше да покаже на митничарите бележка, че няма данъчни задължения. Това предвиждат промени във валутния закон, които са предложени от финансовото министерство. При пренасяне на суми над 30 000 лв., ако те не са обявени или не може да се докаже техният произход, наказанието вече ще бъде 1/5 от пренасяните пари или скъпоценности. Ако обаче, парите са били укрити по специален начин, или при проверката не може да се установи техният законен произход, наказанието е 1/4 от сумата. Това правило ще важи само, ако не се докаже, че те са предмет на престъпление и тогава наказанията ще се определят по реда на Наказателния кодекс, които предвиждат до 6 години затвор и конфискация на цялата сума. Промените се налагат заради еврорегламенти, както и заради наказателна процедура на ЕК към България от 2015 г. Конфискация на цялата недекларирана сума по закона за пране на пари не се прилага от 2016 г. До тогава при недекларирани суми над 20 000 лв. глобата беше двойният размер на пренасяната сума и съдебно дело, ако те са с недоказан произход. ЕК обаче е преценила, че това наказание е твърде тежко и затова препоръчва то да бъде намалено. ", "date": "2019.10.08", "title": "Вече няма да искат бележка за платени данъци на изнасящите над 30 хил. лв."}
{"url": "https://www.24chasa.bg/novini/article/7697760", "text": "Двама полски сапьори бяха убити, а други четирима - ранени, при днешна експлозия на боеприпаси от Втората световна война, които те е трябвало да обезвредят, съобщи министърът на отбраната Мариуш Блашчак в Туитър, цитиран от Франс прес. Военните са били от парашутен батальон, базиран в Гливице. Двама от четиримата ранени са в тежко състояние и са били транспортирани с хеликоптер към близки болници. Полските граждански и военни власти съобщиха, че експлозията е станала в горски комплекс, близо до град Кужня Рачиборска в южния регион Шльонск, предава БТА. Според полицията, преди няколко дни хора, които се разхождали в района, се натъкнали на старите артилерийски снаряди. 74 години след края на войната в Полша още са откривани неексплоадирали снаряди. В гората край Кужня Рачиборска са останали много такива боеприпаси.", "date": "2019.10.08", "title": "Взрив на боеприпаси от Втората световна война уби 2-ма сапьори и рани 4-ма в Полша"}
