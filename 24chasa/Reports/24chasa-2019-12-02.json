{"url": "https://www.24chasa.bg/novini/article/7935099", "text": "Ватикана обяви, че ще приеме още 43 мигранти от центъра за задържане на мигранти на гръцкия остров Лесбос, предаде ДПА, цитирана от БТА.  Бежанците ще пътуват до Рим със самолет и за тях ще се погрижи религиозната общност Сант Еджидио, която е католическа благотворителна организация и която ще действа от името на Ватикана. На Лесбос е пратен кардинал Конрад Крайевски, който е специалният емисар на папата по благотворителните въпроси. Той ще се върне в Рим с 33 бежанци в сряда. Други 10 бежанци ще пътуват до Рим по-късно този месец. Ватикана първо прие от Лесбос 12 сирийски бежанци. Те пътуваха със самолета на папата, когато той посети острова и през април 2016 г. През юни на същата година от Лесбос във Ватикана бяха евакуирани още девет бежанци. Ситуацията в центъра за мигранти на Лесбос и в други гръцки центрове за мигранти е критична, защото те са пренаселени. Папа Франциск, който е син на италиански имигранти в Аржентина, често пъти говори за правата на мигрантите. През 2017 г. той породи полемика като сравни центровете за мигранти на Лесбос с концентрационни лагери.", "date": "2019.12.02", "title": "Ватикана приема 43 мигранти от остров Лесбос"}
{"url": "https://www.24chasa.bg/novini/article/7934021", "text": "Първата зимна буря за сезона, която провали плановете за пътуване на милиони американци за уикенда след Деня на благодарността, се придвижи снощи от Средния запад към източните райони на САЩ със смесица от дъжд, сняг, киша и силни ветрове, предаде Асошиейтед прес. Студената вълна създаде сериозни проблеми в първия работен ден след празниците. Мнозина бяха затруднени да пристигнат на работа заради закъсненията и бавното движение на обществения транспорт. Затворени останаха училища и офиси, объркан е графикът и на авиокомпаниите. Губернаторът на Ню Йорк Андрю Куомо посъветва онези държавни служители, които нямат неотложна работа, днес да си останат вкъщи. Губернаторът на съседния щат Ню Джърси също нареди на държавните служби с изключение на спешните да работят днес само до обед, информира БТА. Синоптиците предвиждат снеговалежът в обширен район от Пенсилвания до Мейн на канадската граница да продължи и да натрупа до утре между 25 и 50 см сняг. Силен снеговалеж е възможен и в планинската верига Апалачи чак до Тенеси и Северна Каролина на юг. Хората там са предупредени да се готвят за дебела снежна покривка. До тази сутрин бяха отменени над 200 полета, най-вече от летища в района на Ню Йорк и Бостън. Други 450 полета бяха изпълнени с големи закъснения. В Ню Йорк очакваната снежна покривка не е голяма - 7-8 см. Във Филаделфия се очакват 12-13 см, а в Бостън - над 20 см. Забранено бе движението на тежкотоварни камиони и такива с ремаркета, въведено бе и по-голямо ограничение на скоростта по магистралите в Ню Джърси и Пенсилвания. Въпреки това тази сутрин пътната полиция в щата Ню Йорк е регистрирала над 550 пътнотранспортни произшествия, дължащи се на лошото време. Някои шосета бяха затворени заради поледица. Метеоролозите отбелязват, че това е същата студена вълна, която е прекосила цялата страна, натрупвайки обилен сняг дори в част от Калифорния.", "date": "2019.12.02", "title": "Първата студена вълна за сезона достигна източната част на САЩ"}
{"url": "https://www.24chasa.bg/novini/article/7934383", "text": "Най-малко 25 души загинаха, а стотици са евакуирани във временни лагери, след като мусонни дъждове наводниха ниските райони в южния индийски щат Тамил Наду, предаде Асошиейтед прес, като се позова на регионалното правителство. Седемнайсет души са загинали в град Коимбатор при рухване на стена в резултат на проливните дъждове. Още осем души са станали жертва на различни инциденти, свързани с пороите, от 29 ноември насам, съобщи агенция Прес тръст ъф Индия, цитирана от БТА. Ръководителят на регионалното правителство в Тамил Наду е свикал днес спешна среща и е наредил да се наблюдават водохранилищата. Правителственият хидролог в щатската столица Ченай каза, че градските водохранилища, съвсем изпразнени заради сушата през лятото, сега са пълни до половината от капацитета си, което е достатъчно да гарантира на 10-милионния град вода за следващите шест месеца. През 2015 г. мусонни дъждове отнеха живота на над 250 души в Тамил Наду.", "date": "2019.12.02", "title": "Най-малко 25 загинали при наводнения в Индия (Снимки)"}
{"url": "https://www.24chasa.bg/novini/article/7934423", "text": "\"Правомощията на Комисията за противодействие на корупцията и за отнемане на незаконно придобитото имущество (КПКОНПИ) не следва да бъдат ограничавани и най-вече правомощията на Дирекция \"Противодействие на корупцията\". В същото време обаче тази дирекция и самата комисия не се нуждае от допълнителни правомощия. Действащите трябва да бъдат запазени. Комисията има потенциал да изпълни задачите си.\" Това каза настоящият главен прокурор Сотир Цацаров преди изслушването му в парламентарната комисия като кандидат за председател на КПКОНПИ, предаде  . Цацаров съобщи, че по време на изслушването си във вторник ще акцентира основно върху необходимостта от промяна в работата на Дирекция Противодействие на корупцията, на увеличаването на нейния числен състав, ще акцентира върху необходимостта от коренно нов подход в работата на самата комисия и нейната администрация. Необходимите законодателни промени според Цацаров са свързани с това да бъде прецизиран кръгът на лицата, които са с т.нар. висши публични длъжности. В момента те са един огромен и неработещ брой, каза Цацаров и даде пример: кое налага сред тия лица да бъде включен управителя или изпълнителния директор на Българския спортен тотализатор, както и шефове на регионални поделения на изпълнителни агенции. Според Цацаров може би е необходим и засилване на парламентарния контрол върху КПКОНПИ. Тази комисия основно се отчита пред Комисията за контрол на СРС. Струва ми се, че тя трябва да се отчита и пред Комисията по вътрешна сигурност и пред Комисията по противодействие на корупцията и парламентарна етика – тази, която всъщност е водеща при процедурата по избор на председател, каза още Цацаров. Настоящият главен прокурор съобщи, че на 5 или 6 декември би следвало да е ясно решението на Венецианската комисия по питането на правосъдния министър за отговорността на тримата големи в съдебната власт. Българската държава ще изпълни решението на комисията в рамките на конституционния ред, заяви Цацаров. Запитан за пожара в „Пирогов”, главният прокурор каза, че водещата версия за момента е тютюнопушене в близост до опасен източник. Пожаротехническата комисия трябва да потвърди тази версия. Цацаров изрази благодарност към лекарските екипи и огнеборците, които са предотвратили огромна трагедия. От своя страна избраният и назначен с указ на президента за нов главен прокурор Иван Гешев коментира инициативата на Румен Радев за широк обществен дебат за \"цялостния модел на българската прокуратура, нейното устройство и функции, мястото ѝ в съдебната система и връзките с други институции\". Президентът има право да отправя призиви. Аз не разбрах точно какви са границите на този дебат, какво точно трябва да бъде дебатирано. Когато президентът определи рамките на дебата и ако бъде поканена прокуратурата, ще се отзовем, заяви Гешев. Дебатите за промени в Конституцията не започват сега, те просто продължават. Ако някой има тезата за това, че може да ги провежда и в друг формат и в друг мащаб – това трябва да бъде приветствано, заяви от своя страна Сотир Цацаров. Цацаров и Гешев участваха днес в Европейския парламент в Брюксел в конференция „12 години Механизъм за сътрудничество и проверка в България: Равносметка“. Форумът е организиран от евродепутата Емил Радев, който е заместник-председател на Комисията по граждански свободи, правосъдие и вътрешни работи. Механизмът за сътрудничество и проверка е изчерпал своята полезност, той по същество не съдейства за напредък. Надяваме се да приключи бързо, а всички български институции да продължат да вървят по правилния път, коментира Иван Гешев. Няма държава в света, която да се е справила с престъпността. Това, което можем да направим е да продължим да работим, заключи новият главен прокурор.  \"Конференцията се провежда във важен момент. След 12 години мониторинг, България постигна задоволителни и отчетливи резултати. Постигнатите резултати са стабилни, а процесът на реформа е необратим. Прокуратурата осъзнава, че усилията трябва да продължат. Поредна стъпка в тази посока е приемането на постановлението от МС за национален механизъм за борбата с корупцията. Този механизъм следва да осигури запазването на напредъка\", допълни по темата зам.-главният прокурор Иван Гешев.  \"В периода от 2012 до сега се постигна съществен напредък в съдебната ни система. Положени бяха значителни усилия в борбата с организираната престъпност. Създаде се цялостна система за борба с корупцията по високите етажи на властта. Бяха повдигнати обвинения на лица от политически и икономически кръгове със сериозни възможности. Видим е напредъкът е последните 2 години. За около 3 млрд. лева са предявени искове за замразяване на имущество. Иззето е имущество за над 2 млрд. лева. Прекратена беше и дейността на множество фабрики за цигари - прекратихме престъпна дейност за 700 млн. лв. Намалихме и с 50 % телефонните измами - чувствителна тема за обществото ни. България е постигнала трайни и устойчиви резултати. Постигнатото до момента е в резултат на решимостта на държавата ни\", каза още той.   “За първи път през 2019 година се проведе избор на главен прокурор по нов модел – част от препоръките в мониторинговия доклад от 2017 г. През последните години ВСС въведе електронно правосъдие в България. Цифровите решения и подобряването на бизнес средата са европейски стандарти, част от усилията на съдебната система. Категорично сме изпълнили всички препоръки\", заяви представляващият ВСС Боян Магдалинчев.", "date": "2019.12.02", "title": "Цацаров: КПКОНПИ не се нуждае от нови правомощия, а действащите да не се ограничават"}
{"url": "https://www.24chasa.bg/novini/article/7934422", "text": "Близо 8000 общински съветници - бивши и настоящи, ще обявят своето имущество пред антикорупционната комисия. Това стана ясно на семинар, посветен на борбата с корупцията и отнемане на незаконно придобитото имущество в полза на държавата. 5400 са новоизбраните съветници, които ще подадат декларация за имотното си сътояние до един месец след стъпването си в длъжност. Законът задължава същото да сторят и бившите членове на местните парламенти, които подават изходяща декларация до 15 май. Въпреки че преди година имаше идея съветниците да отпаднат от кръга на проверяваните, за да се облекчи работата на институцията, те останаха и сега ще бъде проучено и тяхното имотно състояние. Освен общинарите още близо 4500 хора, заемащи висши ръководни постове в държавата, са задължени да декларират своето имане, това на половинките си и непълнолетните деца. През 2018 г. комисията провери близо 10 хиляди души. 15 инспектори от КПКОНПИ са били част от първия випуск, завършил магистратура по антикорупция в УНСС, стана ясно още на форума. Общо дипломиралите се са 20 души. 180 малчугани от предучилищните групи на детските градини в Перник и Костенец пък са се включили в пилотния проект за антикорупционно обучение на децата, съобщи експертът Трифон Трифонов, който е един от авторите му. При завършването децата получили медали. \"Около 80% от препоръките, които КПКОНПИ направи по отношение на законопроектите на изпълнтелната власт, бяха приети\", обяви още Трифонов. Една от функците на Комисията за противодействие на корупцията и отнемане на незаконно придобитото имущество (КПКОНПИ), каквото е цялото наименование на институцията, е да следи дали в подготвяните правни норми, не е заложено корупционно поведение. Според Трифонов проблемът обаче е, че липсват последици в случаите, когато съветите на комисията не се спазят. Той припомни, че в момента в съдилищата се водят дела за конфискация на имущество по три антикорупционни закона, като първият е от 2005 г. За да се подаде иск в съда разминаването между реално притежаваното и декларираното трябва да е в размер на 150 хил. лева за последните 10 години. Според първия закон към съдебен иск се минаваше след влязла в сила присъда, но при разминаване от 60 хил. лв. за 25 години.", "date": "2019.12.02", "title": "Близо 8000 общинари обявяват имуществото си пред Антикорупция"}
{"url": "https://www.24chasa.bg/novini/article/7934453", "text": "Вицепремиерът и министър на външните работи Екатерина Захариева заминава за Лондон, където на 3 и 4 декември ще се проведе срещата на лидерите на страните-членки на НАТО, съобщиха от пресцентъра на МВнР. Юбилейният форум е посветен на 70-годишнината от основаването на Алианса и трансатлантическата солидарност. Сред основните теми, които се очаква да бъдат обсъдени на срещата, са същественият напредък, постигнат през последните години по справедливото споделяне на тежестите, възпиращият и отбранителен потенциал на НАТО, борбата срещу тероризма в Афганистан и Ирак, отношенията с Русия, контрола на въоръженията и ролята на Китай. Днес в НАТО членуват 29 страни, а организацията се грижи за сигурността на около 1 милиард души по света, посочват от МВнР. Министър Захариева ще участва във вечеря на министрите на външните работи на страните-членки на НАТО, организирана от първия дипломат на Великобритания Доминик Рааб. Българската делегация на срещата на лидерите на страните-членки от НАТО е водена от президента Румен Радев. В нея участва и Красимир Каракачанов, заместник министър-председател по обществения ред и сигурността и министър на отбраната.", "date": "2019.12.02", "title": "Екатерина Захариева ще участва в срещата на върха на НАТО в Лондон"}
{"url": "https://www.24chasa.bg/novini/article/7934494", "text": "Два делфина от т. нар. афали завлекли уплашено до смърт 10-годишно момиченце, което ухапали няколко пъти, съобщи ABC, цитирана от БТА. Лекси Йео плувала с приятелските към хората бозайници в аквапарка \"Dolphin Discovery\" в мексиканския курорт Канкун, когато те изведнъж я нападнали. Майка й Лора-Джейн гледала ужасено как афалите потапят детето й под водата. Само бързата и решителна намеса на дресьорите спасили Лекси Йео от сигурно удавяне по време на ваканцията, организирана от фирмата TUI. Афалите й причинили порязвания, синини и дълбоки рани. \"Беше ужасяващо, помислих, че тя ще умре\", сподели пред \"Сън\" майката на детето. \"А от фирмата си измиха ръцете. И, което е още по-притеснително, делфините продължават да плуват с туристи\". От аквапарка обясниха агресивното поведение на афалите с неблагоприятното време, което стресирало морските бозайници.", "date": "2019.12.02", "title": "Два делфина нахапаха 10-годишно момиченце"}
{"url": "https://www.24chasa.bg/novini/article/7934521", "text": "Българската народна банка публикува днес на своята интернет страница \"Основни съвети как да се защитите при избор на услуги за онлайн или мобилно банкиране\", съобщава БНБ. Материалът може да бъде намерен в раздел \"Банков надзор\", подраздел: \"Информация за ползватели на финансови продукти и услуги\" и съдържа съвети в помощ на потребителите при вземане на решение за избор на подходящ финансов продукт, както и за защита и разрешаване на потребителски спорове. Материалът е одобрен за публикуване от всички местни компетентни органи в Европейския съюз по време на заседание на Съвета на надзорниците на Европейския банков орган.", "date": "2019.12.02", "title": "БНБ публикува съвети за защита правата на потребителите на банкови услуги"}
{"url": "https://www.24chasa.bg/novini/article/7934522", "text": "Задържаха за 72 часа 37-годишна жена от Варна. Е. М. е привлечена като обвиняема за умишленото убийство на родния си баща Стоян М., съобщават от прокуратурата. Тежкото криминално престъпление е било извършено на 29 ноември тази година в дома на 61-годишния мъж с четири удара с нож. Смъртта на бащата е настъпила вследствие на проникване в аортата. В дома на убития мъж е намерен ножът, както и други веществени доказателства, които уличават родната му дъщеря в умишленото убийство. Днес Варненският окръжен съд постанови 38-годишната Елеонора да остане за постоянно зад решетките. 38-годишната жена и 61-годишният ѝ баща от варненско село живеели в лоши условия и злоупотребявали често с алкохол. Пред съда Елеонора обяснила, че във фаталната вечер баща ѝ Стоян я нападнал, а тя се отбранявала с ножа. При огледа на полицията в къщата, в която живеели, оръжието е намерено, а други веществени доказателства сочат дъщерята като извършител. 38-годишната Елеонора има лека форма на олигофрения, но според съдебно-психиатрична експертиза, е разбирала значението на извършеното.", "date": "2019.12.02", "title": "Жената, заклала баща си, била олигофрен, двамата живели в мизерия"}
{"url": "https://www.24chasa.bg/novini/article/7934591", "text": "Комисията по петициите в ЕП затвори петицията срещу изграждането на АМ „Струма“ в района на Кресна. „Говорихме и за жертвите по пътищата. Мнозинството беше за затварянето на петицията“, каза евродепутатът Емил Радев, въпреки че е имало яростна съпротива от страна на зелените. Евродепутатът Радан Кънев лично се зае с придвижването на подписка от жители в Кресна за изграждането на АМ „Струма“ в района на града. Тя е била внесена още през 2018 г. и засяга въпроси свързани с опазването на околната среда както и защита на дребния бизнес в района.", "date": "2019.12.02", "title": "Евродепутатите затвориха петицията срещу АМ \"Струма\", провал за Радан Кънев"}
{"url": "https://www.24chasa.bg/novini/article/7934602", "text": "Турският прокюрдски политик Селяхаттин Демирташ е бил откаран в болница днес, след като неговата партия поиска информация от правителството за влошеното му здравословно състояние, предаде ДПА. Демократичната партия на народите (ДПН) съобщи, че 46-годишният Демирташ е бил откаран в болница , след като двама депутати от прокюрдската политическа формация са успели да го посетят в затвора в Одрин, Северозападна Турция. Демирташ е изпаднал в безсъзнание в килията си миналата седмица, каза неговата адвокатка и сестра по-рано днес, като посочи, че той все още не е прехвърлен в болница седем дни по-късно, информира БТА. Около 5.30 ч. на 26 ноември политикът е изпаднал в безсъзнание, след като припаднал. Преди това той получил болки в гърдите и затруднено дишане, съобщи в Туитър адвокатката Айгюл Демирташ. Съкилийникът му Абдуллах Зейдан му е оказал първа помощ, преди да пристигне линейка и да му бъде направена ЕКГ. Демирташ е настоял да не бъде изпращан в интензивно отделение, а вместо това да бъде прехвърлен в клиника за цялостни изследвания. Селяхаттин Демирташ, един от най-добре известните политици в Турция, се намира в затвора от над три години и отговаря по няколко съдебни дела срещу него, главно отнасящи се до тероризъм. Той може да бъде осъден на 142 години затвор, ако бъде намерен за виновен по основното дело.", "date": "2019.12.02", "title": "Турският прокюрдски политик Селяхаттин Демирташ е откаран в болница от затвора"}
{"url": "https://www.24chasa.bg/novini/article/7934644", "text": "При въздушен удар срещу жилищен район в предградие на около 30 км южно от либийската столица Триполи са загинали най-малко 4 деца. Това съобщиха здравните власти в Либия, цитирани от Асошиейтед прес и БТА. Вътрешното министерство в Триполи обвини т.нар. Либийска национална армия (ЛНА) за въздушния удар. От април либийската столица и околностите й са арена на сражения между ЛНА, която подкрепя алтернативното правителство в източната част на страната, и коалицията от местни милиции, защитаващи подкрепяното от ООН отслабено правителство, което държи Триполи. През последните седмици сраженията затихнаха, но продължават спорадичните обстрели в южните покрайнини на Триполи. Стотици са вече жертвите от междуособицата, хиляди хора са напуснали домовете заради боевете.", "date": "2019.12.02", "title": "Най-малко 4 деца загинаха при въздушен удар в Триполи"}
{"url": "https://www.24chasa.bg/novini/article/7934661", "text": "Американският президент Доналд Тръмп се разгневи на демократите, че продължават изслушванията по процедурата за импийчмънт в момент, в който той пътува за Лондон за среща с лидерите на страните членки на НАТО, на която ще отбележат 70-годишнината на алианса, предаде ДПА. \"Абсолютна срамота е това, което причиняват на нашата страна\", каза Тръмп, приготвяйки се да отпътува от Вашингтон за Лондон, и добави, че срещата на върха на НАТО е планирана доста отдавна, цитиран от БТА. Президентът повтори, че няма да изпрати свои адвокати на слушанията в Камарата на представителите и нарече ставащото там \"измама\". Тръмп се зарече да повдигне пред лидерите в Лондон въпроса за военните разходи на страните от НАТО. \"Те трябва да поемат малко повече от бремето на разходите\", подчерта той и добави, че сегашното статукво е \"нечестно\" за САЩ.", "date": "2019.12.02", "title": "Тръмп: Срамота! Има изслушвания за импийчмънта ми, докато съм в Лондон"}
{"url": "https://www.24chasa.bg/novini/article/7930615", "text": "“Упрекват ме, че съм мек на моменти, защото съм умерен и диалогичен. Но когато защитавам кауза, ставам неотстъпчив като римски воин.” Така се описва Славчо Атанасов - депутат от НФСБ, който в три поредни кампании искаше да се върне на кметския стол в Пловдив. И аха да спечели на предишните два вота, където разликата му с Иван Тотев бе на косъм. На последните избори Здравко Димитров го победи с разлика от 20% на втория тур. За мнозина Славчо Атанасов е безпрецедентен случай, защото винаги пловдивчани го пращат на балотаж, и то срещу кандидати на най-голямата партия ГЕРБ. Далеч зад него остават претендентите на левицата. На какво се дължи този феномен? Преди всичко на спокойния тон с хората. Той е общителен и приветлив. По време на кампанията в който и квартал да отидеше, щом го видеха, излизаха от апартаментите и се струпваха около него в градинките. Когато питах депутата защо така неистово иска да е кмет и не пропуска местни избори, той отговаря, че обожава Пловдив. “С жена ми ходим всяка година за 3 дни на нашето море и аз го правя заради нея”, обяснява Атанасов. В останалото време е при родителите си в село Скутаре или в жилището, което закупи наскоро в кв. “Христо Смирненски”. Години наред живя в панелка в район “Южен”, която продал и си взел нов двустаен. Месеци преди местните избори Славчо Атанасов обясняваше, че Когато обаче ГЕРБ издигна Здравко Димитров, патриотът от НФСБ не се оттегли. Тогава някои му напомниха, че не държи на думата си. Той пък им отвърна, че не вижда как стилът, наложен от предишния градоначалник, ще бъде преодолян. Факт е, че и на последните избори Атанасов отново получи силен мажоритарен вот. След изборите обаче не пропускаше да каже, че той е спечелил своята война срещу Тотев, но никога не е воювал с ГЕРБ. Дори сред патриотите се говори, че самият Бойко Борисов е държал председателят на комисията за култура в едно от правителствата да стане културен министър. Тогава своите са го оставили в парламента заради... ораторските качества. Нагазва в политиката в началото на 90-те години. Тогава влязъл във ВМРО, запленен от патриотизма. Книгите са неговата страст, а библиотеката е любимото място. Има над 4000 тома, част от които са струпани дори в спалнята, защото всички възможни места на вилата в Скутаре и у дома му са пълни с литература. Чете предимно исторически изследвания, особено харесва биографии на големи личности. Помни дати, разказва в детайли за събития, прави сравнителни анализи и Една от любимите му е: “Орелът не лови мухи.” Боготвори и до ден днешен покойната вече шефка на Народната библиотека в Пловдив проф. Радка Колева. Казва, че тя буквално го е отгледала. Всеки ден след училище се прибирал вкъщи, натоварен с книги. Четенето се превърнало в негова страст. Дори допълвал и коригирал учителката си по история. Възходът му на управленец тръгва от район “Тракия” през 2003 г. Тогава младият войвода е назначен за районен кмет по времето на д-р Иван Чомаков (СДС). Атанасов успя да отвори администрацията и спечели авторитет сред хората. И досега голяма част от тракийци го харесват. В кабинета му можеха по всяко време да влязат както обикновени граждани, така и журналисти. Тази практика пренесе и в голямата община, когата беше кмет на Пловдив през 2007-2011 г. Като районен кмет създаде граждански съвети, които обсъждаха къде какво да се ремонтира в квартала. Беше основен двигател за издигане на паметник на хан Крум в “Тракия”. Цитираше често думите на владетеля, който попитал пленените авари защо е рухнала държавата им, а те му отвърнали, че управниците им се съюзили с разбойниците и крадците. Още като районен кмет Атанасов доби популярност и когато през 2007 г. младата тогава партия ГЕРБ търсеше подходящ кандидат за градоначалник, се спря на него, защото не е конфликтна личност. Близки до Славчо Атанасов казват, че По-радикално настроената част от хората на Атанасов предизвикали раздялата с партньорите от ГЕРБ. Тогава Атанасов потърси подкрепа от БСП и назначи двама нейни представители за негови заместници в общината. Обясняваше, че трябва някой да подкрепи управлението му, тъй като ВМРО не разполага с достатъчно съветници. В крайна сметка не управляваше еднолично, а винаги сядаше и се разбираше както с БСП, така и с други формации като “Кауза Пловдив” на Георги Титюков и земеделците от “Александър Стамболийски”, с които подели властта. Заради раздялата му с ГЕРБ тогавашният финансов министър Симеон Дянков го отряза от 26 млн. лева. Това бяха средства, отпуснати от държавата за Пловдив, който прие столичните отпадъци на сметището в Цалаципа. “Написах 27 писма до Дянков, но той отказа да изпълни ангажимента си. Тогава не се поколебах да набуча на копие споразумението с държавата”, припомня Атанасов. Твърди, че като кмет е превърнал Пловдив в най-социалния град. При него данъците бяха намалени. Детските ясли станаха безплатни, а таксата за детски градини струваше поне два пъти по-евтино отсега. Картите за градския рейс бяха по-ниски и с тях пътуваха преференциално 82 хил. души. Според БСП социалното управление на Атанасов се дължало именно на тяхното присъствие в общината. Към активите си Атанасов прибавя гастрола на миланската “Ла Скала” в Пловдив през неговия мандат. Както и редица инфраструктурни обекти, които реализирал с 50-милионния заем, изтеглен от предшественика му д-р Чомаков. “Направих втори дублиращ мост на Герджика. Разширих бул. “Източен” с две платна. Реконструирах най-големия бул. “България”, чиято настилка за разлика от други възлови трасета, ремонтирани след мен, не е напукана. Реновирах 4 парка, от които за Водния цикъл (130 млн.), за онкодиспансера (11 млн.), транспортния проект (44 млн.). Реализиран бе само този за онкологичния комплекс, а транспортният проект е с много въпросителни. Направих 160 детски площадки, без да ходя да се снимам по тях”, изброява с днешна дата Атанасов. Казва, че се впускал в битки, когато трябва да отстоява кауза. Тя можела да е различна. Нарича абсурдно твърдението, че в последната кампания Иван Тотев му е помагал да спечели. “Срещу мен винаги се е играло мръснишки и със слухове. Един от тях е, че съм се разбрал с Тотев. Но аз винаги прощавам на хора, които са ми нанасяли удари. Никога не отмъщавам, има кой да го направи. Може да звучи зловещо, но който се е занимавал с мен по гнусен начин, не е свършил добре”, изрича като предупреждение депутатът от НФСБ. И цитира съпругата си Елена: “Ти имаш добро сърце, на никого досега не си отмъстил.” Понеже е диалогичен и умерен в ситуацията, в която е неговата формация в момента, нищо чудно на Атанасов да му изгрее звездата и като зам.-шеф на парламента - пост, предложен засега на Валери Симеонов. Но майки на деца с увреждания продължават да реагират срещу номинацията на лидера на НФСБ. Ако това се задълбочи, прогнозират депутати. Попитан ще се яви ли след 4 години пак за кмет на Пловдив, той отговаря с думите на Хераклит: “Всичко тече, всичко се изменя и нищо не остава непроменено.”", "date": "2019.12.02", "title": "Славчо Атанасов – губещият достойно"}
{"url": "https://www.24chasa.bg/novini/article/7934598", "text": "“Електроразпределение Север”, част от групата на “Енерго-Про Варна”, стартира кампания за актуализиране на данните за предоставена мощност на обекти, присъединени към електроразпределителната мрежа. Целта е да се планира развитието на мрежата според нуждите на бизнеса. Дружеството приканва клиентите си до 31 декември 2019 г. да потвърдят мощността за всеки един обект или да посочат актуализирани данни. Започва и подготовка за нов начин за ценообразуване на услугата за достъп до електроразпределителната мрежа. Цената за достъп за небитовите клиенти ще бъде утвърдена от КЕВР и ще се прилага от 1 юли 2020 г. Тя ще се изчислява на базата на заявената и предоставената мощност, а не както досега - за консумираната електрическа енергия. Небитовите клиенти на “ЕРП Север” ще получат писмени уведомления за актуализация на данните си, а в случай на промяна ще имат възможност в срок до 31 декември 2019 г. да заявят процедура по увеличаване или намаляване на мощността по имейл чрез квалифициран подпис или в центровете за обслужване на клиенти на компанията. ", "date": "2019.12.02", "title": "“Енерго-Про”  актуализира  данни за  мощност на  бизнес клиенти"}
{"url": "https://www.24chasa.bg/novini/article/7934727", "text": "Започна поредният протест срещу избора на Иван Гешев за главен прокурор. Той е организиран от \"Правосъдие за всеки\", предаде  Този път демонстрирацията освен срещу избирането на Иван Гешев за главен прокурор, е и срещу номинацията на Сотир Цацаров за председател на антикорупционната комисия. Шествието тръгна от Съдебната палата и в момента се намира на площад \"Независимост\".", "date": "2019.12.02", "title": "Пореден протест срещу избора на Иван Гешев за главен прокурор"}
{"url": "https://www.24chasa.bg/novini/article/7934188", "text": "ДНК анализ позволи на испански учени да потвърдят, че прословутата изпъкнала челюст на монарсите от династията Хабсбурги и други необичайни черти на лицата им са свързани с бракове между роднини, предаде ТАСС. Изводите на генетиците са публикувани в британското сп. \"Annals of Human Biology\". \"Хабсбургската династия била сред най-влиятелните политически сили в Европа, но днес е известна най-вече като пример за израждане. За пръв път успяхме да покажем, че между израждането и издадената напред брадичка на Хабсбургите съществува директна генетична връзка\", заяви Ронан Вилас от университета в Сантяго де Компостела. Династията на Хабсбургите е смятана за една от най-могъщите управляващи фамилии в историята на Европа и света, припомня БТА. Освен с удачните съюзи между династии, тайната на успехите на Хабсбургите е свързана с това, че системно встъпвали в брак с роднини. Това позволило на Хабсбургската династия да задържи владенията си, но в дългосрочен план довело до израждане. Последният й представител Карлос Втори бил засегнат от редица вродени заболявания и умрял на 38-годишна възраст. Историци отдавна смятат съдбата му за нагледен пример до какво водят браковете между роднини. Наскоро Вилас и колегите му дешифрирали генома на Карлос Втори и установили, че по структурата си неговата ДНК не се различава от генома на дете, заченато между брат и сестра.", "date": "2019.12.02", "title": "Специалисти: Изпъкналата челюст на Хабсбургите е заради кръвосмешение"}
{"url": "https://www.24chasa.bg/novini/article/7934226", "text": "Над 100 бойци са били убити при ожесточените сражения в северозападната сирийска провинция Идлиб между правителствените сили, от една страна, и бунтовнически и джихадистки групировки, от друга, през последните два дни, предаде Франс прес, като се позова на неправителствена мониторингова организация. Сирийският център за наблюдение на правата на човека съобщи, че правителствените сили са дали 54 жертви, а техните противници - 47, при боевете в югоизточната част на Идлиб. 15 цивилни са били убити при въздушни удари в провинцията днес, съобщи още центърът. 13 от тях са загинали при бомбардировка от правителствените сили на пазар в град Маарат ан Нуман, на няколко десетки километра от района на боевете. 18 цивилни били ранени при атаката, информира БТА. Един цивилен бил убит при въздушен удар, нанесен от правителствените сили в град Саракеб. Друг загинал при руска въздушна атака в източната част на Идлиб. \"Това са най-ожесточените сражения в провинция Идлиб след влизането в сила на споразумението за прекратяване на огъня\" преди три месеца, каза вчера пред Франс прес директорът на центъра Рами Абдел Рахман. Той обясни, че правителствените сили са предприели контраатака в югоизточната част на провинция Идлиб, където бунтовници и джихадисти са превзели в събота четири села. Те са си върнали контрола над въпросните селища вчера, но боевете продължават. Почти цял Идлиб е под контрола на бунтовници, сред които доминира джихадистката групировка Хаят Тахрир аш Шам, която включва бившия клон на терористичната мрежа Ал Каида в Сирия. Заедно със съседни части от провинциите Алепо, Хама и Латакия Идлиб формира последния голям район в Сирия, който не е под контрола на правителството, отбелязва Франс прес. Между април и края на август сирийската армия обстрелваше зоната заедно с руската военна авиация. През този период бяха убити близо 1000 цивилни, а над 400 000 човека бяха принудени да напуснат дома си. Въпреки обявеното на 31 август прекратяване на огъня боевете и бомбардировките продължиха, първо спорадично, а през последните седмици набраха сила. На 22 октомври сирийският президент Башар ал Асад направи първото си посещение в Идлиб от началото на войната в страната през 2011 г. Той каза, че битката за провинцията е ключова за слагане на край на конфликта. Над 370 000 човека бяха убити от началото на войната, а милиони станаха бежанци, отбелязва още Франс прес. Сирийският президент обсъди днес обстановката в страната, включително в провинция Идлиб, със специалния представител на руския си колега Владимир Путин за Сирия Александър Лаврентиев, предаде ТАСС. Трима руски военни бяха ранени в Сирия днес при експлозия на самоделно взривно устройство, докато патрулирали в района на границата с Турция близо до град Кобане, предаде Франс прес, като се позова на руското министерство на отбраната. Те са пострадали леко, а автомобилът им е понесъл щети. Руски и турски сили патрулират съвместно от 1 ноември в Северна Сирия, за да гарантират изтеглянето от района на кюрдската милиция Сили за защита на народа в съответствие със споразумението, договорено на 22 октомври в Сочи между руския президент и турския му колега Реджеп Тайип Ердоган, припомня Франс прес.", "date": "2019.12.02", "title": "Над 100 убити за 2 дни в Идлиб, а руски военни са ранени при експлозия"}
{"url": "https://www.24chasa.bg/novini/article/7934299", "text": "Домашно куче е било простреляно в Смолян, съобщават от ОД на МВР. На 30 ноември в РУ - Смолян, е получена жалба от 38-годишна жителка на града за това, че на същия ден около 16,20 часа при разходка на домашното и куче порода лабрадор в тревните площи под хотел „Смолян“ животното е било простреляно в дясната ребрена област, след което е било закарано за лечение. Образувана е преписка, която е била докладвана в РП - Смолян.", "date": "2019.12.02", "title": "Простреляха домашен лабрадор в Смолян"}
{"url": "https://www.24chasa.bg/novini/article/7933437", "text": "Поне 100 млн. лв. повече на година могат да влизат в общинските бюджети, ако се актуализират ставките по местните налози и се увеличи събираемостта, пресметнаха за “24 часа” експерти. В някои общини обаче събираемостта пада почти непрекъснато от 2006 г., когато НАП престана да се занимава с тази дейност и тя бе поверена на кметствата. Има населени места със събираемост под 30% при средна за страната от 70%. “Общините като че ли нямат капацитет, въпреки че имат права и законите са им развързали ръцете. Тази тема трябва да се подложи на широко обсъждане. Да се сдружат, особено по-малките общини, и да увеличат капацитета си, контрола, събираемостта”,  . Според финансисти сдружаването и споделените услуги ще дадат възможност общините по-активно да упражняват правата си, да дават некоректните платци на съдия - изпълнител, да се обединят в обявяването на обществени поръчки, за да пестят ресурси, да обменят ноу-хау. За да стане това възможно, са нужни промени - например в Закона за местните данъци и такси да се запише, че служителите на общинските администрации могат да възлагат тази дейност на други структури по определен ред. Поправка ще се наложи и в Данъчно-осигурителния и процесуален кодекс, за да се разреши и делегиране на правомощията при установяване на несъответствие между декларирани данни и такива, получени от трети лица и администрациите. Споделените услуги може да решат проблема с липсата на капацитет и достатъчно контрол в общините при събираемостта. Защото запазването дългосрочно на сегашното положение с недостъг на средства нямало да даде добри резутати - по-ниските приходи влошават качеството и на други общински дейности. Като проблем финансисти определят и това, че Нямало публична информация по колко данъчни партиди има плащания. Липсвали и обективни данни колко трябва да бъдат реалните приходоизточници най-вече заради бума на ново строителство през последните 2-3 години. Повечето общински администрации разчитали на доброволното изпълнение и не прибягвали, с малки изключения, към принудително събиране. Това водело да несъбрани с години имотни данъци. Проблемът с налозите за коли бил отчасти решен с изискването те да са платени, за да мине автомобилът на технически преглед. Но и тук имало вратички. Сервизи вписват данък за платен, но след като автомобил мине на преглед, искат сторно на операцията, обяснявайки, че е станала техническа грешка. При общинските такси в повечето случи неплащането им се дължало на липсата на контрол. Експертите, които поддържат идеята за сдружаването, смятат, че общините биха могли да помислят за Бумът в строителството и многото собственици, които забравят да обявят придобивката и да платят данъка, доведе до законови промени. От 1 януари общините могат да търсят съдействие от всякакви институции при установяването на собствениците. Задължават се службите по вписванията, нотариусите, възложителите на строежи да предоставят информация на общинските администрации. Но тези мерки засега не давали силни резултати при събираемостта. Законът даде право още при придобиване на имот по наследство и след изтичане на срока за деклариране общинските служители служебно да образуват партида въз основа на данните, налични в общината и в регистъра на населението. От 1 януари 2020 г. за новопостроени сгради е предвидено след завършването на груб строеж възложителите да предоставят на общината данни за определяне на данъка. Това ще даде възможност за проследяване и контрол. Друга възможност е разпоредбата, според която данък се дължи и в случаите, когато в двегодишен срок от завършването на сградата на груб строеж имотът не е въведен в експлоатация или не е издадено разрешение за ползване. В последните години държавата отдели над 2 млрд. лв. за саниране. Собствениците на тези сгради би трябвало да обявят подобренията по тях, тъй като те променят данъчната основа и пазарната цена на имота им. Общините биха могли да направят проверка дали това е направено. ДОПК дава правомощия на органите по приходите да изискват от всички лица данни, сведения, документи, книжа, справки и друга информация, които са им нужни, за да установяват данъчни задължения. До момента обаче нямало нито една администрация, която да се е възползвала от новите права, казват експерти. Данъкът за имотите бе променен през 2010 г. и горната граница бе вдигната на 4,5 на хиляда върху данъчната оценка. Облагането на наследствата е символично, начислява се за имоти и дялове над 250 000 лв. и не се дължи от всички наследници. Данъкът върху даренията за последно е актуализиран през 2009 г. и стана нула за съпрузи, братя и сестри и техните деца, а при дарение между лица, различни от братя и сестри и техните деца, бе свален на 3,3-6,6 на сто. Най-голям резерв за общините има което за последно е променяно също през 2009 г., когато горната граница бе вдигната на 3 на сто от оценката. Промените при облагането на колите са в сила от тази година. Размерите на патентния данък не са променяни от 2008 г. туристическият данък е от 2017 г. и е 0,20 лв. Облагането на таксиметровия превоз на пътници, въведено през 2017 г., също не е променяно. Справка на финансовото министерство, поискана от “24 часа”, показа, че общините масово се придържат към минималните ставки, които им позволява законът. За тази година например при данъка за недвижи имоти в 212 общини, което е 80% от всички, ставката е под средния размер на границите, определени в закона, които са от 0,1 до 4,5 на хиляда върху данъчната оценка. За данъка върху превозните средства се посочва, че има над 70 вида ставки, поради което от финансовото министерство разполагат със служебна информация за облагането за най-разпространените автомобили до 3,5 тона с мощност на двигателя от 74 до 110 kW и за товарни автомобили от 3,5 до 12 тона. Данните показват, че през 2019 г. броят на общините, облагащи по минимума, нараства на 135. А при всички ставката е под средния размер на границите, определени със закона. Относно размера на данъка за товарни автомобили от 3,5 до 12 т през 2018 г. 71 общини са били на минималната ставка от 10 лв., а през 2019 г. броят им се увеличава на 88. Това означава, че 1/3 от всички в страната са приели минимална ставка за товарните автомобили. За 2019 г. 213 общини, което е над 80%, са под средния размер на границите по закон. Най-смело се пипа ставката за еднократните данъци - при сделки с имот. Там 75 общини са над средния размер. ", "date": "2019.12.02", "title": "Поне 100 млн. лв. повече на година могат да събират общините от данъци и такси"}
{"url": "https://www.24chasa.bg/novini/article/7934330", "text": "Седемнадесет души са загинали във вчерашната автобусна катастрофа в Мароко, предаде Франс прес, цитирайки вътрешното министерство. По все още неизвестна причина автобусът се преобърна близо до северния град Таза. В катастрофата има и 36 ранени, които са приети в болница. Започнало е разследване за причините. В 35-милионно Мароко всяка година загиват близо 3500 души в пътни злополуки, предава БТА. Във вчерашната автобусна катастрофа в Тунис броят на загиналите нарасна на 26 души, а 17 са ранени. Автобусът излезе от шосето и падна в дере. Министърът на снабдяването, жилищната политика и териториалното устройство Нуредин Селми заяви, че не иска да изпреварва резултатите от разследването, но спомена като причина за случилото се високата скорост на автобуса и факта, че той е бил на 20 години.", "date": "2019.12.02", "title": "17 души загинаха в катастрофа на автобус в Мароко"}
{"url": "https://www.24chasa.bg/novini/article/7934296", "text": "Румънската гранична полиция задържа 24 граждани на Ирак и Сирия, сред които двама малолетни, които възнамерявали да стигнат до някоя страна от Западна Европа, водени отсръбски каналджия, предаде Аджерпрес, цитирана от БТА. Мигрантите са били открити в граничното село Форотич, окръг Караш-Северин, в микробус с румънска регистрация, управляван от 51-годишен сръбски гражданин. При проверката е установено, че те са граждани на Ирак и Сирия на възраст между 19 и 48 години, както и две деца на 3 и 15 години. Те заявили, че са влезли нелегално от Сърбия, преминавайки границата пеша, и след това били поети от сръбския водач с намерението да достигнат някоя страна от Западна Европа. Румънските полицаи са започнали разследване срещу мигрантите по обвинения в нелегално преминаване на държавна граница, както и срещу сръбския гражданин - по обвинения в трафик на мигранти. Той е задържан за 24 часа и предстои да се яви пред съда.", "date": "2019.12.02", "title": "Румънската гранична полиция задържа 24 нелегални мигранти, влезли от Сърбия"}
{"url": "https://www.24chasa.bg/novini/article/7934300", "text": "Десетки онлайн медии в Италия гръмнаха за скандала около българския букмейкър Efbet, който вече повече от месец тресе няколко държави. След като по темата вече писаха много издания в България, Великобритания, Гърция и Малта, сега хазартната компания се превърна в тема и за потребителите в Италия. Поводът е, че собствениците на хазартната компания - братята Цветомир и Боян Стефанови, както и баща им Стефан Найденов, вече имат лиценз за хазартна дейност и за Апенините. Както се вижда от публикациите, това по-скоро притеснява италианците, твърди nbox.bg. Сайтовете ossolanews.it и torinoggi.it публикуват материали със снимка на подалия оставка президент на БФС Борислав Михайлов и Боян Найденов, един от собствениците на Efbet, напомняйки, че по време на мача с Англия български футболни фенове са използвали маймунски звуци и нацистки жестове, за да обидят играчите на гостите. Според италианците това били Медиите напомнят всички глоби за последните 10-15 години, наложени от УЕФА на българската федерация и български футболни отбори. Медиите се спират също така и на темата с оставката на Боби Михайлов и последвалите проверки на ДАНС: “Оставката на президента обаче беше само върхът на айсберга. След расистките обиди срещу футболистите на британския национален отбор скандалът се разрасна. Дълго време в България съществува връзка между футбола и организираната престъпност. Доста често ултрасите действат под натиск, наложен от външни влиятелни сили. Има много случаи, в които футболните хулигани са използвани специално за създаване на паника и предизвикване на хаос по време на мачове. И това може да е така. Подозирайки такъв сценарий, силите на реда разследват и спонсорите на футболния съюз. Това доведе до поредица от събития, които е малко вероятно да бъдат просто случайни”, пише torinoggi.it. Друг аспект, който тревожи медиите, е “Въпреки мрежата от информатори на УЕФА в цяла Европа, работещи по решаване на проблема с определянето на мачове, серията спортни манипулации, изглежда, е организирана доста добре и тя е направена от синовете на българския хазартен бос. Найденов е обвиняван не само в различни прояви на спортна корупция, но странични източници също съобщават, че за Стефан Найденов работи Марио Коструков, човекът, който доскоро наблюдаваше корупцията към БФС\", твърди caffeinamagazine.it. Заедно със синовете си Боян и Цветомир Стефан Найденов ръководи една от най-големите компании за хазартни игри в Източна Европа – Efbet. Търговската марка е собственост на Brobet LTD и е сред основните спонсори на футбола в България. Съвсем наскоро компанията Efbet е замесена в огромен скандал, който разкри чудовищен брой нарушения на Закона за хазарта в България, както и на Закона за ограничаване на плащанията в брой (ЗЗЛД), които се извършват систематично от собствениците на Efbet”, разкрива и torinoggi.it.", "date": "2019.12.02", "title": "В Италия разтревожени от лиценза на Efbet, свързват букмейкъра с расизъм"}
{"url": "https://www.24chasa.bg/novini/article/7934699", "text": "Световните лидери, събрали се в Мадрид на организираната от ООН конференция за изменението на климата, обещаха зелена революция. Целта на форума, в който участват близо 200 страни, е доуточняване на правилата за постигане на договорената цел на Парижкото споразумение за климата - ограничаване на глобалното затопляне, предаде ДПА. България бе представена от премиера Бойко Борисов. \"Наистина ли искаме да бъдем запомнени като поколението, което зарови глава в пясъка\", обърна се днес към участниците във форума генералният секретар на ООН Антониу Гутериш, цитиран от БТА. Конференцията се провежда в момент, когато лидерите са подложени на засилващ се натиск да предприемат реални действия по климатичните промени. Хиляди протестиращи се събраха в петък в много градове - от Австралия до Европа, във връзка с обявената предишния ден от евродепутатите \"извънредна ситуация\" по отношение на климата и трупащите се доказателства за тежките последствия от глобалното затопляне. Натиск оказва и движението \"Петъци за бъдещето\", водено от шведската тийнейджърка и активистка за климата Грета Тунберг. Нараства и броят на жертвите на бури, пожари и други свързани с климата екстремни събития. Гутериш заяви пред лидерите, че има два пътя по отношение на мерките за борба с климатичните промени - капитулацията и пътят на надеждата. Вторият включва използването на по-малко изкопаеми горива и постигане на въглеродна неутралност до 2050 г., подчерта той. Генералният секретар на ООН предупреди, че съкращаването на емисиите на парникови газове, договорени досега във връзка с Парижкото споразумение, е \"напълно недостатъчно\" за постигането на целта - ограничаване на глобалното затопляне до +2 градуса по Целзий, или дори до +1,5 градус в сравнение с прединдустриалната епоха. Светът вече се е затоплил с около 1 градус по Целзий, което доведе до увеличаване на климатичните катастрофи. Всеки следващ градус ще увеличава прогресивно възникващите проблеми. При сегашното темпо обаче температурата може да се повиши с 4 или дори 5 градуса до края на века. Дори ако страните спазят сегашните си ангажименти, температурата може да се повиши с над 3 градуса, отбелязва АФП. Конференцията започна с избирането на чилийската министърка на околната среда Каролина Шмит за председател. Срещата на върха трябваше да се проведе в Чили, но заради антиправителствените протести там бе преместена в Испания, припомня ДПА. Целите на 25-ата конференция по изменението на климата (COP25) включват подготвянето на амбициозни национални цели за догодина, изграждане на съюзи и засилване на доверието в действията за защитата на климата. Бездействието би струвало по-скъпо от активния подход, заяви новата председателка на Европейската комисия Урсула фон дер Лайен. До 10 дни ЕК ще представи своя план за опазване на околната среда, обеща тя. Председателят на Европейския съвет Шарл Мишел призова в изказването си за \"зелена революция\". \"Имахме индустриална революция, имахме технологична революция, сега е време за зелена революция\", заяви той. Българският премиер Борисов подчерта, че за страни, които разчитат на въглищата, като България и Полша, \"преходът към климатична неутралност ще изисква по-високи нива на инвестиции и активни мерки в социалната сфера\". Той обаче добави, че \"според статистиката на Евростат, България е на второ място в ЕС по намаляване на емисиите на въглероден диоксид от изгарянето на изкопаеми горива за 2018 г.\", след Португалия. Българският министър-председател отбеляза и важната роля на ядрената ни енергетика за гарантиране на националната, регионалната и европейската енергийна сигурност и като ключов елемент за преминаване към нисковъглеродна икономика. Страната ни ще продължи да разчита на ядрената енергия и през следващите години, подчерта Борисов. Той напомни също, че въглеродните емисии на ЕС са \"само 9 процента от световните\", а най-големите в света замърсители са САЩ и Китай, които отсъстват от конференцията. \"Да се обединим и всички заедно да накараме тези безспорно прогресивни в икономиката си страни да се съобразят с чудовището, което идва с промените в климата\", призова в заключение премиерът Борисов. Лидерите ще трябва да изпълнят поетите от техните страни ангажименти по силата на Парижкото споразумение, но трябва също така да засилят значително своите амбиции, предупреди Гутериш. Той заяви, че \"все още липсва политическа воля\", напомняйки, без да ги назовава, за страните, които изхвърлят най-голямо количество парникови газове, но \"не поемат своята част\" от борбата срещу промените в климата. Китай, Япония, Канада и Австралия не изпратиха представители на високо равнище за откриването на конференцията, припомня АФП. САЩ изпратиха дипломатка, работеща в Държавния департамент. В Мадрид бе обаче Нанси Пелоси, влиятелната председателка на долната камара на американския Конгрес, която подчерта \"моралната отговорност\" към идните поколения. Следващите две седмици ще бъдат голямо предизвикателство в момент, когато лидерите се опитват да намерят решение на спорните въпроси от миналогодишната конференция в полския град Катовице, включително създаването на функционираща система за търговия с емисии и компенсиране на бедните страни за свързаните с климата щети и загуби. COP25 се смята за подготовка за още по-важната конференция догодина, на която страните трябва да поемат още повече ангажименти за справяне с климатичната криза, отбелязва ДПА. Само 68 страни са обещали да повишат поетите ангажименти за съкращаване на въглеродните емисии преди срещата в Глазгоу догодина. Те обаче представляват само 8 на сто от световните парникови емисии, казват експерти, цитирани от АФП. Силните декларации не разубедиха активистите от движението \"Бунт срещу унищожението\", които призоваха за прояви на гражданско неподчинение в Мадрид.", "date": "2019.12.02", "title": "Светът се е затоплил с 1°, увеличават се климатичните катастрофи"}
{"url": "https://www.24chasa.bg/novini/article/7934723", "text": "Двама украински военнослужещи бяха убити в Източна Украйна, съобщи днес украинската армия, цитирана от Франс прес, седмица преди ключова среща на върха в Париж за намиране на изход от конфликта. В комюнике армията посочи, че двамата военни са станали жертва на неустановено взривно устройство, докато защитавали украинските позиции от нахлуване на \"група за разузнаване и саботаж\" на проруските сепаратисти. Службата за сигурност на Украйна (ССУ) уточни, че убитите са от нейния числен състав. Украинският президент Володимир Зеленски изрази съболезнования на близките им. \"Ще постигнем окончателно примирие. Това ще сложи край на детските сълзи, на мъката на майките и загубата на наши братя\", написа във Фейсбук президентът, цитиран от БТА. На 9 декември в Париж ще се състои среща на върха, на която е планирано Зеленски да разговаря с руския си колега Владимир Путин с посредничеството на Франция и Германия. Това ще е първата среща в т.нар. нормандски формат от 2016 г. насам.", "date": "2019.12.02", "title": "Украински военни са убити преди ключова среща за решаване на конфликта"}
{"url": "https://www.24chasa.bg/novini/article/7934767", "text": "Френският президент Еманюел Макрон отдаде почит на 13-те френски военнослужещи, загинали в Мали миналата седмица и заяви, че тези военни са пожертвали живота си за Франция и за народите на Сахел. Макрон участва в тържествено национално поклонение пред тленните останки на военнослужещите, състояло се в мемориалния комплекс Дома на инвалидите в Париж, предаде Франс прес. На церемонията присъстваха 2500 души, сред които семействата на жертвите, президентът на Мали Ибрахим Бубакар Кейта и бившите френски президенти Никола Саркози и Франсоа Оланд, предаде БТА.  Военните загинаха, когато два хеликоптера се сблъскаха в Мали по време операция срещу подозрителни джипове в зона, граничеща с Нигер и Буркина Фасо. Във френската операция в района на Сахел участват 4500 френски военнослужещи. Макрон заяви, че Франция ще продължи решителната борба с тероризма, предаде ТАСС. Но сред шест години френско присъствие в района на Сахел и 41 френски жертви ситуацията не се подобрява. Джихадисткото насилие в Северно Мали продължава и се разпространи в централната част на страната, както и в съседните Буркина Фасо и Нигер. Загубите в редиците на местните армии са все по-големи, отбелязва Франс прес. Миналата седмица Макрон каза, че иска да преразгледа стратегията на френските антиджихадистки сили в Сахел и призова европейците да се ангажират по-активно в този регион.", "date": "2019.12.02", "title": "Макрон отдаде почит на френските военни, загинали в Мали"}
{"url": "https://www.24chasa.bg/novini/article/7934765", "text": "Шестима души са загинали от бурите, връхлетели Югоизточна Франция през уикенда. Трима души са били отнесени от водите, а трима спасители са загинали при катастрофа на хеликоптера им, предаде Франс прес, цитирана от БТА. За десетина дни 12 души станаха жертва на лошото време в този район, заради което френската метеорологична служба на два пъти обяви \"червена тревога\" с предупреждения за проливни валежи, наводнения и вятър. Тримата спасители от френската служба за гражданска защита бяха намерени мъртви тази нощ близо до Марсилия, съобщи вътрешното министерство. Спасителите отишли с хеликоптер в департамента Вар, за да помогнат на засегнати от бурите местни жители. Френският президент Еманюел Макрон написа в Туитър, че в мислите си е с всички, които са били засегнати от бедствията в последните седмици в южната част на страната, и особено със семействата и близките на хората, изгубили живота си. Според министъра на вътрешните работи Кристоф Кастанер в помощ на населението в района на бурите вчера са били мобилизирани 1380 пожарникари. Помагали са им шест хеликоптера на службата за гражданска защита. Сред тях е бил и разбилият се вертолет с тримата загинали спасители.", "date": "2019.12.02", "title": "Шест са загиналите при бурите през уикенда във Франция (Снимки)"}
{"url": "https://www.24chasa.bg/novini/article/7934507", "text": "Холандски прокурори обвиниха Русия, че съзнателно е допуснала заподозрян в свалянето на полет МН17 на Малайзийските авиолинии през 2014 г. да напусне страната в нарушение на европейското споразумение за екстрадиция, предаде Асошиейтед прес, цитирана от БТА. Прокуратурата обяви, че Володимир Цемах е заподозрян в свалянето на пътническия самолет и смъртта на всичките намиращи на борда 298 души пътници и екипаж. На Цемах не са повдигнати обвинения. Цемах, който е украински гражданин, беше разпитан от разследващите свалянето на самолета, докато беше задържан в Украйна, но през септември при размяна на затворници беше предаден на Русия. Холандските прокурори заявиха, че са поискали от Русия да арестува Цемах, за да може да бъде екстрадиран. Смята се обаче, че той се е върнал в Източна Украйна. Русия съзнателно е позволила на Цемах да напусне територията й, заявиха прокурорите.", "date": "2019.12.02", "title": "Холандия: Русия е позволила заподозрян за свалянето на полет МН17 да напусне страната"}
{"url": "https://www.24chasa.bg/novini/article/7934854", "text": "Земетресение с магнитуд 3 по Рихтер бе регистрирано днес край турския средиземноморски окръг Анталия, съобщи правителствената Дирекция за управление при бедствия и извънредни ситуации (АФАД), цитирана от електронното издание на в. \"Миллиет\". Трусът е регистриран в Средиземно море, на около 12 километра южно от град Кумлуджа (окръг Анталия), предаде БТА.  Земетресението, регистрирано в 17.43 ч. местно време (16.43 ч. бълг. вр.), е било на дълбочина 28 километра. Няма информация за ранени хора и за нанесени материални щети.", "date": "2019.12.02", "title": "Земетресение с магнитуд 3 бе регистрирано край Анталия"}
{"url": "https://www.24chasa.bg/novini/article/7934724", "text": "Президентите на Русия Владимир Путин и на Китай Си Цзинпин откриха газопровода “Силата на Сибир” в понеделник, съобщи ТАСС. “Разрешавам да се отвори кранът”, заяви Путин от Сочи на церемонията по откриването, която се проведе във видеоконферентна връзка. “Тръгваме”, каза на свой ред Си Цзинпин от Пекин. “Силата на Сибир” е най-голямата газопреносна система в Далечния изток на Русия и чрез нея синьо гориво от находищата в Якутия и Иркутска област ще се транспортират както към вътрешния руски пазар, така и до Китай. “Това е историческо събитие не само за световния енергиен пазар, но и за всички нас”, каза още Путин. Си Цзинпин от своя страна призова за осигуряване на безопасно, надеждно и екологично експлоатиране на газопровода.  По време на церемонията шефът на “Газпром” Алексей Милер уведоми Путин и Си Цзинпин, че кранът е отворен и газът е постъпил в газопреносната система на Китай. Владимир Путин заяви, че тази стъпка ще изведе руско-китайското стратегическо взаимодействие в сферата на енергетиката на качествено ново ниво. С новия газопровод Китай ще стане вторият най-голям потребител на руски газ след Германия, която през 2018 г. е закупила от “Газпром” 58,5 милиарда кубични метра. Строителството на “Силата на Сибир” започна през 2014 г., когато беше подписан договор за доставка на газ на Китай след повече от 10 г. преговори. Предпоставка за новия мегапроект стана сключеното споразумение между Русия и Китай за доставка на газ на стойност 400 милиарда долара за срок от 30 г., като се планира да бъдат доставени над 1 трилион кубични метра газ. Тръбата е с дължина 2159 километра, а диаметърът ѝ е 1420 мм. Експортната мощност е 38 милиарда куб. м газ годишно. ", "date": "2019.12.02", "title": "Путин и Си пуснаха крана на “Силата на Сибир”"}
{"url": "https://www.24chasa.bg/novini/article/7934678", "text": "Конкурс за избор на ново ръководство на Центъра за градска мобилност ще стартира в началото на 2020 г. На следващата си сесия СОС ще избере комисия, която да подготви процедурата. Това съобщи шефът на стопанската комисия към СОС Николай Стойнев. Кандидатите ще трябва да подготвят концепция за развитието на дружеството, което годишно управлява около 200 млн. лв. Освен това то контролира градския транспорт и отговаря за зоните за платено паркиране. Освобождаването на досегашния шеф на ЦГМ Христиан Петров, който вече е общински съветник, стана повод за дискусии на сесията на СОС. Независимият Борис Бонев от “Спаси София” настоя Сметната палата да направи одит на дружеството заради нарушеното обществено доверие. “3-годишните мандати на сегашните ръководства на общинските дружества изтичат и догодина ще бъдат обявени конкурси. След ЦГМ ще стартираме с процедури за петте общински дружества, които управляват пазарите”, обясни Стойнев. Изслушване на ръководството на друго общинско дружество - “Чистота Искър”, иска БСП, обяви пък зам.-председателят на СОС Милка Христова. Причината са проблемите в дружеството, след като проверка установи, че там неправомерно са превъзлагани дейности на фирми, близки до бизнесмена Румен Гайтански - Вълка. Затова от 3 столични района то вече ще отговаря само за чистенето на “Красна поляна”.", "date": "2019.12.02", "title": "В София конкурс за шеф на Центъра за градска мобилност  и пазарите"}
{"url": "https://www.24chasa.bg/novini/article/7934932", "text": "Възрастна жена загина след като беше пометена от кола, в близост до пешеходна пътека, на подбалканския път София – Бургас, в района на село Долно Сахране. Инцидентът станал тази вечер, около 18 часа, предаде БГНЕС. Жената е пресичала пътя на неосветен участък. Според шофьора пешеходката е минавала на нерегламентирано място, въпреки че там има пешеходна пътека, водеща към автобусна спирка. Водачът на автомобила е тестван за алкохол и наркотици – пробите са отрицателни. Заради катастрофата движението по пътя между Казанлък и Павел баня бе затруднено. Полицията започна разследване на произшествието.", "date": "2019.12.02", "title": "Автомобил уби жена близо до пешеходна пътека"}
{"url": "https://www.24chasa.bg/novini/article/7933263", "text": "Рок ветеранът Род Стюарт разкритикува принц Хари и съпругата му, херцогинята на Съсекс Меган, заради решението им да не прекаратКоледа с кралица Елизабет Втора, пише в. \"Дейли стар\". Вместо да сподели коледната трапеза с Нейно Величество, двойката планира да прекара празника с майката на Меган, Дория Рагланд, в Калифорния, САЩ. От Бъкингамския дворец миналия месец съобщиха, че след като са прекарали предишните две Коледи в Сандрингам, херцозите на Съсекс са решили тази година да пропуснат кралското семейно събиране. \"Разочарован съм, че принц Хари и Меган тази година решиха да не прекарат Коледа с кралицата. Ако аз бях на мястото на Хари, щях да помисля, че има достатъчно празници, които мога да прекарам сам или с майката на Меган. Кралицата е на 93 години. Аз лично съм гледал да прекарвам коледните празници с майка ми и баща ми, знаейки, че не са им останали много\", споделя Род Стюарт, цитиран от БТА. Рок ветеранът не е единственият, разкритикувал принц Хари и херцогинята на Съсекс Меган заради решението им да прекарат Коледа в САЩ заедно със сина си Арчи. Телевизионният водещ Пиърс Морган неотдавна заяви, че по този начин двойката иска да избяга от британската преса.", "date": "2019.12.02", "title": "Род Стюарт разкритикува принц Хари\nи съпругата му"}
{"url": "https://www.24chasa.bg/novini/article/7933243", "text": "Пред погледа на Директорката на 7-о СУ в София - г-жа Маруся Никова, се проведе показна кампания на футболния клуб ЦСКА 1948, в който основна атракция и лице беше лъвчето на букмейкърската фирма Efbet, алармираха в различни социални мрежи разтревожени родители. Компанията за онлайн залагания и други хазартни игри е собственост на братята Цветомир (47 г.) и Боян (44 г.) Найденови, и техния баща - известния бизнесмен от близкото минало Стефан Найденов (75 г.) Единият от собствениците - Цветомир Найденов, е разпространил рекламното на своята стена във Фейсбук Рекламното събитие се е състояло преди седмица, като заснетата кампания с децата пред столичното училище предизвика гневни реакции на майки, бащи и други активни граждани в социалните мрежи. Само за няколко часа майка успя да събере 1300 лайка и над 130 коментара на поста и в популярната група във фейсбук “Забелязано в София”. Разтревожената жена споделя недоволството и тревогата си, че “се използват спортните успехи и постижения на състезателите, които пораждат доверие в обществото, с цел да мотивират хората да залагат на спортни събития. Няма да коментирам факта, че нашите деца са включени по неволя в тази цинична реклама на спорта, а синът ми вече, макар че е на 9 г., започна да асоциира залаганията като неразделна част от спорта... Децата вместо да говорят за любимия си отбор, вече говорят за шансовете за победа на този отбор.” Очаква се сигналът да бъде изпратен днес (2.12.2019 г.) до Държавната агенция по закрила на детето, твърдят родители на деца от 7-о СУ. На базата на предишен опит и практика на институциите по подобни на този сигнали се очаква, че Националният съвет за саморегулация (НСС) ще вземе конкретно отношение и мерки по проблема, заедно с Държавната агенция по закрила на детето. За целта ще трябва да бъде признато от Съвета за саморегулация, че децата, които се виждат в двора на училището “изглеждат непълнолетни”, както е записано в етичния кодекс за реклама и търговска комуникация. Eтичният кодекс категорично не допуска търговската комуникация за хазартни продукти да бъде насочена към деца, като освен това в кодекса ясно е дефинирано, че фирмите, които се занимават с хазарт “Няма да се показват върху спортни екипи на младежки състави или в рекламни или спонсорски кампании, които са директно насочени към деца”. През последните два месеца българската букмейкърска компания влезе рязко в полезрението на служби и медии. Срещу братята собственици на Еfbet Цветомир и Боян бяха извършени проверки от ДАНС и прокуратуратата, но по тях досега не се предоставя изчерпателна информация. Предполага се, че скандалите с БФС и влизането на барети и там също са свързани с предхождащите акции в офисите на хазартната компания в София.", "date": "2019.12.02", "title": "Родители сезират агенцията за закрила на детето заради реклама на хазарт в училище"}
{"url": "https://www.24chasa.bg/novini/article/7933256", "text": "В телевизионно коледно интервю за Би Би Си, което ще бъде излъчено по-късно този месец, принц Уилям похвали своята баба, кралица Елизабет Втора, че се е откроила и наложила в един мъжки свят, съобщава сайтът Контактмюзик, цитиран от БТА. Тридесет и седем годишният внук на Нейно Величество припомни, че тя се е възкачила на престола на млади години в един доминиран от мъжете свят. \"Тя успя да извоюва своето място и да се наложи по един уникален начин. Кралицата остави своя отпечатък и заедно с нейния съпруг принц Филип се превърнаха в образец за отдаденост към обществото\", коментира принц Уилям. Кралската особа спомена и за благотворителността на своите родители - принц Чарлз и лейди Даяна. \"Баща ми основа своя благотворителна организация. Покойната ми майка отдаде много сили в помощ на бездомните, на болните от СПИН и на други благотворителни дейности. Ние с брат ми израснахме в семейство, в което ни се внушаваше, че сме се родили с късмет, но трябва и да върнем нещо на обществото. Лично за мен благотворителността ме изпълва с чувство за удовлетвореност. Получавам много, когато помагам на другите хора\", довери внукът на кралица Елизабет Втора.", "date": "2019.12.02", "title": "Принц Уилям похвали Елизабет Втора: Тя се открои в един мъжки свят"}
{"url": "https://www.24chasa.bg/novini/article/7933352", "text": "Специализираната прокуратура възложи на Дирекция за национален строителен контрол да извърши проверка на законността на 103 недвижими имота, собственост на 27 обвинени лица за участие в три неутрализирани през 2019 г. организирани престъпни групи за телефонни измами, съобщиха от пресцентъра на прокуратурата. Днес, 2 декември 2019 г., началникът на ДНСК изпрати доклад в Специализираната прокуратура за предприетите от служителите на дирекцията действия за проверка на законността на строителството в посочените от прокуратурата имоти. Проверените 103 обекта са на територията на гр. Горна Оряховица (община Горна Оряховица), с. Ружинци (община Ружинци), с. Арчар (община Димово), гр. Берковица (община Берковица), гр. Левски (община Левски), гр. Ветово (община Ветово). Издадени са 17 заповеди за премахване на незаконни строежи, от които 1 вече е премахнат, а 2 са в процес на доброволно премахване. За други 20 обекта тече процедура по издаване на заповеди за премахване от кметовете на съответните общини. Забрана за ползване е наложена за 5 обекта. 23 от останалите проверени сгради са в категорията на т.нар. търпими строежи (незаконни, за които липсват строителни книжа, но са вписани в действащите устройствени планове и не подлежат на премахване и на забрана за ползване), други 26 строежа са в процедура по изследване на търпимост. Заварените строежи са 9, проверени са и 3 преместваеми обекта, като 1 от тях е с документи, а два са незаконни и са в процедура на издаване на заповед за премахване. Срещу виновните длъжностни лица от общинската администрация, неизпълнили служебните си задължения, са образувани 11 административнонаказателни производства: на трима служители в община Ружинци, на двама в община Берковица, трима в община Левски и трима в община Ветово. За окончателните решения по образуваните преписки в общинските администрации ДНСК ще представи информация своевременно.", "date": "2019.12.02", "title": "Провериха 103 имота на телефонни измамници, махат незаконните строежи"}
{"url": "https://www.24chasa.bg/novini/article/7933423", "text": "Митничари иззеха над 1 тон незаконно изварена ракия при проверка в селище край Варна. На 11 ноември – по оперативна информация, служителите от Главна дирекция „Митническо разузнаване и разследване” откриват нелегален „казан”, съобщиха Агенция „Митници”. В постройка митничарите намерили съоръжение за дестилиране на етилов алкохол в работен режим. В съседна постройка, намираща се в рамките на същия имот, са били открити пластмасови бидони с 1100 литра общо количество етилов алкохол с характеристики на ракия. За откритата ракия не са представени никакви документи за платен или обезпечен акциз по Закона за акцизите и данъчните складове. Части от нерегистрираното съоръжение за дестилиране и нелегалният етилов алкохол са иззети. По случая е образувано досъдебно производство.", "date": "2019.12.02", "title": "Митничари иззеха 1 т. нелегална ракия във Варненско"}
{"url": "https://www.24chasa.bg/novini/article/7933509", "text": "На индонезийския остров Борнео в щата Саравак работник, който отишъл да си набере воден спанак в района на палмова плантация, бил изяден от соленоводен крокодил, съобщава в. \"Борнео пост\", цитиран от БТА. Водният хищник нападнал 37-годишния Асбула Денг Менг Сих, докато заедно съд свой приятел търсели воден спанак. На мястото на произшествието останала само дясната ръка на пострадалия. По-късно на брега на река Телонг били открити десният крак на Асбула и част от таза му. За залавянето на опасния крокодил човекоядец била сформирана специална група. Според официалните статистики от 2010 до 2016 г. крокодили са убили 27 жители на Малайзия. В повечето от случаите нападенията биват извършвани от соленоводни крокодили. Самците на този вид могат да достигнат до 7 метра дължина и да тежат два тона.", "date": "2019.12.02", "title": "Крокодил изяде индонезиец, тръгнал за спанак"}
{"url": "https://www.24chasa.bg/novini/article/7933480", "text": "След уважен протест на прокурор от Софийска окръжна прокуратура Гал Барак ще бъде предаден на прокуратурата на Република Австрия, съобщиха от Софийския апелативен съд. Днес, 02.12.2019 г., състав на Софийски апелативен съд е уважил протеста на прокурор от Окръжна прокуратура – София и постановил предаването на израелския гражданин Гал Барак на властите на Република Австрия. Припомняме, че Софийски окръжен съд с решение отказа да изпълни Европейска заповед за арест, издадена от Първи прокурор при Прокуратура на Фелдкирх, Австрия. В протеста е изразено несъгласие с изводите на СОС, че европейската заповед за арест е издадена от некомпетентен орган, като е пренебрегнато обстоятелството, че е налице одобрение на направеното искане от съд. Оспорва се становището на преобладаващата част от първоинстанционния съдебен състав, че издадената ЕЗА не съдържа конкретни данни за обстоятелствата относно време, място и степен на участието на исканото лице в извършване на престъпленията, за които е образувано наказателното производство. Срещу Гал Барак в Република Австрия се води разследване за няколко тежки престъпления - измама, в особено големи размери и особено тежък случай, пране на пари, участие в престъпна група и др. От съдържанието на ЕЗА и предоставената допълнителна информация става ясно, че се касае за широкомащабна, трансгранична престъпна дейност, извършвана на територията на Австрия, Германия, Конфедерация Швейцария, Република Сърбия и България от 2015г. до настоящия момент, вредите от която възлизат на над 10 000 000 евро. Гал Барак е бил задържан при напускане на България, на ГКПП Калотина, като се е легитимирал с официален документ – редовен паспорт на гражданин на Република Израел. Софийският апелативен съд е преценил като основателни доводите на прокурора, че има опасност исканото лице да се укрие и да извърши ново престъпление. С решението е допуснато предаването на Барак и му е взета мярка за неотклонение „задържане под стража“, като същият е задържан в съдебната зала.", "date": "2019.12.02", "title": "Предават на Австрия Гал Барак, издирван за измама и пране на пари"}
{"url": "https://www.24chasa.bg/novini/article/7933538", "text": "22-годишен мъж е задържан за кражба на вещи и пари от автомобил в Каварна. Сигналът е подаден в неделя около 13,10 часа – съобщават от Областната дирекция на МВР-Добрич. По данни на тъжителя са откраднати сумата от 50 лева на монети и аудио плейър от незаключен лек автомобил „Пежо”. След проведени незабавни полицейски мероприятия е установен извършителят на деянието. С полицейска мярка за срок от 24 часа е задържан 22-годишен мъж от град Каварна, известен на МВР. Вещите, обект на посегателството, са установени и иззети по надлежния ред. По случая е образувано бързо полицейско производство.", "date": "2019.12.02", "title": "В Каварна задържаха крадец, откраднал вещи от автомобил"}
{"url": "https://www.24chasa.bg/novini/article/7933565", "text": "Американският астронавт Андрю Морган и италианският Лука Пармитано днес за трети път през последните три седмици излязоха в открития космос, за да ремонтират алфа-магнитния спектрометър, инсталиран на корпуса на Международната космическа станция (МКС), предаде ТАСС. Те излязоха в открития космос също на 15 и 22 ноември. Спектрометърът с тегло 7,5 тона, чиято разработка отне 14 години и струваше 1,5 милиарда долара, беше доставен на МКС със совалката \"Индевър\" през 2011 г. В създаването му участваха 56 институции от 16 страни, включително Русия. С негова помощ учените се надяват да открият следи от антиматерия, да изучат състава и енергийния спектър на първичните космически лъчи, което ще помогне да се разбере как се е формирала Вселената, предава БТА. Очакваше се спектрометърът да работи без сериозни проблеми в продължение на 10-18 години. Повредите обаче започнаха три години след въвеждането му в експлоатация. В случай че ремонтът е успешен, изследванията с помощта на спектрометъра ще може да продължат до 2024 г. Освен Морган и Пармитано, на МКС в момента работят руснаците Александър Скворцов и Олег Скрипочка и американките Кристина Кох и Джесика Меир.", "date": "2019.12.02", "title": "Астронавти за трети път ремонтират на спектрометъра на МКС в открития космос"}
{"url": "https://www.24chasa.bg/novini/article/7933557", "text": "Бивш белгийски католически свещеник, болен от рак, избра евтаназията на 92-годишна възраст. Пред местна телевизия той обясни, че единственото, за което може да съжалява, е, че ще изгуби своите приятели, пише БТА. В пълно съзнание и с бистър ум, няколко часа преди да бъде умъртвен по собственото му желание, Роже Суне разказа пред камерата, че за нищо на света не би станал отново свещеник, ако можеше да се върне назад. Религиите са \"хорски измислици\" да вярваме в някакъв висш разум, отговорен за всичко. Не е работа на Господ да разполага с човешкия живот, добави той. Може би не всеки има тази смелост, за мен това ще бъде облекчение. Смъртта е нищо, може да ми пожелаете само да не страдам много по пътя натам, помоли Суне, който напусна света преди няколко дни, след като в целия си съзнателен живот е проповядвал християнската вяра. От влизането в сила на закона за евтаназията в Белгия през 2002 г. до днес 15 000 души са избрали тази възможност да прекратят мъките си. Законът позволява на лекарите да умъртвяват хора, пожелали това заради непреодолими, нелечими и нетърпими физически или психически страдания. За да бъде изпълнена евтаназията, законът изисква пациентът да подаде няколко пъти писмена молба. Експерти отбелязват, че в девет от 10 случая поискалите умъртвяване се отказват от намеренията си. Белгия е единствената страна в света, където евтаназия се прилага и за деца. В този случай законът може да бъде използван само при нетърпими и постоянни физически страдания, от които няма изход и които не могат да бъдат облекчени. От всички случаи на евтаназия в страната досега 67 на сто са били свързани със заболяване от рак, а 54 на сто са били по молба на хора, навършили 70 години.", "date": "2019.12.02", "title": "Бивш белгийски католически свещеник избра евтаназията"}
{"url": "https://www.24chasa.bg/novini/article/7933563", "text": "Вицепрезидентът Илияна Йотова откри кръгла маса на тема 12 г. Механизъм за сътрудничество и проверка в България. Кръглата маса се организира от евродепутата от ГЕРБ Емил Радев. В нея вземат участие още евродепутатите Ангел Джамбазки и Илхан Кючюк. Всички изразиха очакването си мониторинговият механизъм да отпадне официално в най-скоро време. Те го определиха като дискриминиращ държавата ни и нашата съседка Румъния, където той също действа. Въвеждането на механизма с приемането на България в ЕС е абсолютен прецедент, който означава пълноправно членство, но под условие. За 12 г. България получи 19 доклада, каза Йотова и изрази надежда той да отпадне преди приемането на новия, който да следи за спазването върховенството на закона във всички страни членки на ЕС. Във втората част от конференцията изказвания по темата имат главеният прокурор Сотир Цацаров и бъдещият главен прокурор Иван Гешев. От трибуната ще говори и представляващият ВСС Боян Магдалинчев.", "date": "2019.12.02", "title": "Илияна Йотова откри кръгла маса за мониторинга над България в Брюксел"}
{"url": "https://www.24chasa.bg/novini/article/7933564", "text": "Човечеството е подложено на въздействията на климатичните промени и трябва да избира между надеждата за по-добър свят или капитулацията, заяви генералният секретар на ООН Антониу Гутериш при откриването на международната конференция за климата КОП25 в Мадрид, предадоха Франс прес и ТАСС.  Гутериш подчерта, че светът е достигнал повратен момент. \"До края на следващото десетилетие ще се намираме на един от следните два пътя. Единият е пътят на капитулацията, по който като сомнамбули сме преминали точката на необратимост, поставяйки в опасност здравето и сигурността на всички жители на тази планета. Наистина ли искаме да останем в историята като поколението, което си е заровило главата в пясъка и е шикалкавело, докато планетата е горяла?\", попита Гутериш представителите на около 200 страни, подписали Парижкото споразумение, в това число около 40 държавни и правителствени ръководители, предава БТА. \"Другият път е пътят на надеждата, пътят на трайни решения, при който изкопаемите горива остават в земята, където им е мястото, а ние успяваме да постигнем въглеродната неутралност до 2050 г.\", заяви Гутериш и поиска да се сложи край на \"войната срещу природата\" и \"пристрастеността към въглищата\". \"Сега е необходимо ежегодно да съкращаваме емисиите парникови газове с по 7,6 процента\", добави той. Парижкото споразумение от 2015 г. беше тържествено обещание към жителите на целия свят, припомни Гутериш. \"Да послушаме многото хора, които настояват за промяна. Да отворим очи за дебнещата ни непосредствена заплаха. Да обърнем внимание на единодушието на науката. Да проявим политическата воля, която народите очакват от нас. Всичко по-малко от това би било предателство към човешкото семейство като цяло и към бъдещите поколения\", призова генералният секретар на ООН. Участниците в продължаващата до 13 декември среща в Мадрид са подложени на масиран натиск да ускорят мерките за по-бързо съкращаване на емисиите парникови газове, като надеждата е глобалното затопляне да се ограничи до +2 градуса по Целзий, или дори до +1,5 градус спрямо прединдустриалната епоха.", "date": "2019.12.02", "title": "ООН по въпроса за климата: Светът избира между трайни решения и капитулация"}
{"url": "https://www.24chasa.bg/novini/article/7933649", "text": "Най-малко 17 души загинаха при автобусна катастрофа в Чили, предаде Франс прес, като се позова на властите. Пътнотранспортното произшествие станало в северната част на страната. Двуетажният автобус се преобърнал малко след като потеглил през нощта от град Антофагаста, на 1200 километра северно от столицата Сантяго, за Овале, съобщава БТА. 15 пътници загинали на място. 24 ранени били приети в болница, където двама от тях починали.", "date": "2019.12.02", "title": "17 загинаха при автобусна катастрофа в Чили"}
{"url": "https://www.24chasa.bg/novini/article/7933608", "text": "Бившият прокурор от Плевен Димитър Захариев е оправдан по обвиненията за принуда над свидетел, държане на огнестрелно оръжие без необходимите мерки за сигурност и на преносим заглушител без разрешение. Това съобщиха от Върховния касационен съд. С решението по наказателното дело тричленният състав на ВКС оставя  същината на обвинението, не е било доказано да са били използвани от подсъдимия на нито една от инкриминираните дати“, категорични са върховните съдии. Те допълват, че установеният натиск от страна на Захариев по отношение на Цветанов е бил в една неконкретизирана форма, която не е достатъчна да се приеме, че покрива признаците от състава на престъплението принуда. Макар и поведението на подсъдимия да е било силно укоримо както в личен, така и в професионален план, то тази му дейност не е престъпна. По отношение на обвинението за държане на огнестрелно оръжие без необходимите мерки за сигурност в решението на ВКС пише: „На инкриминираната дата подсъдимият правомерно е осъществявал непосредствена фактическа власт върху огнестрелното оръжие, като го е носил за самоотбрана в съответствие на даденото му разрешение. Това изключва поведението му да изпълва съставомерния признак от състава на престъплението – „държи“ същото оръжие в нарушение изискванията на чл. 98, ал. 1 от Закона за оръжията, боеприпасите, взривните вещества и пиротехническите изделия. В закона липсват разписани правила по какъв точно начин се осъществява носенето на огнестрелно оръжие от получилите разрешение за това. Преценката е предоставена на носителя на разрешението.“ Тричленният състав на ВКС не споделя и съображенията за доказаност на обвинението за държане на радиосредство – преносим заглушител, без писмено разрешение за това. Според върховните съдии тълкуването на законовите разпоредби, съотнесено към настоящия казус, води на извод, че с оглед техническите параметри и характеристики на държания от подсъдимия GSM-заглушител, за което техническо средство Законът за електронните съобщения не урежда надлежен ред за придобиване и държане, както и липсата на друга нормативна база, относима към бланкетната норма на чл. 348, 6. „а“ от НК, уреждаща както статута на това устройство, така и начините за неговото придобиване и държане, водят на извод, че така описаното в обвинителния акт деяние е несъставомерно.", "date": "2019.12.02", "title": "Оправдаха бивш прокурор за натиск върху свидетел по делото \"Октопод\""}
{"url": "https://www.24chasa.bg/novini/article/7933647", "text": "Председателката на Европейската комисия Урсула фон дер Лайен предупреди, че бездействието по проблемите на климатичните промени ще струва много по-скъпо в дългосрочен план, отколкото проактивният подход на откриването на 25-ата конференция по изменение на климата на ООН, която започва днес в Мадрид, предаде ДПА. \"Винаги трябва да имаме предвид, колко повече ще ни струва, ако не действаме сега\", каза Фон дер Лайен, цитирана от БТА. ЕК ще представи до 10 дни водещия си план в областта на екология - Европейския зелен договор, съобщи председателката. Вчера, в първия си ден на председателския пост, тя потвърди пред журналисти целта си да направи Европа първия климатично неутрален континент до 2050 г., което означава, че въглеродните емисии трябва да бъдат напълно неутрализирани от мерки, намаляващи въглеродния двуокис, като засаждането на дървета, отбелязва Ройтерс. ЕС ще подкрепи 1 трлн. долара инвестиции за трансформация на Европейския съюз през следващото десетилетие с инвестиционен план за устойчиво развитие, каза Фон дер Лайен. За да стане ЕС климатично неутрален до 2050 г., трябва да действаме сега, трябва да приложим политиките сега, защото тази трансформация ще отнеме цяло поколение, добави тя.", "date": "2019.12.02", "title": "ЕК: Бездействието срещу климатичните промени ще струва скъпо"}
{"url": "https://www.24chasa.bg/novini/article/7933729", "text": "Изнесоха ковчега на Стефан Данаилов от Народния театър \"Иван Вазов\", където 4 часа продължи поклонението пред легендата на българското кино и театър. Да се сбогуват с него дойдоха президентите Румен Радев и Георги Първанов, царят Симеон Сакскобургготски, Башар Рахал, Калин Врачански, Владо Пенев, Йорданка Христова и много други.  Присъстващите изпратиха ковчега с аплодисменти.", "date": "2019.12.02", "title": "Изпратиха Стефан Данаилов с аплодисменти (Видео)"}
{"url": "https://www.24chasa.bg/novini/article/7932252", "text": "Украинският президент Володимир Зеленски отново отрече да е постигал с американския си колега Доналд Тръмп договорка за услуга срещу услуга относно отпускането на военна помощ за Украйна, предаде Франс прес, цитирана от БТА. \"Не съм разговарял по този начин с американския президент Тръмп: аз ти давам това, ти ще ми дадеш онова\", заяви Зеленски в интервю, публикувано или анонсирано за публикуване днес в изданията \"Шпигел\", \"Тайм\", \"Монд\" и \"Газета виборча\". Зеленски изтъкна, че въобще не разбира обвиненията в шантаж срещу Тръмп в рамките на разследването за импийчмънт в Съединените щати и че \"не иска да създава впечатлението, че ние /в Украйна/ сме просяци\". Скандалът, провокирал разследването за импийчмънт, започна заради телефонен разговор на Тръмп със Зеленски на 25 юли. Подозира се, че по време на разговора Тръмп е шантажирал Киев, обвързвайки предоставянето на военната помощ за Украйна със започването на разследване срещу бившия американски вицепрезидент Джо Байдън и сина му, заемал управленска позиция в украинска газова компания, отбелязва Франс прес. Постоянният представител на САЩ в ЕС Гордън Сандланд заяви, че е имало услуга за услуга съгласно исканията на президента Тръмп, припомня Франс прес. В интервюто Зеленски демонстрира умереност по отношение на планираната за 9 декември среща за Украйна в Париж, на която той ще се срещне за първи път с руския президент Владимир Путин. Според украинския лидер спирането на конфликта с проруските сепаратисти в Източна Украйна може да бъде обсъждано едва след преминаването през няколко предварителни етапа - размяна на затворници, истинско спиране на огъня и изтеглянето на всички въоръжени сили, за да бъдат организирани местни избори в конфликтната зона. \"Ако тези три въпроса бъдат решени, тогава ще видим дали всички искат да сложат край на войната. Що се отнася до нас, ние със сигурност го искаме, но ще видим дали Русия наистина също го иска\", изтъкна Зеленски. Предстоящата среща ще е първата в така наречения Нормандски формат /Русия, Украйна, Франция и Германия/ от 2016 г. и ще има за цел постигане на прогрес в мирния процес в Източна Украйна, където войната отне живота на над 13 000 души. Русия и Украйна са в конфликт от 2014 г., когато на власт в Киев дойдоха прозападни политици. Последва анексията на Крим от Москва и войната между украинските сили и проруските сепаратисти в Източна Украйна.", "date": "2019.12.02", "title": "Зеленски отрича да е имал услуга за услуга с Тръмп"}
{"url": "https://www.24chasa.bg/novini/article/7932302", "text": "Китай обяви днес незабавното прекратяване на приема на акостиращи военноморски съдове на САЩ за презареждане в Хонконг и наложи санкции на няколко американски неправителствени организации, предаде Франс прес. Санкциите са приети в отговор на приемането от САЩ на закон в подкрепа на продемократичните протести, обхванали китайския специален административен район от шест месеца, съобщи говорителката на китайското външно министерство Хуа Чунин, цитирана от БТА. Миналата седмица Пекин заплаши, че ще предприеме ответни мерки на подписването от американския президент Доналд Тръмп на закона за човешките права и демокрацията в Хонконг. Сред санкционираните неправителствени организации са Националният фонд за демокрация (NED), Националният демократичен институт за международни отношения, Международният републикански институт, \"Хюмън райтс уоч\" и \"Фридъм хаус\", уточни Хуа Чунин, без да дава подробности в какво се състоят санкциите. Пекин смята американския закон за намеса във вътрешните работи на Китай, отбелязва АФП.", "date": "2019.12.02", "title": "Китай наложи санкции на военноморския флот на САЩ"}
{"url": "https://www.24chasa.bg/novini/article/7931627", "text": "Броят на входящите пътувания в Китай се увеличава непрекъснато, а качеството на услугите вече е световно признато, сочат данните от последния доклад за развитието на сектора. Той бе представен от Китайската академия по туризъм в края на ноември, съобщиха от \" \".  През 2018 г. броят на входящите в Китай туристи е бил 141 милиона, което е увеличение с 1,2% на годишна база. Според прогнозите на Академията, приходите от входящия туризъм през 2019 г. ще надхвърлят 130 милиарда щатски долара. Азия е основният източник на туристи за Китай, които заемат около 60% от общия брой на чужденците посещаващи страната, следвана от Европа и Северна Америка. Според доклада чуждестранните туристи са удовлетворени от предлаганите им услуги. В него се предлага да се интегрира развитието на туризма и културата, което ще внесе нова жизненост в сектора.", "date": "2019.12.02", "title": "Броят на входящите туристи в Китай непрекъснато расте"}
{"url": "https://www.24chasa.bg/novini/article/7932303", "text": "Българската агенция по безопасност на храните (БАБХ) започна засилени проверки на предлаганата риба преди Никулден от днес, 2 декември. Проверяват се обекти за отглеждане на аквакултури, за производство и търговия с риба и рибни продукти, заведения за обществено хранене, складове, пазари и борси в цялата страна, поясниха от агенцията. Тематичните проверки за Никулден са свързани с интензивното предлагане и търсене на храни за празника и се провеждат съвместно с Изпълнителната агенция по рибарство и аквакултури и Комисията за защита на потребителите. Обект на засиления контрол ще бъдат документите за произход и безопасност на рибата, спазването на сроковете и условията на съхранение, правилното етикетиране на продуктите, регистрацията на обектите, съответствието на сградов фонд и оборудване със законодателството за храните. Специално внимание ще се обърне на случаи на продажбата на риба и рибни продукти на нерегламентирани места и от нерегистрирани търговци, за да се гарантира здравето на потребителите и безопасността на храните. БАБХ призовава хората да купуват риба от регистрирани обекти, за да не се излагат на риск. При съмнения за нередности или за безопасността на храната потребителите могат да подават сигнали онлайн през сайта на Агенцията или на телефон 0700 122 99.", "date": "2019.12.02", "title": "Агенцията по храните проверява от днес рибата на пазара преди Никулден"}
{"url": "https://www.24chasa.bg/novini/article/7931785", "text": "Хероин и дизайнерска дрога бяха открити в затвора в Бобов дол.  Две досъдебни производства за притежание на наркотични вещества са образувани в районното управление в края на миналата седмица. Информацията в полицията е подадена от служители на затвора в града. Tе са открили и иззели от двама, изтърпяващи присъди, 2 топчета хероин и 12 хапчета дизайнерска дрога. Видът на наркотика е установен с полеви наркотест. Досъдебно производство е започнато и в РУ Дупница за притежание на амфетамин. Сигналът е подаден в полицията от служители на затворническото общежитие в с. Самораново. Видът на наркотика е установен с полеви наркотест, иззетото наркотично вещество е 7 грама.", "date": "2019.12.02", "title": "Откриха дрога в затвора в Бобов дол"}
{"url": "https://www.24chasa.bg/novini/article/7932350", "text": "Албания беше разтърсена от ново земетресение, този път от 4,3 степен по скалата на Рихтер, съобщава Европейският сеизмологичен център. То е регистрирано в 9:26 ч. местно време (10:26 българско време) и на 25 км северозападно от столицата Тирана и на 10 км от град Вора, съобщава  . Огнището е на дълбочина 10 км. Няма съобщения за пострадали или разрушения.", "date": "2019.12.02", "title": "Земетресение с магнитуд 4,3 разклати  Албания"}
{"url": "https://www.24chasa.bg/novini/article/7932352", "text": " се проведе кръгла маса-дискусия на  Събитието събра на едно място международни експерти в областта на Историята и Археологията, сред които бяха  , главен асистент в Регионалния исторически музей – Варна,  , уредник в Националния исторически музей,   , старши изследовател към Института за археология- Букурещ и , старши изследовател в Археологическия институт „Василе Парван“ на Румънската академия в Букурещ. Специален гост и част от участниците в кръглата маса бе и  , вицепрезидент на Института за Археомитология, който по-рано същия ден представи   пред българската публика. И представянето на книгата и кръглата маса се проведоха със съдействието на ПроКредит Банк, чийто представител  , член на управителния съвет и изпълнителен директор, благодари на участниците и гостите, и добави че „ “ Участниците започнаха дискусията от темата за периода от историята, който покрива Дунавската цивилизация, неолитните му особености и характеристиките на ежедневния живот на населението по онова време. В следващата част учените обърнаха специално внимание на находките, които имаме в наследство от Дунавската цивилизация и анализираха по-детайлно културното ядро на Балканите по онова време. На кръглата маса бяха обсъдени и някои спорни въпроси като дали това неолитно население наистина е първото изобретило металообработването, може ли наистина да са имали писменост, какво е влиянието на културата на Дунавската цивилизация върху траките и елините, както и какви находки от неолита можем да очакваме в бъдеще на Балканите. Модератор на събитието бе  , който завърши събитието с думите, че няма как такава тема да бъде побрана само в една дискусия, но от доказателствата, които имаме досега можем да кажем, че през неолита Балканите наистина са сърцето на праисторическа Европа.", "date": "2019.12.02", "title": "„Балканите през неолита – сърцето на праисторическа Европа“"}
{"url": "https://www.24chasa.bg/novini/article/7932661", "text": "Обучение по български език като втори чужд език започва в Истанбулския университет от тази есен, като вече има шестима записани студенти. Момчетата нямат български корени, но искат да помогнат на страната си в разширяването на икономическите връзки с България. Бъдещите българисти се запознаха със заместник-министъра на образованието и науката Деница Сачева, която беше на посещение във висшето училище. От нея те получиха първите си учебници по български език и книги от български поети и писатели, съобщи пресцентърът на МОН. Заместник-министър Сачева е разговаряла с ректора проф. Махмуд Ак. Двамата са обсъдили възможността да бъде разкрита специалността \"Български език и литература\" в Катедрата по славянски филологии, като идеята се подкрепя от Факултета \"Хуманитарни науки\". Постигната е договорка в библиотеката на Истанбулския университет да бъде разкрита и българска секция с литературни произведения. \"Предложих още да се разширяват хоризонтите на сътрудничеството не само в областта на българистиката, културологията, историята, но и в научните изследвания. Това е област, в която можем да направим сериозни крачки напред\", е заявила заместник-министър Сачева. Тя е припомнила, че Софийският университет \"Св. Климент Охридски\" наскоро спечелил голям проект на Европейската комисия за разкриването на Център за анализ на големи данни. \"Това е изключително модерна територия, в която се пресичат много общи интереси, особено когато става въпрос за две съседни държави. Научните изследвания в областта на анализа на големи данни е от взаимен интерес\", е посочила Деница Сачева.", "date": "2019.12.02", "title": "В Истанбулския университет започва обучение по български език"}
{"url": "https://www.24chasa.bg/novini/article/7932240", "text": "„Много е трудно да вкараме Стефан Данаилов в някакви рамки, за да го опишем с думи: огромният му принос към българското кино и театър, безрезервната му любов към хората, безкрайната отдаденост на неговите ученици. За мен Стефан Данаилов беше човешкото лице на българската политика“, заяви президентът Румен Радев пред журналисти преди поклонението на Стефан Данаилов. Поклонението на легендарния Стефан започна час преди обявеното време. В сградата на Народния театър \"Иван Вазов\" достолепният актьор бе положен в затворен ковчег от махагон. Броени дни преди да навърши 77 години, една от емблемите на българския театър и кино почина на 27 ноември във Военномедицинска академия, където преди това беше приет за лечение. Сред дошлите да се сбогуват и десетки негови колеги, приятели и ученици.   Вальо Михов каза: Велика душа загубихме, Господ прибира най-любимите си чеда и двамата сме наивници, той ме съветваше много и за футбола.  Георги Първанов: много направи за партията, направи и за мен. Помагал ми е за отстояване на непопулярни позиции. Беше голям. Корнелия Нинова: Изпратихме голям талант, красота, любов, преживяваше болките и радостите ни. За нас той бе вдъхновение, обич. Загубихме своя духовен баща, макар че последно ни каза. Не плачете, продължаваме заедно, където и да съм, смъртта не може да ни раздели. Искам да изкажа поклон поклон пред великия, недостижим човек Стефан Данаилов.  Владо Пенев: Иска ми се да го запомня усмихнат, с неговата човечна усмивка. Има раздели, които не можеш да проумееш. Ужасно много ми е помагал в различни периоди от живота ми. Искам да му кажа \"благодаря\". . Сава Драгунчев сподели, че никога не ги е оставил да тъжат и че би започнал с шамарите ако ги види сега. ", "date": "2019.12.02", "title": "Президентът и царят се сбогуваха със Стефан Данаилов, ето още кой (Видео)"}
{"url": "https://www.24chasa.bg/novini/article/7932687", "text": "\"В разговора си с държавния секретар на Ватикана Негово Високопреосвещенство кардинал Пиетро Паролин споделих страховете си, че живеем във време, в което религиите твърде често се използват с користни цели. В този смисъл, винаги съм работил за издигането авторитета на вярата пред обществото\". Това написа във фейсбук министър-председателят Бойко Борисов. \"В България различните религиозни общности съжителстват в мир и разбирателство. Предадох почитания си към Негово светейшество папа Франциск чрез държавния секретар Паролин\".", "date": "2019.12.02", "title": "Какво каза Борисов на държавния секретар на Ватикана"}
{"url": "https://www.24chasa.bg/novini/article/7932770", "text": "Япония заяви днес, че ще купи необитаем остров за 132 млн. евро на  югозапад от страната, на който да бъде разположен учебен полигон за американската армия, предаде Франс прес, цитирана от БТА. През 2011 г. Токио и Вашингтон се разбраха този учебен център за пилоти на изтребители от САЩ да бъде преместен на остров Магешима - на трийсетина километра от големия южен остров Кюшу. В петък бе сключен договор за покупката на Магешима \"след преговори между министерството на отбраната и фирмата за недвижими имоти, собственик на по-голямата част от острова\", уточни говорителят на японския кабинет Йошихиде Суга. В момента американските пилоти се обучават на остров Иво Джима, намиращ се на около 1200 км южно от Токио. Вашингтон поиска преместване с аргумента, че Иво Джима - място на ключово сражение по време на Втората световна война, е прекалено отдалечен от американската военновъздушна база Ивакуни в западната част на архипелага, където се държат изтребителите. Японският говорител заяви, че тренажорът за приземяване ще бъде изграден \"в близко бъдеще\" и допълни, че не може да осигури повече подробности, тъй като сделката още не е финализирана.", "date": "2019.12.02", "title": "Япония купува остров, на който да тренират американски военни летци"}
{"url": "https://www.24chasa.bg/novini/article/7932799", "text": "Трима души от френските спасителни служби загинаха в катастрофа с хеликоптер близо до град Марсилия. Това е станало по време на мисия в южната част на страната, където наводненията доведоха до две жертви, предава AFP, позовавайки се на правителствени източници. Хеликоптерът им е загубил радио и радарен сигнал по време на своята спасителна и наблюдателна мисия в департамент Вар. Тримата души екипаж са открити мъртви преди часове близо до град Рове, заявиха вътрешният министър на страната Крисоф Канстанер и неговият държавен секретар Лорен Нунез в свое изявление. Провежда се разследване, за да се установят причините и обстоятелствата около катастрофата, предаде  „Докато Франция се готви да почете днес 13 от своите войници, които загинаха на служба (в Мали), нашата страна губи трима герои, които дадоха животите си за да защитят французите“, казаха двамата. Двама души по-рано загинаха в наводненията в южната част на Франция, която беше ударена от мощни бури и обилни валежи. Общо шест души загинаха в следствие от бедствието в рамките на две седмици.", "date": "2019.12.02", "title": "Трима спасители загинаха в катастрофа с хеликоптер до Марсилия (Видео)"}
{"url": "https://www.24chasa.bg/novini/article/7932800", "text": "Съпругът ми прехвърли къщата на любовницата си през 2017-а. Тази жена непрекъснато беше у нас, спеше в семейната ни спалня с него. Това заяви в пловдивския окръжен съд Веска Хаджиева от с. Труд, обвинена в убийство на мъжа си Костадин. На 13 януари т.г. 68-годишната счетоводителка го удушила в банята, след като се скарали за ключове. По думите й той взел нейните, докато била в избата за ябълки, и залостил вратата. Успяла да влезе в сградата през лятната кухня и отишла при него да ги иска. На прага на банята Костадин й казал, че няма да й ги даде, и я напсувал. Ударил с налъм по главата и с шамар през лицето. \"Нарани ме и по ръката, впоследствие посиня цялата и се поду\", разказа Хаджиева. Двамата се сборичкали, при което огледалото в помещението се строшило. Парчета от него се забили в крака на съпруга й и лиснала кръв. При схватката Костадин и Веска паднали на земята. Тогава счетоводителката го стиснала за шията. \"Исках само да се защитя. И през ум не ми е минало да го убивам, обясни подсъдимата. Според събраните доказателства, след като мъжът й издъхнал от задушаване, Хаджиева е избърсала с кърпа кръвта по плочките на банята. Пред съда тя твърдеше, че оставила съпруга си жив. Дори й казал да се маха. На следващия ден отишла на работа - след пенсионирането си продължавала да се труди в стопански център край Пловдив. Няколко часа по-късно близките й се обадили да се прибира, че Костадин е починал. В залата стана ясно, че отношенията в двойката са се влошили преди няколко години. Племенницата на Веска посочи, че леля й често е ходела насинена. Въпреки това не предприемала развод. След смъртта на единствения син на Хаджиеви обстановката в дома станала непоносима. В съда счетоводителката настоя за съкратен процес с разпит само на двама свидетели. Ще бъдат изслушани и резултатите от двете съдебно-медицински експертизи - нейната и на жертвата.", "date": "2019.12.02", "title": "Счетоводителката, удушила мъжа си: Любовницата му спеше в нашата спалня"}
{"url": "https://www.24chasa.bg/novini/article/7932863", "text": "Поклонението на легендарния Стефан започна час преди обявеното време. В сградата на Народния театър \"Иван Вазов\" достолепният актьор бе положен в затворен ковчег от махагон. Броени дни преди да навърши 77 години, една от емблемите на българския театър и кино почина на 27 ноември във Военномедицинска академия, където преди това беше приет за лечение. Сред дошлите да се сбогуват са десетки негови колеги, приятели и ученици.", "date": "2019.12.02", "title": "Вижте поклонението пред Стефан Данаилов, снимано от дрон (Видео, снимки)"}
{"url": "https://www.24chasa.bg/novini/article/7931647", "text": "Китай планира орбиталната соларна електроцентрала да заработи до 2035 г., заявиха от Китайската академия за космически технологии, съобщава \" \".  Тя ще улавя слънчевата енергия, която никога не достига до планетата, каза Уан Ли, който е научен сътрудник по програмата, по време на форума по инженеринг между Китай и Русия, който се проведе миналата седмица в гр. Сямън. Енергията ще се преобразува в микровълни или лазер след това ще се предава към земната повърхност, каза още Уан. „Надяваме се да засилим международното сътрудничество и да направим научни и технологични пробиви, за да може човечеството да постигне мечтата за неограничена чиста енергия възможно по-скоро\", добави той. В сравнение с традиционните изкопаеми източници на енергия, които вече са на изчерпване и причиняват тежки екологични проблеми, космическата слънчева енергия е по-ефективна и устойчива, уверен е ученият. Концепцията за събиране на слънчева енергия в космоса бе популяризирана от автора на научна фантастика Айзък Азимов през 1941 г. През 1986 г. американският инженер Питър Гласър направи официално предложение за соларна система в космоса. Китай предложи различни решения за събиране на слънчева енергия и направи редица пробиви в безжичното ѝ предаване, а през 2008 г. страната определи изследванията в тази сфера като ключови.", "date": "2019.12.02", "title": "Китай ще завърши орбиталната си соларна електроцентрала до 2035 г."}
{"url": "https://www.24chasa.bg/novini/article/7932880", "text": "Сред учредителите са Изпълнителната агенция за малки и средни предприятия, София Тех парк, Българската стартъп асоциация, КРИБ, БСК, Асоциацията на бизнес клъстерите, Софт уни и други. Хъбът ще работи по две направления. Първият ще включва ежемесечни обучения за всички, в които ще се включат чужди предприемачи и търговски аташета, които ще предоставят информация за конкретни пазари. Тези обучения ще бъдат качени и онлайн с помощта на Софт уни, за да достигнат и до производители извън София. Освен това ще има 4-месечни курсове за конкретни фирми. До края на годината ще стане ясно кои кандидати и от кои сектори ще се включат в първото пилотно обучение в началото на 2020 г. Компаниите ще са 15 на брой, достатъчно големи, за да могат да излязат навън, обясни Бойко Таков, изпълнителен директор на ИАНМСП.", "date": "2019.12.02", "title": "Експортен хъб ще помага на български фирми да се реализират навън"}
{"url": "https://www.24chasa.bg/novini/article/7931272", "text": "Премиерът на Малта Джоузеф Мускат обяви в телевизионно обръщение, че предсрочно ще напусне поста си в началото на 2020 г., след като управляващата Лейбъристка партия избере негов наследник. Той е заподозрян в намеса в разследването на убийството на разследващата журналистка Дафне Каруана Галиция и беше подложен на силен натиск да подаде оставка, предаде  В понеделник делегация на Европейския парламент ще пристигне в Малта, където ще остане до сряда да проучи независимостта на съдебната система и тежките обвинения за корупция на най-високо равнище.", "date": "2019.12.02", "title": "Премиерът на Малта ще напусне предсрочно поста си"}
{"url": "https://www.24chasa.bg/novini/article/7931285", "text": "Днес е поклонението пред Стефан Данаилов (1942-2019). Вратите на Народния театър \"Иван Вазов\" ще бъдат отворени в 11:00 ч. за всеки, който иска да се прости с обичания от няколко поколения актьор. Броени дни преди да навърши 77 години, една от емблемите на българския театър и кино почина на 27 ноември във Военномедицинска академия, където преди това беше приет за лечение. През 1966 г. Стефан Данаилов завършва актьорско майсторство във Висшия институт за театрално майсторство \"Кръстьо Сарафов\" (ВИТИЗ, а сега НАТФИЗ) при Стефан Сърчаджиев, Методи Андонов и Анастас Михайлов. Към актьорската професия го насочва съпругът на сестра му Росица - актьорът Иван Кондов, който го подготвя и за кандидат-студентските изпити в академията. На 13 години е дебютът му в киното, в детско-юношеския филм \"Следите остават\" по сценарий на Павел Вежинов. През август 1969 г. е премиерата на първия епизод от телевизионния сериал \"На всеки километър\". За един ден 27-годишният Стефан Данаилов, който изпълнява ролята на майор Деянов, и партньорът му Григор Вачков (Митко Бомбата), стават звезди. Следват филмите \"Князът\" и \"Черните ангели\", които му носят още по-голяма популярност. За участието си в тях е удостоен с наградата за най-добра мъжка роля от фестивала на българското кино \"Златната роза\" във Варна (1969). В своята над 50-годишна творческа кариера Стефан Данаилов е изиграл повече от 150 роли в киното, театъра и телевизията. Един от популярните му образи е на инструктора по шофиране Яким Донев от \"Дами канят\", от където остава култовата реплика \"Ти знаеш ли, че имаш страшни очи?\". Стефан Данаилов е участвал в \"Инспекторът и нощта\" (1963), \"Князът\" (1970), \"Черните ангели\" (1970), \"Иван Кондарев\" (1974), \"Сватбите на Йоан Асен\" (1975), \"Допълнение към ЗЗД\" (1976), \"Топло\" (1978), \"Юлия Вревская\" (1978), \"От нищо нещо\" (1979), \"Търновската царица\" (1981), \"Княз Борис Първи\" (1985), \"След края на света\" (1998) и много други, както и в редица международни копродукции. С италианския режисьор Луиджи Перели, Данаилов снима в седмия сезон на италианския сериал \"Октопод\" (1994). Сериалите \"Рекет\", \"Дело по съвест\" и \"Дълбоко в сърцето\" му носят още по-голяма популярност в Италия. Участвал е и в българските тв сериали \"Стъклен дом\" (2010) и \"Фамилията\" (2013). В храма на Мелпомена Стефан Данаилов влиза през 1966 г., в пловдивския драматичен театър \"Н. О. Масалитинов\". Първата му голяма роля е през 1973 г. в \"Коварство и любов\" на Фридрих Шилер, в Театъра на народната армия, София. Тогава зрителите с часове се редят на опашка, за да видят на живо своя идол от \"На всеки километър\". От 1979 г. той е в Народния театър \"Иван Вазов\", където прави незабравими роли в \"Напразни усилия на любовта\", \"Щастливецът иде\", \"Вишнева градина\", \"Венецианският търговец\", \"Майор Барбара\", \"Дон Жуан\", \"Хамлет\", \"Декамерон\", \"Жените на Джейк\", \"Пигмалион\" и др. Последната му роля на най-голямата ни сцена бе в \"Актрисата\" (2019) от Питър Куилтър, заедно с Аня Пенчева. Данаилов е в ролята на ексцентричния швейцарски богаташ Чарлз, който поради здравословното си състояние се придвижва със скутер и носи фланелка \"Аз победих анорексията\". Външният му вид е почти неузнаваем - той е с тъмни очила и дълги сиви коси, като истинско хипи. Сред партньорките му в театъра и киното са още Невена Коканова, Цветана Манева, Анета Сотирова, Виолета Гиндева, Пепа Николова, Мария Каварджикова, Ани Пападопулу, Елена Петрова. В живота обаче до него винаги е била една-единствена жена - съпругата му Мария. Двамата са заедно от 1963 г. до смъртта й през 2014 г. От 1988 г. Данаилов преподава в Националната академия за театрално и филмово изкуство \"Кръстьо Сарафов\". През 1995 г. е избран за доцент, а през 1999 г. - за професор. Сред своите възпитаници е известен като Мастер. Другите му известни прякори са бате Серго и майор Деянов, появили се след \"На всеки километър\". Ламбо го наричат приятелите му, заради името на баща му - полк. Хараламби (Ламби) Данаилов. Стефан Данаилов е бил депутат с шест мандата в Народното събрание, както и министър на културата (2005-2009). През 2011 г., заедно с Ивайло Калфин, са кандидати за президент и вицепрезидент от \"Коалиция за България\".", "date": "2019.12.02", "title": "Прощаваме се със Стефан Данаилов в Народния театър"}
{"url": "https://www.24chasa.bg/novini/article/7931294", "text": "Познавах отдавна Стефан, бяхме добри приятели. Съдбата така разпореди, че аз да наследя от него Министерството на културата. И няма да забравя какво ми каза: Дойдох здрав като скала тук, излизам с шепа хапчета. То същото стана и с мен, разказа бившият министър и настоящ депутат Вежди Рашидов пред Нова тв.  Той често звънял на Данаилов да го пита приятелски дали има нужда от нещо.  Аз бях може би един от последните хора, които успяха да влязат при него в реанимацията след като излезе от комата, допълни Рашидов. Той изрази специално съболезнования към г-жа Малчева, която се грижела за Данаилов като сестра и била неотлъчно до него през цялото време. Актьорът само попитал за сина си от Америка, кога ще дойде, разказа още големият скулптор. Със Стефан се запознахме преди 30 г. Някой го доведе на моя изложба. Той явно хареса какво правя, аз харесвах какво той прави, знаех. че е голям актьор. Всяка вечер бяхме пред телевизора да гледаме \"На всеки километър\". Изключително присъствие в живота ни. Още по-важно - той беше много широко скроен, каза още Рашидов. И в политиката за разлика от някои маниакални хора, Стефан беше много земен. Като си предавахме министерството той ми подари Манасиевата хроника. Беше започнал някои добри неща и аз се чувствах длъжен да ги завърша. След това продължих по моя път, за който си нося отговорност. Не съм пипнал никого в министерството за два мандата. Но бях издал заповед, че който сложи петно върху великия актьор, ще го освободя. При великия талант няма политика, каза още Рашидов, който посочи, че винаги е уважавал убежденията на Данаилов, макар да не ги е споделял. Ламбо не искаше помпозност. Той нямаше комплекси за малоценност, беше напълно реализиран човек, посочи още Ращидов по повод поклонението пред големия талант и голямата личност. ", "date": "2019.12.02", "title": "Вежди Рашидов: Последно Стефан попита кога ще дойде синът му от Америка"}
{"url": "https://www.24chasa.bg/novini/article/7931295", "text": "Крадци разбиха кола и откраднаха пари на майка с болно дете. Престъплението е извършено във Варна, където жената от Шумен ежедневно кара сина си на терапии. 5-годишният Калоян е с диагноза аутизъм, предаде  В откраднатия от автомобила портфейл имало около 400 лева, каза потърпевшата в ефира на „Здравей, България”. Средствата били поредните събрани чрез дарения за лечението на момченцето. В портмонето били и личните документи на майката. Сега тя не може да прави ежедневните курсове до Варна, тъй като няма шофьорска книжка.", "date": "2019.12.02", "title": "Крадци откраднаха пари от майка на болно дете (Видео)"}
{"url": "https://www.24chasa.bg/novini/article/7931304", "text": "\"Деница Сачева не е новобранец, дано си дава сметка на какъв горещ стол сяда\". Това каза бившият социален министър Иван Нейков пред бТВ. Очаква се още утре депутатите да гласуват Сачева да замени Бисер Петков като социален министър. \"Това място е едно от най-ветровитите, към него има огромни очаквания и претенции от всички\", каза още Нейков. Според него проблемите са се натрупвали през годините, а опитите за реформа не стигнали до край. В последно време имахме двама социални министри. Където имаше сериозен въпрос излизаше финансовият министър. Видяхте и случаят с болничните, където горещият картоф бе прехвърлен на Петков, каза още Нейков. Според него социалният министър трябва да е не само експерт. Сутрин трябва да може да изпие една шльокавица с миньорите, на обед да говори с лекари, а в края на деня да изслуша социалните работници, каза още Нейков. Сигурен е, че Петков ще върне с облекчение ключовете от министерството. В социалната сфера има огромни проблеми, които са натрупани с годините, за да се справи с тях социалният министър трябва да има огромна подкрепа от правителството, каза Кремена Атанасова от КТ \"Подкрепа\".", "date": "2019.12.02", "title": "Иван Нейков: Деница Сачева сяда на горещ стол"}
{"url": "https://www.24chasa.bg/novini/article/7931313", "text": "Дете откри игла в пържолата си. Това сигнализира пред бТВ бащата на момичето фотографът Васил Къркеланов. Той купил вратни пържоли от кварталния магазин, докато ги приготвял обаче не усетил иглата. Момиченцето казало, че месото има странен вкус, след като хапнало първото парче. След това видели и иглата. Тя бе дълга около 4 см. Възникват два въпроса- какво прави тя вътре. Явно има инжектиране. Другият е какво ще се случи, ако тази игла попадне в хранопровода,попита Къркеланов. От Българската агенция за безопасност на храните ще направят проверка.", "date": "2019.12.02", "title": "Дете откри игла в пържолата си"}
{"url": "https://www.24chasa.bg/novini/article/7930781", "text": "Предложената от премиера Бойко Борисов за социален министър Деница Сачева сега е заместник-министър на образованието.  В МОН Сачева отговаря за приобщаващото образование – за децата със специални образователни потребности, със заложби, както и за деца от социално слаби семейства.  Активно работи за дигитализацията на образованието, както и за модернизацията на училищата. В нейния ресор е и политиката за българските училища зад граница и лекторатите по български език. По нейно предложение бе защитен пред ЕК проект за над 100 млн. лв. за дигитализация на средното образование у нас.  Ден преди премиерът да обяви номинацията за социален министър, Сачева бе в Истанбул, където за първи път българският език влезе в учебната програма на Истанбулския университет. Постигна и договореност за разкриване на специалност по български език там и за българска секция в библиотеката на университета.  Под ръководството на министър Вълчев Сачева пряко отговаряше за една от най-успешните политики в правителството - връщането на над 40 хил. деца в клас.  По нейно предложение учениците от частни училища вече имат стипендии. Реакцията ѝ бе по повод това, че най-добрият играч на републиканското първенство по баскетбол през 2017 г. Андрей Петков бе лишен от стипендия, защото е ученик в частно училище.  По време на мандата си Сачева закри два интерната за деца - в с. Драгоданово, Сливен, и в с. Керека, Габрово. Първият беше нашумял със скандали и криминални прояви.  Сачева бе заместник в социалното министерство в кабинета “Борисов 2”. Тогава тя работеше по промени в Семейния кодекс и правилата за осиновяване, които бяха подготвени изцяло, но така и не влязоха в парламента.  Бъдещата социална министърка осинови 10-месечното момченце Виктор. “Винаги съм знаела, че ще осиновя дете. Майка ми е осиновено дете, а аз обичам да се ровя в причините и следствията. Отгледана съм от баба и дядо. Те осиновили майка ми преди около 60 г. и знам прекрасно, че хората се свързват с любов, а не с кръв”, разказа Сачева откровено за това в социалните мрежи.  Тя се занимава активно с благотворителност. През 2012 г. бе номинирана за Човек на годината заради нейните кампании за сирийските бежанци.  Родена е на 2 ноември 1973 г. в София. Магистър по връзки с обществеността от Факултета по журналистика и масова комуникация към СУ и магистър по здравен мениджмънт от университет “Проф. д-р Асен Златаров” в Бургас. Дипломиран бакалавър по социална педагогика от ЮЗУ.  Започва кариерата си в социалното министерство - от специалист до ръководител сектор в Националния център за социално подпомагане. През 1999 г. е началник на дирекция “Международно сътрудничество, европейска интеграция и проекти” в НЗОК. През 1999 - 2001 г. е началник на кабинета на министъра на здравеопазването, като отговаря за връзките с международните институции, МВФ, Световната банка и ЕК. От 2016 г. до април 2017 г. е зам.-министър на труда и социалната политика.", "date": "2019.12.02", "title": "Деница Сачева, новият министър, върна 40 000 деца в клас"}
{"url": "https://www.24chasa.bg/novini/article/7931334", "text": "Десетки протестиращи блокираха пътя Кърждали-Смолян в района на Ардино. Протестът е заради лошото състояние на пътната настилка по отсечката. Искаме асфалт, скандираха ардинци. На протестът е и шефът на областното пътно управление Иван Гавазов.  Имаме готов проект за цялостен ремонт на пътя, който е одобрен през ноември, заяви Гавазов. Според него ремонтът не може да започне веднага заради зимния сезон. Протестиращите обаче настояват ремонтът да започне незабавно. ", "date": "2019.12.02", "title": "Блокираха пътя Кърджали-Смолян"}
{"url": "https://www.24chasa.bg/novini/article/7931336", "text": "Днес ВМА отбелязва 128-мата годишнина от създаването си. В Сутрешния блок на   беше директорът на болницата ген.-майор проф. Венцислав Мутафчийски, който коментира и други актуални теми и проблеми от сферата на здравеопазването. Проф. Мутафчийски коментира пожара в другата голяма болница у нас \"Пирогов\", при който загинаха двама души. Основната версия, по която се работи, е запалена цигара от пациент в болничната стая. \"Като директор на болница аз съм искрено притеснен, че ние също не сме имунизирани от такива случки. Има пациенти, които нарушават правилата с употреба на алкохол, тютюнопушене в стаите, стигали сме до дисциплинарно изписване. Разпоредил съм проверка и очаквам до края на седмицата доклад за състоянието на нашите системи\", каза проф. Мутафчийски. Болницата посреща празника си обновена, излъскана и гледаща напред, категоричен е директорът на ВМА. Ген.-майор проф. Венцислав Мутафчийски: \"Аз съм много щастлив, защото с много усилия успяхме да реновираме повече от десет клиники с нова апаратура, да осигурим по-добри възможности за лечение на нашите пациенти и условия за работа на лекарите\", каза още той. За съжаление, проблемът с кадрите е много съществен в страната. Затова и приоритет на моя екип е как да задържим кадрите, категоричен е проф. Мутафчийски.", "date": "2019.12.02", "title": "Директорът на ВМА: След пожара в \"Пирогов\" разпоредих проверка на нашите системи"}
{"url": "https://www.24chasa.bg/novini/article/7930977", "text": "Най-хубавите години от живота ми е студентството в НАТФИЗ с учител Стефан Данаилов. На изпитите за НАТФИЗ той ме накара да пея. Казах му, че не мога, но Мастера настоя. Запях “Торнал ми Тодю на гурбет да иде”, една момчиловска песен. Той ме изслуша и каза: “Ти не можеш да пееш, но си родопчанин и те харесвам...” Ние бяхме втория випуск на Мастера, имам самочувствието, че сме любимият му клас. Бяхме много задружни, както, впрочем, и всичките му класове. Тази атмосфера я създаваше той. Не искаше да има интриги, а да се обичаме. Винаги е държал да сме колектив, имахме му огромно доверие Веднъж бях много влюбен в едно момиче. Отидох при него и го попитах как да постъпя. Никога няма да забравя как ме погали, потупа ме по рамото и ми даде много полезен за мен съвет. Много ми олекна след този разговор с него. Винаги когато ми е било тежко, съм споделял проблемите си с него. Изключително харизматичен и обичан човек е Мастера. Много ни се е карал, но при него карането и дори обиждането е с такава любов, че не можеш да му се обидиш. Може да те нарече с най-грозната дума, но ти я приемаш спокойно, защото той не влага в нея нищо лошо. Бяхме в трети курс и репетираме “Опера за три гроша” с асистента му Ивайло Христов. Нямаше половината от класа, Ивайло се ядоса и си тръгна. Отвън обаче среща Стефан и му се оплакал. Стефан дойде, изправи ни до стената, накара ни се много. След което си погледна часовника и каза: “Хайде да ви водя ня обяд.” Заведе ни в един ресторант, където ядохме кебапчета и кюфтета. Това продължи от 12 часа докъм пет-шест и после ни заведе у тях. Жена му Мария я нямаше, мисля, че беше в Горна Оряховица при родителите си. Купонът продължи до сутринта... Такова нещо само много широко скроен човек като Мастера може да направи. Помня първата ни сбирка като студенти. Аз съм с много дълга къдрава коса. С големи коси са и Асен Блатечки, Ненчо Илчев, Стойо Мирков... Мастера ни изгледа и каза: - Абе вие ще сте като храсти, ако тръгнете заедно по “Раковски”. Я да вземете да се подстрижете! Подстригах се. На другия ден той ме вижда и казва: - Ей, ти страшно си се прецакал. Аз нямах предвид точно тебе, защото имах нещо предвид - да играеш в “Малкият принц”. - Ами аз разбрах, че трябва да се подстрижа... - Нищо не си разбрал! А като не си разбрал, ще питаш! И няма да си прецакан... През 1993 г. изпаднах в страшна криза: душевна, финансова, любовна... Реших да се откажа от НАТФИЗ. Отидох при Мастера, благодарих му за всичко и му казах, че напускам. Той ме прегърна и каза: - Виж сега, мойто момче. Отиваш си вкъщи, взимаш си раничката и отиваш в планината. И там на спокойствие трябва да вземеш това важно решение. Сам! След няколко дни отивам в академията и надниквам в стаята, където колегите ми репетираха и попитах: “Може ли?” Мастера хвърли поглед към мен и най-небрежно ми казва: - Айде, влизай бе, к.ре, и не ми губи времето... Мастера ме отучи да лъжа. Като студенти трябваше да изиграем някакъв етюд с Башар Рахал. Целият клас бяхме в едно село, където купонясвахме яко. Връщаме се и следобеда пред НАТФИЗ срещаме Мастера: - Къде ходите, бе? - пита той. - Ами репетирахме с Бахар... - Къде? - Ами горе, на четвъртия етаж... - Аз през целия ден бях там и не ви видях?! Една седмица не смеех да го погледна. И оттогава никога не съм лъгала...  Аз съм от първия випуск на Мастера. Не можех да повярвам, че красивият мъж от календарчетата ще ми бъде учител. По време на изпитите получих бъбречна криза и ми биха успокояваща инжекция. Бях под упойка и нямам ясен спомен какво точно съм правила. След време той ми разкри: “Ние ти казваме - Параскева, благодарим ти, можеш да слезеш от сцената. Ти си стоиш на мястото. Пак те подканяме, а ти продължаваш да си стоиш на мястото...” Разказах му проблема, а той вика: “ Ама ти само под упойка ли можеш да играеш?” Мастера беше малко “недоскив” и по време на изпитите не ни виждаше добре от мястото на журито. На почивките идваше да ни огледа и да добие по-пълна представа за нас. Не коментираше нищо, само гледаше мълчаливо. Той трудно запомня текстове си. В “Тайната вечеря на Дякона Левски” играеше Димитър Общи. Имаше едни дълги монолози, в които трябваше да изрежда членовете на революционните комитети. Десетки имена... По време на спектакъла той се провикваше: “Кой казва, че Димитър Общи не може да чете?!” Вадеше от джоба си един лист с имената на комитите и го прочиташе... Бях в трети курс и по едно време напълнях - в ханша и под него. И на един показ Мастера ми казва: - Абе, Сашко, ако продължава да ти расте гъзът, ще играеш само гъзльовци, мойто момче! По едно време Мастера правеше изпитите си в Народния театър, на четвъртия етаж. Свършваме, той си тръгва, а аз го гоня: - Мастер, Мастер, ще стана ли актьор? - Ще станеш, мойто момче, ще станеш... Влиза в асансьора и преди да се затворят вратите, аз пак: - Мастер, Мастер, ще стана ли актьор? Вратите се затварят и го чувам: - Ще станеш, мойто момче, ще станеш... Асансьорът тръгва и понеже има и прозорец, викам през него: - Мастееер, ще стана ли актьор? Той отвътре поглежда нагоре: - Ще станеш, мойто момче, ще станеш... И асансьорът бавно тръгна надолу... Спомням си как веднъж Мастера щеше да ме набие. Още на първия изпит в първи курс подготвих неговия любим откъс от “Тютюн” - играех Борис Морев. Предния ден реших, че героят на Димитър Димов трябва да е с прошарена коса, златни гривни, пръстени и часовници и си боядисах косата. Излязох на сцената и колегите ми започнаха да подвикват: ейц, ейц, много смешно беше. И като свърши изпитът, Стефан Данаилов ме подгони по коридорите, искаше да ме набие. Аз му избягах. Като след време му размина, ми каза: “Заболя ме сърцето!” А то му станало лошо още като ме видял. И се хванал за гърдите. После ми обясни: “Исках да те хвана, да те пратя да се изкъпеш и пак да го изиграеш отначало”. ", "date": "2019.12.02", "title": "Всички студенти на Стефан Данаилов го боготворят. И така ще е завинаги"}
{"url": "https://www.24chasa.bg/novini/article/7924414", "text": "Земеделски земи край морето и близо до големи областни центрове са сред атрактивните зимни предложения за продажба от „Агрион“. Дружеството по традиция вади на пазара апетитни парцели и от тях могат да се възползват земеделци, които искат да разширят своите стопанства, инвеститори, които искат да купят ниви, или хора, които желаят да вложат средства в терени, за да им носят висока доходност. Цените тръгват от 300 лв./дка, което е доста под средните пазарни стойности в страната. В морските общини най-интересни са парцелите в района на Несебър, Поморие, Приморско, Аврен. Компанията предлага земеделски терени и край София, Велико Търново, Стара Загора, Хасково, Плевен, Ловеч и други области на страната. Атрактивните терени привличат интереса не само на традиционните купувачи, но и на все повече млади хора, които искат да избягат от натовареното ежедневие на града и да развиват модерно биоземеделие. Размерите на парцелите, които все още не са продадени, както и точното им местоположение в различните землища, може да се видят на адрес  . Земята може да се вземе и на „Възможността за разсрочено плащане е все по-популярна сред потенциалните купувачи. От подобна опция се възползват предимно по-малки земеделски производители, които търсят различни варианти да придобият земя, без да им се налага да плащат накуп за нея. По този начин те имат възможност да вложат свободните си пари в техника или по-качествени семена, което води до по-ефективно и модерно земеделие“, коментират от „Агрион“. Често парцелите са възможност за земеделците да комасират земите си. Комасацията увеличава производителността и намалява разходите. Тя дава по-добри условия за механизирана обработка на земята, което е предпоставка за увеличаване на добивите и за развиване на селско стопанство с висока добавена стойност. Окрупняването на терени помага и за формирането на по-добра цена на земеделските площи. Стойността на комасираните имоти е доста по-висока от средната за даден регион, дори и да се сравняват терени от едно и също землище, категорични са експертите в бранша. За пет години, откакто е на пазара, „Агрион“ се превърна в от страна на собственици и арендатори на земеделски земи. Според национално маркетингово проучване всеки втори арендатор и близо 75 на сто от собствениците на земеделска земя вярват на компанията и я избират за предпочитан партньор при сделка. Сметките показват, че инвестициите в земеделска земя носят доста по-добра доходност от банковите депозити и инвестиционните фондове. При средно покачване на цената с приблизително 4% на година и рента от 50 лв. покупката на поземлен имот би могла да донесе доходност от близо 10%, дори и ако се налагат допълнителни инвестиции в разработване на парцела. Най-често купувачите се свързват с „Агрион” онлайн – през сайта  , на националния телефон 080011166 и на място, в офисите на компанията в цялата страна. Във всеки от регионалните офиси заинтересованите могат да получат безплатно експертни съвети, информация за пазара, търговски и юридически консултации.", "date": "2019.12.02", "title": "Ниви край морето търсят нови собственици"}
{"url": "https://www.24chasa.bg/novini/article/7930675", "text": "Мъж от София на възраст между 26 и 35 г. е най-честият потребител на българския дигитален портфейл iCard. Почти всяко второ негово действие с картата е плащане онлайн – основно чрез iCard Virtual Visa и iCard Visa Debit, сравнително често плаща и на ПОС терминал – с iCard Visa Debit и безконтактно с телефон. Мъжът от София използва дигиталния си портфейл всеки ден за пазаруване на лафки, в хранителни магазини, за плащане в заведения за хранене и барове. Приблизително 40% от плащанията му са в супермаркети, 8% - в ресторанти и други места за хранене, а в 7 на сто от случаите – за специализирани услуги. По отношение на онлайн плащанията, той е най-активен в събота. Това е един от характерните потребителски профили на най-активните ползватели на дигиталния портфейл iCard. Данните показват, че мъжете са по-отворени към дигиталните технологии и използват дигиталния портфейл 3 пъти повече от жените. По отношение на възрастта, с увеличаването на възрастовата група, популярността и потреблението на дигиталния портфейл намаляват, но въпреки това продукта има своите верни почитатели и сред представителите на третата възраст. Териториално, модерните разплащания са най-разпространени в столицата, в Пловдив, Варна, Благоевград, Бургас и Русе. За да се чувстват сигурни всички тези потребители, iCard много скоро ще добави нова услуга в дигиталния портфейл, която адресира страховете на потребителите свързани със сигурността. Става дума за нов тип застраховка, която ще може да бъде закупена директно в приложението и носи името iCard Guard. Тя има разнородни покрития, свързани със сигурността на личните данни и тази при покупки онлайн и на ПОС терминал. Застраховката ще бъде валидна в цял свят. Размерът на покритията ѝ зависи от избрания план, който може да бъде сребърен, златен или платинен. Най-евтиният план е 25,70 лв. на година, а най-скъпият – 37,90 лв. И трите покриват еднакви застрахователни събития, но с размер на покритието до лимита на избрания план. При загуба или кражба на лични документи, портмоне или чанта, всеки потребител, който си е закупил застраховка iCard Guard преди настъпване на събитието, може да си възстанови сумата за покупка и издаване на нови. Застраховката осигурява и защита и възстановяване на средства за покупка през интернет или на място в търговски обекти за период от 90 дни, когато закупената вещ трябва да се замени или ремонтира след кражба, бедствие или щета. При случаи на кражба на самоличност се възстановяват разходите за защита в съда, разходи за периода, в който лицето не може да работи, разходи възникнали вследствие на кражбата и др. iCard Guard включва дори събития като грабеж непосредствено след теглене на пари от банкомат – изтеглените средства в този момент, се възстановяват по застраховката. Друго покритие осигуряват възстановяване на разходи при неправомерно използване на платежна карта, в случай, че е била открадната. iCard от няколко месеца предлага застраховка „Помощ при пътуване“, която може да се използва по време на ваканции и служебни пътувания извън страната. Застраховката се казва iCard Traveler и покрива разходи за медицинско лечение и Асистанс услуги извън страната на постоянно местопребиваване. Те могат да бъдат спешни повиквания, транспортиране до България, търсене и спасителни операции в трудно достъпни райони и др. Тази застраховка покрива разходи за забавяне на багаж при пътуване със самолет извън страната на пребиваване повече от 4-ри часа, като в такъв случай се възстановяват разходи за закупуване на крайно необходими лични вещи, храна и безалкохолни напитки. Застраховката има покритие и за случаи на забавяне на полет повече от 4 часа. Покрити са още ситуации на отменено пътуване, което е валидно в случаите, при които неосъщественото пътуване е заради здравословни проблеми на застрахованото лице, природно бедствие, престъпление или кражба на документи. iCard Traveler включва и лична отговорност към трети лица, смърт в резултат на злополука или трайна загуба на трудоспособност, загуба, кражба или повреда на багаж и кражба при банкомат. Цената на застраховката се заплаща еднократно и зависи от дестинацията на пътуването – дали е в Европа или извън нея, колко дни ще продължи, като максимумът е 180, както и колко лица ще са включени в покритието – може да се застраховат и спътници на ползващия услугата.", "date": "2019.12.02", "title": "Плащанията онлайн също могат да бъдат защитени"}
{"url": "https://www.24chasa.bg/novini/article/7931386", "text": "Според президента на Република Северна Македония Стево Пендаровски \"България ни е измъкнала от тотална изолация, а Никола Груевски е възстановил най-мрачната антибългарска пропаганда на бивша Югославия\", пише скопският вестник \"Вечер\" под заглавие \"Не само Гоце и Яне, взеха ни и президента\", предава БТА. \"Исторически парадокс бе наследникът на ВМРО-ДПМНЕ да се чувства по-близък до Белград вместо до София. Липсата на пътна инфраструктура между София и Скопие ни пречи да излезем от тази мъгла и да осъзнаем, и осмислим историческите факти. В Скопие има десетки сръбски медии и нула български. Не искам и да чувам за някаква 4-та Югославия. На този етап \"малкият Шенген\" е в структурна безпомощност\". , отбелязва скопският вестник. Пендаровски посочва, че не приема инициативата за \"мини Шенген\", ако тя е компенсация или алтернатива за членство в ЕС. \"Мини Шенген\" има структурни слабости и не трябва да бъде нова Югославия\", заявил Пендаровски в интервюто. \"Надяваме се, че ще видим Република Северна Македония както в НАТО, така и в Европейския съюз, и работим за това\". Тези думи на българския премиер Бойко Борисов цитира в. \"Слободен печат\" във връзка с изявлението на президента на Северна Македония. Според Борисов оценката на Пендаровски за политиката на София към Скопие е като получена най-добра оценка от \"Стандард енд Пуърс\". Вестникът отбелязва, че тези дни \"Стандард енд Пуърс\" е вдигнала кредитния рейтинг на България, който в момента е най-висок сред балканските страни. \"Независен весник\" съобщава, че преди няколко дни се е случила \"хибридна атака\" срещу кабинета на премиера Зоран Заев от лица, които се представили като Грета Тунберг и нейния татко. Това е заявил съветникът на премиера за връзки с обществеността Мариан Забърчанец. Той съобщи, че манипулаторите успели чрез официално искане до македонското дипломатическо представителство да насрочат и реализират телефонен разговор с премиера Заев, представяйки се за Грета Тунберг и нейния баща. Забърчанец заяви на конференция, посветена на електронното общество, че премиерът навреме се усъмнил в самоличността на събеседничката, но, все пак, разговорът бил воден докрай, за да се потвърдят съмненията. Веднага след завършения разговор направихме всички проверки за потвърждаване на самоличността на събеседниците и днес със сигурност можем да кажем, че разкрихме хибридно нападение срещу кабинета на премиера, каза Забърчанец. Той посочи, че след разкритието те са влезли в контакт със семейството на Грета и са ги информирали за всички детайли. Информирахме ги, че ще съобщим това публично, а от там получихме отговор, че те са много разтревожени от подобни вести, че ще съобщят за злоупотребата на отговорните институции и са много благодарни, че са били информирани за тази злоупотреба, пише \"Независен весник\". Според Забърчанец този случай на хибридно нападение е много по-изтънчен от случая с руските шегаджии, но внимателната комуникация е направила възможно той да бъде разкрит и разобличен. Това лято бе съобщено, че Заев е цел на руски шегаджии, които разговаряли с него няколко пъти, представяйки се за бившия украински президент Петро Порошенко и генералния секретар на НАТО Йенс Столтенберг, припомня \"Независен весник\".", "date": "2019.12.02", "title": "Скопският в. \"Вечер\": Не само Гоце и Яне, взеха ни\nи президента"}
{"url": "https://www.24chasa.bg/novini/article/7931401", "text": "Питейната вода да не се ползва за промишлени цели. Такива законови поправки са нужни според екоминистърът Нено Димов, цитира думите му Би Ти Ви. Използването на води от язовир \"Студена\" за промишлени нужди бе ограничено след въвеждането на режима на вода в Перник. Причините са сушата, лошото управление, както и течовете по тръбите. , каза той и уточни. че това обаче можело да стане само при аварийна ситуация според текст от 2003 г. \"Доколкото ми е известно такава не е обявявана през последните 2-3 години\", каза Димов. Той обясни, че министерството не може да знае как се организира водоснабдяването. Според Димов имало още 25 източника на вода. Под наблюдение са Дупница, Антоново, Сливен, където язовирите са с 30-35% запълняемост. Димов обаче е направил срещи с местните власти, за да има надзор не само от местните ВиК.", "date": "2019.12.02", "title": "Нено Димов: Водата за пиене не трябва да се ползва за промишлени цели"}
{"url": "https://www.24chasa.bg/novini/article/7931423", "text": "Полицейска патрулка катастрофира тежко в столичния квартал \"Бояна\" между хотел \"Берлин\" и \"Секвоя\". В пътно-транспортното произшествие е участвал още един автомобил, причината е дебел лед на пътя. Пет полицейски коли осигуряваха периметъра на инцидента. Няма информация за това има ли пострадали.                                                                                                                                                                                                                                                                                                                                ", "date": "2019.12.02", "title": "Патрулка катастрофира на лед в столичния квартал \"Бояна\""}
{"url": "https://www.24chasa.bg/novini/article/7931432", "text": "Главата на Римокатолическата църква папа Франциск подари на римските бездомници престижния палат \"Мильори“, предаде  . Дворецът е собственост на Ватикана и се намира недалеч от площад „Свети Петър“. \"Мильори“ е отстъпен безвъзмездно на Ватикана от богата римска фамилия през 30-те години на миналия век. От днес в него постоянно ще живеят 50 бездомници. В студени дни техният брой може да бъде и два пъти по-голям. В столовата могат да закусват и вечерят до 250 души. Според в. \"Ла Стампа“ към \"Мильори“ са проявявали голям интерес някои от най-големите световни хотелиерски вериги. Ремонтът на сградата е финансиран от милосърдната служба на Ватикана.", "date": "2019.12.02", "title": "Папата подари ватикански палат на бездомници"}
{"url": "https://www.24chasa.bg/novini/article/7920694", "text": "„Софийска вода“ строи нов метан танк в пречиствателната станция за отпадъчни води в Кубратово. Чрез него ще се увеличи значително производството на зелена енергия от отпадъчните води на София. С новото съоръжение метан танковете в софийската пречиствателна станция ще станат общо 5. Новият метан танк ще е със същия капацитет като останалите четири – 7000 кубически метра. След въвеждането му в експлоатация се очаква мощностите на станцията да се увеличат с още 25%. Съоръжението ще гарантира дори и при ремонт и профилактика на някой от старите метан танкове. На този етап вече е изградена комуникационната система, осигуряващата функционирането на съоръжението, изградени са дъното на метан танка и конструкцията на сградата. Цилиндричните съоръжения имат ключова роля при производството на метан. В тях се стабилизират утайките, останали от отпадъчните води на столичани. Докато протича ферментационният процес, се отделя биогаз, който се използва за производство на топлинна и електрическа енергия. Самите утайки пък след изсушаване се превръщат в смес за наторяване, богата на азот, фосфор и други. Количествата произведени ток и топлина в пречиствателната станция при сегашния капацитет успяват да покрият енергийните нужди на самата станция, без да се налага допълнително закупуване на електроенергия. С осъществяването на този затворен производствен цикъл софийската пречиствателна станция през изминалите години се нареди сред първите пет в света от над 3000 в групата „Веолия” и е убедителен работещ Новият метан танк е проектиран и се строи съгласно най-модерните технологии. Той включва и обслужваща сграда за спомагателни съоръжения. Метан танкът ще бъде високо енергийно ефективен, каквато е основната цел на работата на цялата пречиствателна станция. В него ще се осъществява по-качествена ферментация и съответно ще се добиват по-големи количества биогаз. Преработените утайки ще са с по-високи показатели – както и по-компактни като обем. Това ще намали и разходите за транспорт на утайките. Още една технологична новост е различният начин за разбъркване на утайките в новия метан танк. То ще се извършва механично чрез 3-пропелерна бъркалка вместо чрез газ като в останалите четири. Припомняме, че метан танкът с обща стойност от 6 млн. лв. е включен в инвестиционната програма на „Софийска вода”. Реализацията му е изцяло осъществена от специалистите на „Веолия” - от чертежа през строежа до въвеждането му в експлоатация и неговото ползване. Това е на групата, част от която е „Софийска вода“. „Пречиствателната станция за отпадъчни води в Кубратово е образец за кръгова икономика и енергийна ефективност не само в страната, но и в Европа. В „Софийска вода“ знаем колко ценен природен ресурс е чистата вода. Затова колегите в Кубратово не спират да работят за модернизирането и усъвършенстването на системите с цел вода или енергия“, заяви изпълнителният директор на „Софийска вода“ Васил Тренев. Софийската пречиствателна станция за отпадъчни води „Кубратово“ преработва над 350 000 кубически метра води в денонощие и над 130 млн. куб. м на година. Така за над 30 години съществуване станцията е преработила общо над 4 млрд. куб. м отпадъчна вода, или близо 8 пълни обема на язовир „Искър”. Основната й функция е да преработва отпадъчните води на милионния град и да връща водата в река Искър с Пречистването на фосфора и азота в третичното стъпало на станцията гарантира чистотата на Искър, години носила мрачната слава на мъртва река. Денонощно екип от 80 специалисти, работещи в станцията , превърнаха откритото през 1984 г. съоръжение във водещо сред компаниите на световния лидер за водни и екологични услуги и решения „Веолия”.", "date": "2019.12.02", "title": "Модерно съоръжение в Кубратово доближава „Софийска вода“ до енергийно неутрален бизнес"}
{"url": "https://www.24chasa.bg/novini/article/7931354", "text": "„Когато има такова престъпление, простият въпрос е къде са парите. Отговорът – парите ги няма. От тук нататък се започва сериозна работа по намерени на парите. Фактът на престъплението е доказан. Могат да възникнат различни версии. Това заяви в ефира на   адвокат Марин Марковски по повод кражбата на един милион лева от банкова служителка. „Механизмът е много важен. Той е скучен, но много важен. Банката би трябвало малко повече да охранява влога. Дърпането на парите е станало, когато тя се разпорежда, защото тя има такова право с даден влог. Тя може да внася, да тегли, да превежда по този влог. Банкерката е трябвало да уведоми, съгласно вътрешния ред на банката, своя колежка, която да направи проверка. Този вложител, който иска да направи превод, трябва да представи документ за самоличност. Той трябва да е там. Другата служителка трябва да провери,такъв е редът. Обаче не са го правили”, обясни адвокатът. „Когато разполага с възможността като служител на банката да се разпорежда с влог, да извършва плащане, това е задължение на банката. Правилникът казва така: Всеки един клиент, който идва да извърши теглене, представя личен документ. Служителката трябва да провери има ли такъв влог. Преводът се извършва без подпис по нареждане, което остава в банката. Тя съобщава, че има клиент, който трябва да извърши даден превод. Нейната колежка не е извършила проверка”, каза още той. Адвокат Марковски не вярва в „романтичния елемент” в историята. Според него съвременната жена не може да се влюби толкова безпаметно в непознат. „Парите просто са скрити. Следата е скрита и парите също.Най-интересният въпрос е ако се скрият, заслужава ли си. Да прогнозираме какво ще се случи с тази жена. Тя прави пълни признания, обвинението е доказано. Съкратено съдебно следствие, присъда 18 години. Намаляват се с една трета – стават 12. След 6 години може да излезе от сливенския затвор. На пръв поглед може и да си струва, но това не е така”, обясни адвокатът.", "date": "2019.12.02", "title": "Марковски за банкерката, откраднала милион: Парите са скрити (Обновена)"}
{"url": "https://www.24chasa.bg/novini/article/7931502", "text": "                                                                                                                                                                                                                                                                                                                               ", "date": "2019.12.02", "title": "Монтана рестарт - изтегли от тук безплатно специално приложение"}
{"url": "https://www.24chasa.bg/novini/article/7931517", "text": "Служители на полицейското управление във Велико Търново разкриха кражба на пари и вещи от жилище в областния град, информират от ОДМВЗ. Сигнал за случая е получен на 22 ноември. От таванско помещение, отдавано под наем, чрез взломяване на входна врата са били откраднати 1 700 долара, преносим компютър и др. вещи. От проведените действия по разследването е установено, че извършители са двама мъже на по 25 години от Ямбол, единият от тях известен на полицията и осъждан. След доклад на материалите в прокуратурата двамата са привлечени, като обвиняеми.", "date": "2019.12.02", "title": "Обвиниха гастрольори от Ямбол, свили 1700 долара и лаптоп във Велико Търново"}
{"url": "https://www.24chasa.bg/novini/article/7931534", "text": "Трима мъже са с леки наранявания, след катастрофа на пътя София – Варна, в района на разклона за с. Леденик, информира ОДМВР - Велико Търново. Произшествието е станало в събота по обяд. По първоначална информация лек автомобил «Фолксваген Туран», управляван от 36-годишен мъж от с. Суходол е напуснал пътното платно, ударил се в еластична предпазна ограда и се е преобърнал. В резултат на това са пострадали водачът и двама пътници, които след преглед във великотърновската спешна помощ са освободени за домашно лечение. Водачът е изпробван за употреба на алкохол, пробата е отрицателна. Причините за произшествието са в процес на изясняване. По случая е образувано досъдебно производство", "date": "2019.12.02", "title": "Трима се разминаха с леки травми след каскада с кола край Велико Търново"}
{"url": "https://www.24chasa.bg/novini/article/7931526", "text": "30-годишен мъж от с. Леденик е задържан за причиняване на лека телесна повреда на 50-годишен великотърновец, съобщиха от полицията във Велико Търново. На 30 ноември в 14,51 ч. в полицията е получен сигнал за побой в района на кооперативния пазар. Изпратеният на мястото полицейски екип е установил, че 30-годишен мъж от с. Леденик е нанесъл побой на 50-годишен мъж от В. Търново, като му е причинил лека телесна повреда и комоцио. Пострадалият е настанен във великотърновската болница, без опасност за живота. Извършителят е задържан с полицейска мярка до 24 часа. По случая е започнато досъдебно производство.", "date": "2019.12.02", "title": "Арестуваха побойник, причинил комоцио на 50-годишен търновец"}
{"url": "https://www.24chasa.bg/novini/article/7931582", "text": "Наркотични вещества иззеха служители на сектор «Противодействие на криминалната престъпност» при ОДМВР – В. Търновоу съобщиха от дирекцията. В неделя следобед в с. Шереметя е извършена проверка на лек автомобил «Рено», управляван от 34-годишна жена от В. Търново. Непосредствено преди започване на проверката тя изхвърлила от автомобила пакет. При извършения оглед е установено, че той съдържа 35 полиетиленови плика с бяло прахообразно вещество, с тегло около 35 грама, което при полеви наркотест е реагирало на кокаин. Водачката е задържана с полицейска мярка до 24 часа. По случая е започнато досъдебно производство.", "date": "2019.12.02", "title": "Спипаха търновка с 35 грама кокаин"}
{"url": "https://www.24chasa.bg/novini/article/7931586", "text": "Досъдебно производство за хулиганство е започнато в РУ – Горна Оряховица срещу 41-годишен мъж от железничарския град. В неделя, в 19,20 ч., в търговски обект в града той е извършил непристойни действия, грубо нарушаващи обществения ред и е оказал съпротива на полицейските служители, като проявил към тях изключителен цинизъм и дързост, предадоха от ОДМВр - Велико Търново. Хулиганът е задържан е с полицейска мярка до 24 часа. Образувано е досъдебно производство.", "date": "2019.12.02", "title": "Закопчаха хулиган, вилнял в магазин и\nоказал съпротива при арест в Горна Оряховица"}
{"url": "https://www.24chasa.bg/novini/article/7931520", "text": "Поклонението на легендарния Стефан започна час преди обявеното време. В сградата на Народния театър \"Иван Вазов\" достолепният актьор бе положен в затворен ковчег от махагон.  Първа с Ламбо се прости Корнелия Нинова. Всички от БСП влязоха в 10:55 с червени рози. След нея да се поклони влезе Вежди Рашидов, който сподели: Обичах го много, а след известно време пак ще сме заедно. Ненчо Илчев, Нона Йотова, Любо Нейков и Албена Павлова се простиха с Ламбо преди всички. Те излязоха в 11 без 20, преди самото начало на поклонението.  Фенове на актьора с цветя се подредиха до фонтаните. Мария Статулова, която каза: \"Стефан може да раздава. Двете с Невена много го обичахме. Той много помогна и на Йордан Радичков, намери му лекарства и той се оправи\".  Татяна Лолова, която също е там, заяви: \"Стефан каза да не го жалим, аз го сравнявам с Петър Дънов - и той беше толкова обичан. Избран от Бога човек\".  Другия, който е тук е Тео Елмазов. Той каза: \"Той е цяла епоха в театъра, имах радостта да работя с него няколко пъти. Имаше чувство за хумор и приемаше всичко на шега\".  Племенницата на Стефан Данаилов - Роси Обрешкова: \"Осиротях. Първо със загубата на мама а и сега с неговата\". Тя обясни, че на представлението му в петък и събота в НАТФИЗ всички са пуснали гласа му на телефона, за да е \"с тях\".  Има положени 22 венци преди 11:00, като най-големият, с бели цветя, е от премиера Бойко Борисов. Следва този с червени рози от столичния кмет Йорданка Фандъкова. Венци има и от кмета на Стара Загора Живко Тодоров, \"Сатиричния театър\", \"Младежки театър „Николай Бинев“, Народен театър \"Иван Вазов\", \"Театър 199\", Красимир Каракачанов, Български олимпийски комитет, БНБ, Министерство на икономиката, ПГ ГЕРБ, \"Розаимпекс\", ПП Воля, Народното събрание, Комисия по култура и медии, Сергей Станишев, Министерство на Културата, Корнелия Нинова, БСП - София, МВР, Министерството на земеделието, храните и горите, Министерство на Туризма, Министерство на здравеопазването, НАТФИЗ \"Кръстьо Сарафов\", в. \"Труд\", НОВА ТВ, БНТ, БСТВ, Столичен куклен театър, Драматично-куклен театър \"Иван Радоев\" - Плевен, Съюза на тракийските дружества в България, Фамилия Балкански, Държавен куклен театър - Сливен, ген. Андрей Боцев, куклените театри в Бургас, Габрово, Варна, Киркорови баща и син. Опашката продължава да нараства.", "date": "2019.12.02", "title": "Стотици на поклонението на Стефан Данаилов преди обявеното време (Снимки, видео)"}
{"url": "https://www.24chasa.bg/novini/article/7931606", "text": "\"Чакаме те в България\". С тези думи се обърна министър-председателят на България Бойко Борисов към новия председател на Европейския съвет Шарл Мишел.   \"Аз предложих да дойда в България, само че ти беше в САЩ\", отвърна Мишел на Борисов. В отговор българският премиер се засмя. Мишел запозна Борисов със Софи Уилмс - министър-председателката на Белгия. \"По-красивото лице на Шарл Мишел\", каза Борисов за Софи Уилмс. В момента българският министър-председател Бойко Борисов участва в 25-ата конференция по изменение на климата в Мадрид.", "date": "2019.12.02", "title": "Борисов към председателя на Европейския съвет: Чакаме те в България (Видео)"}
{"url": "https://www.24chasa.bg/novini/article/7931790", "text": "Министър-председателят Бойко Борисов участва в 25-ата конференция по изменение на климата, която се провежда в Мадрид. Домакин на световния форум е министър-председателят на Кралство Испания Педро Санчес, съобщават от правителствената информационна служба. Първа в дневния ред в рамките на Конференцията е Срещата на държавните и правителствените ръководители на страните членки на ЕС. Те ще обсъдят важни въпроси, налагани от климатичните промени и опазването на околната среда, които са сред приоритетните теми за целия ЕС. Очаква се страните по Рамковата конвенция на ООН по изменение на климата да постигнат напредък по редица въпроси, свързани с финансирането на дейности в борбата с изменение на климата в развиващите се държави, с пазарни механизми за сътрудничество, както и докладване на поетите ангажименти заради климатичните промени.", "date": "2019.12.02", "title": "Борисов на конференция за климата в Мадрид (Снимки)"}
{"url": "https://www.24chasa.bg/novini/article/7931892", "text": "На 01.12.2019 г. между 19,30 ч. и 23,50 ч. в гр. Берковица неизвестен извършител с техническо средство взломил прозорец и проникнал в къща, собственост на 29-годишен местен жител, откъдето извършил кражба на метална каса, съдържаща сумата от 7 000 евро и около 30 грама златни накити. Местопроизшествието е посетено от дежурна оперативна група, извършен е оглед и е образувано досъдебно производство по чл. 195, ал. 1, т. 4 от НК в РУ Берковица.", "date": "2019.12.02", "title": "Oбрали млад мъж от Берковица"}
{"url": "https://www.24chasa.bg/novini/article/7931981", "text": "Секретарят на руския Съвет за сигурност Николай Патрушев заяви днес в Пекин, че е обсъдил с китайски партньори обстановката в Афганистан и проблеми на борбата срещу опити за \"цветни революции\". Той говори при откриването на руско-китайски консултации в рамките на механизма по обществената сигурност, правосъдието и правния ред, предаде ТАСС. По данни на тайните служби напоследък се активизират терористичните организации в Северен Афганистан, които планират експанзия в страни от ОНД с помощта на бойци от републиките в Централна Азия - членове на терористичната групировка \"Ислямска държава\", обединени в т. нар. \"Вилает Хорасан. Според службите в Афганистан се намират няколко хиляди такива терористи, съобщава БТА. По-рано днес Николай Патрушев разговаря с Го Шънкун, член на Политбюро на ЦК на Китайската комунистическа партия и секретар на политическо-юридическата комисия към ЦК, който оглави китайската делегация на преговорите, събрали представители на ред силови ведомства. По време на руско-китайските консултации бяха обсъдени проблеми на общата борба с тероризма, по-специално с прането на пари като източник на финанси за терористите, дейността против оборота на наркотици, съвместните усилия за гарантиране на сигурност по транспорта, защитата на критично важни обекти от информационната инфраструктура и други теми, съобщи пред журналисти прессекретарят на руския Съвет за сигурност Евгений Аношин.", "date": "2019.12.02", "title": "Китай и Русия обсъдиха опитите за \"цветна революция\" в Афганистан"}
{"url": "https://www.24chasa.bg/novini/article/7931974", "text": "Черен флаг на фасадата на Народния театър оповести за изпращането на големия български артист Стефан Данаилов. Още в 10 часа хората се бяха наредили на опашка да се простят с Ламбо. Броени дни преди да навърши 77 години, една от емблемите на българския театър и кино почина на 27 ноември във Военномедицинска академия, където преди това беше приет за лечение. Съболезнования приемаха доведеният му син Росен Цанков, племенницата му Росица Обрешкова, любимите му внуци - деца на Росен Цанков. Специално от САЩ пристигна и синът му Владимир, заедно със своята американска съпруга. Пред народния театър имаше над 30 венци, като най-големия от бели рози беше от премиера Бойко Борисов. В 12 часа се чака да дойде президента Румен Радев. От името на семейството няколко думи произнесе Росица Обрешкова, известна режисьорка и негова асистентка в НАТФИЗ: \"Той ни събираше всички на една голяма маса и така ще го запомним. Човекът който беше помислил за всички, който ни обичаше и ние много го обичахме\" Корнелия Нинова го нарече цяла вселена, а неговите ученици се сбогуваха с думи на много благодарност към всичко, което им е дал: \"Той беше човек, който наказваше, като прощаваше. Благодарим ти, че преди всичко, преди да ни направиш актьори ни направи добри хора.", "date": "2019.12.02", "title": "Близките приемат съболезнования пред затворения ковчег на Стефан Данаилов (Снимки)"}
{"url": "https://www.24chasa.bg/novini/article/7932001", "text": "По време на 25-ата конференция на ООН по изменение на климата премиерът Бойко Борисов се срещна с новата председателка на Европейската комисия Урсула фон дер Лайен. В социалната мрежа фейсбук премиерът написа, че и двамата са убедени, че е изменението на климата е сериозна и пряка заплаха, която няма да подмине никого. ", "date": "2019.12.02", "title": "Борисов коментира климатичните проблеми с Урсула фон дер Лайен"}
{"url": "https://www.24chasa.bg/novini/article/7932236", "text": "Още не е заловен шофьорът, блъснал и убил велосипедист на кръстовището при стадион \"Локомотив\" в столицата, издирват се очевидци, предеде БТА. На 21 октомври, около 8.20 часа, на бул.\"Рожен\", близо до кръстовището с ул.\"Петър Панайотов\", 42-годишният Константин Касабов, който е отивал на работа с колело, е бил блъснат от автомобил. Шофьорът е избягал и е оставил пострадалия тежко ранен на пътя. Въпреки усилията на лекарите в \"Пирогов\", Константин почина от тежките травми. Остави жена и две момиченца - сираци. От СДВР апелират хората, станали свидетели на инцидента или разполагащи с информация за водача или за автомобила, да подадат сигнал на тел.: 112, 02/982 0516 и 02/982 0069.", "date": "2019.12.02", "title": "43 дни МВР издирва шофьор, убил велосипедист в столицата"}
{"url": "https://www.24chasa.bg/novini/article/7931983", "text": "Босна и Херцеговина за десет месеца тази година е изнесла оръжие на стойност около 161 милиона конвертируеми марки /една конвертируема марка (КМ) е 0,5 евро/, докато вносът на оръжие е около 13 пъти по-малък и възлиза на около 12 милиона КМ, предаде Танюг, цитирана от БТА. Най-много оръжие Босна е изнесла в Саудитска Арабия - повече от 32% от стойността на целия износ или около 52,741 милиона КМ.  Втори в списъка е Египет, който е внесъл оръжие за 43 милиона КМ от Босна. Мароко е третата страна в списъка - в африканската страна е изнесено оръжие на стойност около 8 милиона КМ, а в Афганистан е изнесено оръжие на стойност 7,8 милиона КМ. Когато става дума за вноса, Босна е внесла най-много оръжие от Италия - на стойност 3 милиона КМ и от Германия - 1,3 милиона КМ. Стойността на оръжието, внесено от Словения в Босна, е около 1,315 милиона КМ, докато оръжието, внесено от Чехия, е на стойност 1,127 милиона КМ. Босна е внесла от Сърбия оръжие на стойност около 965 000 конвертируеми марки, отбелязва още Танюг.", "date": "2019.12.02", "title": "Босна и Херцеговина е рекордьор по износ на оръжие към Саудитска Арабия"}
{"url": "https://www.24chasa.bg/novini/article/7931766", "text": "Волен Сидеров ще организира протести срещу намерението на кметицата Фандъкова и част от Общинския съвет да вдигнат данъка върху стари коли. Това обяви той в сутрешния блок на БНТ. По думите му това ще засегне 300-400 хиляди души в София, а част от колите им имат газова уредба, т.е. не замърсяват въздуха. \"Това е недомислено решение. Цялата работа е да се приберат едни пари от хората. Достатъчно са данъците върху столичани, не е нужно да се увеличават. А колата, която караш, не се определя от желанието ти, а от твоите финансови възможности\", смята общинският съветник от АТАКА. \"ГЕРБ се старае да вдига данъци, което не е добре. Достатъчно са постъпленията и в бюджета на Столичния съвет, и в държавата. Има дори излишъци\", добави лидерът на АТАКА. Той каза, че на 30 декември предстои да се обсъжда план-сметка за парите за чистотата. \"Цели 217 млн. се предвиждат догодина за чистота. Аз съм категорично ПРОТИВ. Няма никаква мотивация защо толкова много пари се дават на частни фирми. София може да се почисти с половината от тези пари. Това е надписана сметка\", смята той и подчерта, че ще разгледа всички договори, сключени с Общината. \"Искам да видя кои са тези фирми, с които се сключват тези гигантски плащания - 217 млн. лв. С част от тези пари могат да се направят безплатни детските градини, а транспортът да е безплатен за пенсионери и ученици\", заяви Сидеров. По думите му във военното министерство също има големи далавери, в които потъват стотици милиони, и той ще сезира новия главен прокурор за тях. По темата за смяната на социалния министър той заяви, че Бисер Петков отдавна трябваше да бъде отстранен, тъй като социалното министерство работи за разни джендър НПО-та, и попита къде е оставката и на зам.-министър Султанка Петрова от ВМРО.", "date": "2019.12.02", "title": "Сидеров пред БНТ: Вдигам протести срещу покачването на данъците за коли"}
{"url": "https://www.24chasa.bg/novini/article/7932859", "text": "10 лица са задържани в спецоперация на 29 ноември, съобщиха на брифинг в Специализираната прокуратура. Извършени са претърсвания и изземвания на 18 адреса и 10 автомобила. Намерени и иззети са голямо количества марухуана и амфетамини на малки дози, готови за разпространение, каза по време на брифинга говорителят на Специализираната прокуратура Сийка Милева, цитирана от  . „Организираната престъпна група е действала от началото на 2017 година на територията на град София, квартал „Требич“, село Мировяне, град Нови Искър и село Доброславци. Същата е създадена с цел разпространение на наркотични вещества, основно амфетамини и марихуана. Групата е имала строго изградена пирамидална структура. На долното ниво са били уличните дилъри, които са се снабдявали от членовете на средно ниво. Свидетелите описват групата като „Фирмата“, която е отговаряла за разпространението на наркотичните вещества в град Нови Искър, село Мировяне, квартал „Требич“ и село Доброславци“, заяви Сийка Милева. „За грам трева за пушене и амфетамин се е заплащала сумата от 25 лв. Голяма част от членовете на групата са криминално проявени, с предходни осъждания за телесни повреди, разпространение на наркотични вещества, кражби и грабежи. Събрани са доказателства, че членовете на организираната престъпна група със сила, заплаха, нанасяне на телесни повреди и палежи на автомобили принуждавали различни лица да разпространяват наркотични вещества за тях“, допълни още говорителят на Специализираната прокуратура. В състава на групата участват двама полицейски служители, които са на длъжност „Старши инспектор“ в група „Охранителна полиция“ във Второ РПУ, поясни говорителят Сийка Милева. Те са играели много важна роля – подпомагали дейността на групата като разчиствали терена от други разпространители на наркотични вещества. Също така те арестували посочени от ръководителя на групата лица срещу заплащане. Събрани са доказателства, че единият от служителите на МВР е пренасял наркотични вещества в патрулния автомобил по време на изпълнение на служебните си задължения. Срещите между полицейските служители и членовете на групата се провеждали в сервиз за автомобили с цел да не се буди подозрение“, заяви Сийка Милева. „Наркотичните вещества са намерени на различни места в обитаваните от обвиняемите жилища. На всички е повдигнато обвинение за участие в организирана престъпна група, с цел разпространение на наркотични вещества. Като по отношение на 8 от лицата Специализиран наказателен съд е определил мярка за неотклонение „задържане под стража“. На един от тях е определена мярка за неотклонение – парична гаранция, а другият участник от групата е обявен за общодържавно издирване. Като предстои издаването на европейска заповед за арест“, допълни още Сийка Милева. Говорителят на Специализираната прокуратура допълни още, че са установени случаи, при които на лицата е била обещавана и осигуряването на лична охрана, ако си закупуват или разпространяват наркотици за групата.", "date": "2019.12.02", "title": "10 души, от тях 2-ма полицаи, от \"Фирмата\" задържани в спецоперация срещу дрогата"}
{"url": "https://www.24chasa.bg/novini/article/7932866", "text": "Бисер Петков е професионалист, честен човек, но в социалната сфера се иска да можеш да блъскаш по масата. Това каза директорът на Балканския институт по труда и социалната политика и бивш социален министър Иван Нейков, предава БТА. Той коментира поисканата и приетата от премиера оставка на Бисер Петков като министър, както и свършеното от Петков в сферата на труда и социалната политика. Според Нейков Бисер Петков е трябвало много по-категорично и бързо да прави реформите. \"Диалогът е абсолютно необходим, но той има една крайна точка, а крайната точка е управленското решение. Бисер Петков очакваше, че в един момент всички ще разберат това, което се предлага от министъра, а не винаги е така\", допълни Иван Нейков. По думите на Нейков е имало и много неизказани неща вътре в рамките на правителството, Бисер Петков е нямал истинска подкрепа нито от премиера, нито от министъра на финансите, а без такава подкрепа на всеки министър на труда би му било изключително тежко. Част от \"горещите картофи\", които той трябваше да носи, дойдоха от това, че в продължение на повече от 10 -15 години действаха принципите \"може пък и да ни се размине\", \"снишаване братчета, снишаване\", отбеляза Нейков и допълни, че много дълго време са отлагани реформи, за които беше ясно, че трябва да бъдат направени. Така, по думите на Нейков, се е натрупал много конфликтен потенциал в социалната сфера. Експертът отбеляза, че от гледна точка на законодателството има изключително много нерешени проблеми в сферата на труда, а напоследък повечето министри на труда и социалната политика са били повече министри на социалната политика , отколкото на труда, който е сложен в ъгъла. Проблеми са натрупани и в сферата на капацитета на АСП, с оценката на труда на тези хора, а там текучеството е огромно, социалните работници нямат мотивация да извършват огромната реформа, с която са натоварени, допълни още Нейков. Попитан как министър Бисер Петков общуваше с различните обществени групи, Нейков каза, че отдавна не е виждал рискова група като тази на майките на деца с увреждания да се изправи в защита на социален министър, което според него означава, че Петков е намерил общ език с тях , че те са му гласували доверие. \"Той не е човек, който ще откаже среща, разговор, но целият проблем в социалната сфера е, че когато едно нещо не го направиш навреме, идва момент, в който пак го правиш, но на много по-висока цена\", заяви Нейков. По повод на това, което очаква от бъдещия министър на труда и социалната политика Деница Сачева, Нейков каза, че тя влиза в много неподходящ момент в министерството, защото приключва бюджетната процедура и почти няма време за реакция. При всички положения тя обаче трябва да се пребори за нова система на заплащане на социалните работници, защото те са много разочаровани и демотивирани, а трябва да изнесат на гърба си цялата реформа за хората с увреждания , да довършат деинституционализацията. Петте процента допълнително увеличение на заплатите им извън десетте за всички бюджетни служители, трябва да покажат, че има разбиране за проблема от страна на правителството, но категорично не отговарят на усилията на социалните работници, които работят в изключително стресова ситуация, смята Нейков. Има случаи, в които те са финансово по-зле от хората, на които помагат, допълни експертът. Нейков смята, че са необходими и промени в трудовото законодателство. Огромна част от българските предприятия не са в състояние да спазват българското законодателство - всичките микропредприятия са така, отбеляза Нейков. Той смята, че трябва да има един набор от най-важни неща в трудовото право и хората да знаят, че това най-важно съдържание трябва да бъде спазено. То трябва да е свързано с трудовия договор, с условията на работа - с живота и здравето на работниците . Десет процента от цялото законодателство трябва да важи за микропредприятията, иначе се лъжем, че го спазват, допълни Нейков.", "date": "2019.12.02", "title": "Иван Нейков: Бисер Петков нямаше истинска подкрепа от премиера"}
{"url": "https://www.24chasa.bg/novini/article/7932899", "text": "Днес здравната ни система се съпътства от редица неуредици, често - и с бездушие, но все повече хора имат вяра на ВМА, защото тук здравето е висша ценност и вие го доказвате с действията си всеки ден, заяви президентът Радев. ВМА не е стандартно лечебно заведения. Поколения военни и цивилни специалисти го превърнаха в национална институция, и точно в нея днес има ясна визия, има цели, има ред и отговорност, допълни той. По думите му всички тези успехи се дължат най-вече на професионалистите, които работят в лечебното заведение. Имам лични наблюдения върху ВМА повече от 40 години - за всички тези години се сменяха оборудването, условията и хората, но духът на ВМА остана непроменен, дългът и призванието към пациента, българските граждани и към България, допълни държавният глава. Точно този дух е ключът към успехите, които постигате днес, каза още той. Президентът Радев изрази удовлетворението си, че ген. Мутафчийски, преди да бъде назначен на този пост, е представил визията си и тя сега се разгръща. Това личи от променените условия, в начина на подготовка на хората, запазването и развитието на кадровия потенциал, прилагането на съвременни иновативни методи за диагностика, лечение и рехабилитация. Най-важното, паралелно с това, - и разгръщането на мащабна научна дейност. Бъдещите военни лекари са и една от най-важните стратегически инвестиции на ВМА. Президентът Радев пожела на работещите във ВМА здраве, да не ги напуска новаторският дух и отговорността към гражданите. Въпреки 128-те години, академията сякаш никога не е била по-млада, каза началникът на ВМА ген.-майор проф. Венцислав Мутафчийски. По-млада, защото през последната година успя да назначи 35 млади лекари, както и 57 млади хора, които се подготвят за офицери. През тази година имахме невероятен късмет и успяхме да обновим повече от 10 клиники и много помощни звена на болницата, посочи той. По думите му ВМА не трупа дългове. Всяка година все повече пациенти предпочитат да се лекуват във ВМА, като за последния месец тук са лекувани над четири хиляди болни, посочи той. За 17 млн. лв. е обновена повечето от стратегически важната апаратура за ВМА, като 8 млн. лв. са от бюджета на болницата, а останалите - от правителството, допълни ген. Мутафчийски. Преди тържественото събрание бяха поднесени венци и цветя пред паметника на загиналите медицински чинове от името на президента, от името на началника на отбраната, от командването на ВВС, от името на кмета на София, от Българския лекарски съюз, от БЧК, от синдикати и др.", "date": "2019.12.02", "title": "Радев за 128 г. от създаването на ВМА: Благодаря ви, че връщате живота, вярата в нацията ни"}
{"url": "https://www.24chasa.bg/novini/article/7932882", "text": "Внасянето на писмото на постоянния представител на Турция в ООН Феридун Синирлиоглу (миналата седмица - б.ред.) с претенции на Анкара на запад от 28-ия меридиан, тоест до Крит, представлява първото толкова широко дипломатическо лансиране на турската идеологема за \"Синьото отечество\". Според турското писмо, въздействието на Кипър (при определянето на морската юрисдикция - б.ред.) става минимално, а Гърция на практика се отрязва от Източното Средиземноморие, доколкото (малкият гръцки остров) Кастелоризо (край южния бряг на Турция) губи всякакво въздействие. Опитът за разширяване на стратегическите интереси на Анкара в Източното Средиземноморие чрез ООН и чрез спорни меморандуми за сътрудничество с правителството в Триполи във вреда на Гърция и на Република Кипър не идва като гръм от ясно небе за Атина. Вече съществуваха признаци от една страна за възприемането на \"Синьо отечество\" и от официалната турска дипломация, а от друга - за превръщането на правителството на националното единство в Триполи в структура, напълно зависима от Анкара. Турските действия обаче имат за цел да създадат свършен факт и усложняват ситуацията още повече. С твърдението, че районът от 28-ия до 32-ия меридиан е безспорен турски континентален шелф, Анкара цели да \"неутрализира\" въздействието както на Кастелоризо, така и на Кипър, доколкото Гърция не е делимитирала изключителната си икономическа зона (ИИЗ) с Република Кипър. От друга страна, меморандумът с Либия за \"определяне на морските юрисдикции\" съдържа заплахи за нормалното развитие на процедурата по проучване (за природен газ) в блоковете, за които Атина е дала концесия на международен консорциум южно от Крит. Събитията от последната седмица показват ясно спектъра на турските активни мероприятия в Източното Средиземноморие. Главно обаче демонстрират четирийсетгодишното бездействие на гръцките правителства в областта на делимитирането на морските зони във всички направления. Ситуацията е проблематична не само спрямо Турция, но дори и по отношение на страни от ЕС. Споразумението от 1977 г. между Гърция и Италия за разграничаване на морския шелф не е разширено до повърхността на морето и в резултат двете страни нямат изключителни икономически зони. Рим избягва превръщането на споразумението за шелфа в споразумение за ИИЗ (това е проекцията на дъното във водния стълб, който достига до повърхността на морето) с основен аргумент отсъствието на съответен юридически обвързващ текст между Гърция и Албания. През 2009 г. при правителството на Костас Караманлис Атина достигна близо до финализиране на споразумение за ИИЗ и за морските граници с Тирана. В крайна сметка, поради конституционните пречки, които изтъкна албанското правителство, споразумението не беше ратифицирано. Горе-долу същите аргументи се използват от албанското правителство и до днес. В дипломатическите кръгове е публична тайна, че Тирана е подложена на натиск от Анкара да не финализира споразумението с Атина. Положението не е по-различно на юг. Ситуацията в Либия е \"замразила\" всякакви усилия от години, макар през последните месеци да става напълно ясно, че Атина трябва да получи подкрепа от правителството на Халифа Хафтар, което контролира западна Либия, петролните кладенци на страната и либийската национална армия, която е единствената боеспособна сила в региона. Същите трудности съществуваха и преди фактическото разделяне на либийската територия, защото Либия никога не е признавала например, че Гавдос (малък гръцки остров южно от Крит) има каквото и да било въздействие при определянето на морските зони, нито признава самата практика на средната линия. Атина среща много сериозни трудности и в проточилите се и в определени моменти прекъснати преговори, които текат от 2009 г. с Египет за определяне на ИИЗ между брега на Северна Африка и Додеканезите (по линията Родос - Карпатос - Касос). Разговорите се притоплят неколкократно през последните години, често срещите стават извън радара на публичността, но въпреки горещите уверения няма никакво развитие. Очевидно Гърция никога не е делимитирала ИИЗ с Република Кипър, защото никога не е внасяла координати в ООН, както направи Никозия с най-скорошен пример за това през миналия юни като реакция на нахлуването на (турския) сондажен кораб \"Фатих\" в кипърския шелф. Макар че последните събития се отнасят предимно до континенталния шелф и до ИИЗ, Гърция не се е възползвала и от едностранното право, което й дава морското право, да разшири териториалните си води от 6 на 12 морски мили. Основна причина е т.нар. casus belli, тоест решението на турския парламент да обяви война на Гърция в случай на разширяване на териториалните води на 12 мили в Егейско море. До 2011 г. бяха проведени десетки кръгове на проучвателни контакти на дипломатическо, техническо и понякога политическо равнище между Анкара и Атина, които завършиха с безизходица, главно поради течащото (тогава) рухване на правителството на Йоргос Папандреу. През октомври 2018 г. по време на церемонията по предаване на министерството на външните работи, подалият оставка Никос Кодзиас обяви разширяване на териториалните води в Йонийско море и затварянето (в тях) на заливите, така че те да се превърнат във води с абсолютен суверенитет. В крайна сметка разклатеното правителство на СИРИЗА и Независими гърци не пристъпи към това действие, нито пък новото еднопартийно правителство на Нова демокрация. Това е така, защото продължават да съществуват сериозни възражения, защото едно частично разширяване на териториалните води би представлявало косвено приемане на турския аргумент за особени обстоятелства в Егейско море. Обратно, съществува и аргументът, че Гърция бездейства по отношение на упражняването на суверенните си права дори и там, където има възможност, тоест в Йонийско море. Може би най-обезпокоителното измерение на меморандума, подписан от Анкара и Триполи, са правата, които придобива Турция в морския район северно от Либия. Създават се предпоставки даже за концесиониране на морски участъци от Триполи на турската петролна компания TPAO, нещо, което на практика би могло да доведе дори до постоянно морско присъствие на Анкара южно от Крит. Нещо подобно би могло дори да даде на турските военноморски сили възможност да претърсват цивилни съдове в райони, които Гърция смята, че се намират под нейна юрисдикция. Въпреки обстоятелството, че подобно действие няма да създаде правни последствия на основата на международното право, то би представлявало привидно законно основание за Анкара, която така или иначе интерпретира морското право по начин, който просто отговаря на интересите й. (От БТА)", "date": "2019.12.02", "title": "Опасните игри с изключителната икономическа зона"}
{"url": "https://www.24chasa.bg/novini/article/7932936", "text": "Бяла пяна покри един от най-известните плажове в Индия за четвърти пореден ден, създавайки нова опасност от замърсяване за страната. Децата играят и правят селфита в облаците от бели мехурчета на плажа Марина, въпреки че излъчват остра миризма и на рибарите е казано да не влизат в морето в близост до нея, предава  Лекарите предупреждават, че пяната може да причини проблеми с кожата. Тя се образува всеки мусонен сезон, но тази година е особено лоша, съобщава АФП. Предупрежденията изглежда не са стигнали до стотиците семейства, които посещават най-дългия градски плаж в Индия, оставяйки децата щастливо да скачат в пълната с токсини пяна. Съветът за контрол на замърсяването в щата Тамил Наду заяви, че анализира проби от пяната, която се е разпространила на няколко километра по плажа. „Определено не е добре хората да влизат в пяната, но те просто не осъзнават рисковете“, казва Правакар Мишра, учен от Националния център за крайбрежни изследвания в Ченай, според който облаците от пяна нарастват през последните години. Властите също са нащрек за повторение на инцидента от 2017 г., когато хиляди риби бяха убити от замърсяване, покосило плажовете по същото време. 30-годишният рибар Джеяселан заяви, че клиентите не искат да купуват дори малкото количество риба, което е успял да улови през последните дни. \"Всички мислят, че е замърсена\", каза той. Марина Бийч е център на живота в Ченай повече от век. През уикендите десетки хиляди пълнят някога девствените пясъци, където замърсяването е друг признак на борбата на Индия да бъде в крак с нарастващата си икономика. Експертите обвиняват обилния дъжд през последните дни, който е пренесъл необработените отпадъци от канализации и фосфати до морето. Според Мишра голяма част от пяната идва от остатъците от миещи препарати, които се смесват с други отпадъци. Само 40% от канализацията в Ченай и други големи градове получава правилно пречистване. \"Останалото се влива в морето и резултатът е налице“, казва ученият. „Замърсяването сега е по-голяма заплаха за плажовете на Индия от покачващите се морета“, каза Мишра, като подчерта проблемите с канализацията, микропластмасата, която убива рибата и торбичките и чашките, които покриват пясъка. Мишра съобщи, че доброволци са събрали близо един тон пластмаса и други отпадъци само за два часа на плаж в Ченай по време на неотдавнашно почистване.", "date": "2019.12.02", "title": "Отровна бяла пяна покри индийски плаж (Снимки и видео)"}
{"url": "https://www.24chasa.bg/novini/article/7932963", "text": "Новият европейски комисар по въпросите на вътрешния пазар и отбраната Тиери Бретон пледира за развитие на европейска отбранителна индустрия, за да се разполага със \"суверенни технологии\", предаде Франс прес. \"Отбраната ще бъде изключително важен залог през петте години мандат на тази Комисия и това ще премине под мое ръководство, като за пръв път ще се създаде европейска отбранителна индустрия, координирана отчасти от Европейската комисия\", заяви Бретон за телевизия Бе Еф Ем и радио Ер Ем Се. \"Важното е да имаме собствени, суверенни отбранителни технологии\", добави той и припомни, че неотдавна беше учреден Европейският фонд за отбрана с цел развитие на съвместни проекти. \"Това са 13 милиарда евро, които ще се инвестират за започване на изграждането на координирана европейска отбранителна индустрия върху цялата територия, без никой член да бъде пренебрегнат. Всеки на своето ниво трябва да поеме част от тази отбрана\", каза Бретон, цитиран от БТА. Макар и според него да е твърде рано за обсъждане на европейска армия, защото \"чувствителността на Европа към отбраната се различава в отделните ни държави\", Бретон желае страните членки да положат \"допълнително усилие\" в Сахел редом с Франция. \"Навлизаме в един изключително опасен свят, нестабилен свят, в който Европа все повече трябва да поема съдбата си в свои ръце, а това включва и военната й съдба\", заяви той.", "date": "2019.12.02", "title": "Еврокомисар защити развитието\nна европейска отбранителна индустрия"}
{"url": "https://www.24chasa.bg/novini/article/7932949", "text": "Домакин на световния форум, посветен на климатичните промени, е министър-председателят на Кралство Испания Pedro Sanchez Perez-Castejon. Предстои да обсъдим редица въпроси, свързани с финансирането на дейности в борбата с изменение на климата в развиващите се държави, с пазарните механизми за сътрудничество, както и докладване на поетите ангажименти заради климатичните промени. Това написа във фейсбук преди минути премиерът Бойко Борисов. Тази сутрин Санчес, като домакин на 25-ата конференция по изменение на климата, която започва днес в Мадрид, посрещна приятелски Борисов. Двамата пиха кафе и разговаряха непринудено, а българският премиер се пошегува: \"Аз съм от \"Реал Мадрид\", и добави, че се чувства чудесно в испанската столица.", "date": "2019.12.02", "title": "Борисов се пошегува пред Педро Санчес: Аз съм от \"Реал Мадрид\" (Видео)"}
{"url": "https://www.24chasa.bg/novini/article/7933018", "text": "Шестима дрогирани шофьори са заловени при полицейски проверки в Пловдивския регион през последните 3 дни. Други петима пък били почерпени. На бул. \"Никола Вапцаров\" и ул. \"Димитър Талев\" в Пловдив са задържани 23-годишни момче и момиче, които седнали зад волана надрусани. В подобно неадекватно състояние управлявали колите си и 19-годишен на бул. \"Свобода\" и 34-годишен на Цариградско шосе. В Съединение и в Раковски наркотици били употребили водачи на 20 и 31 г. Междувременно за шофиране в нетрезво състояние в полицията в Асеновград се озовали мъже на 54, 59 и 63 години. При първите двама дрегерът отчел около 1,4 промила, а при третия – 2,66. В Първомай е арестуван пиян шофьор на 36 г. Образувани са бързи производства.", "date": "2019.12.02", "title": "Арестуваха 11 дрогирани и почерпени шофьори"}
{"url": "https://www.24chasa.bg/novini/article/7933044", "text": "Две досъдебни производства са образувани във Второ РУ в град Русе, във връзка с извършени хулигански действия от двама мъже, съобщиха от ОД на МВР в дунавския град. И двата случая датират от съботната вечер. О1:50 часа екип на Второ РУ бил изпратен, след сигнал от граждани за нарушаване на нощната тишина и реда, в избено помещение, пригодено за механа, на адрес на ул. „Св.Св. Кирил и Методий”. Като пристигнали на мястото, полицаите заварили там няколко души. Един от мъжете, 25-годишен русенец, във видимо нетрезво състояние, си пзвлил да извърши непристойни действия, грубо нарушаващи обществения ред и изразяващи явно неуважение към обществото. Пияният на публично място започнал да отправя непристойни изрази и обидни квалификации, а освен това си позволил да нападне и да удари в тялото един от полицейските служители. Нарушителят бил задържан от полицаите, като при задържането си оказал и съпротива. Случаят е документиран по описа на Второ РУ, заведено е досъдебно производство, уведомен е дежурен прокурор. Същата вечер, екип на полицията бил пратен на сигнал за нарушаване на реда и скандал в заведение в русенския квартал „Здравец“. От там във Второ РУ униформените отвели 37-годишен мъж за изясняване и документиране на сигнала за извършената хулиганска проява в кръчмата. В районното мъжът продължил да се държи грубо, агресивно и цинично, като обиждал, псувал и заплашвал с убийство полицейските служители, а освен това ритнал и изкъртил в долната част врата на кабинет. Случаят е документиран по описа на Второ РУ, образувано е досъдебно производство и се разследва. Мъжът е задържан, уточниха от МВР-Русе.", "date": "2019.12.02", "title": "Хулигани нападат служители на реда, трошат полицейски участък в Русе"}
{"url": "https://www.24chasa.bg/novini/article/7933063", "text": "Министерство на правосъдието създаде уникален портал за електронно правосъдие. Успешната реализация на портала дава пряк и удобен достъп на гражданите и бизнеса до редица услуги предлагани от различни институции - Министерство на правосъдието, Агенцията по вписванията, Главна дирекция „Изпълнение на наказанията“, Главна дирекция „Охрана“ Национално бюро за правна помощ и Централен регистър на особените залози, съобщиха от Министерството на правосъдието. Достигането на тези цели стана възможно благодарение на финализирането на проект „Доразвитие и централизиране на порталите в органите на изпълнителната власт от Сектор \"Правосъдие\" за достъп на гражданите и бизнеса до информация, е-услуги и е-правосъдие“. Проектът е на стойност 485 523 лева, осигурени като безвъзмездна финансова помощ по Оперативна програма „Добро управление“, съфинансирана от Европейския социален фонд. Порталът бе представен официално на пресконференция. Сред новите услуги бяха откроени възможността гражданите да подават жалби с квалифициран електронен подпис (КЕП), както и да се подават заявки за издаване на дубликати на удостоверения за юридическа правоспособност, съответно също при наличие на КЕП. Автоматично ще бъдат актуализирани с последни редакции и всички текстове на нормативни актове, които Министерство на правосъдието има задължение да публикува в портала. Очаква се той да бъде достъпен за гражданите в началото на следващата година след правно регламентиране на актуализирането на съдържанието му.", "date": "2019.12.02", "title": "Министерство на правосъдието с уникален портал за електронно правосъдие"}
{"url": "https://www.24chasa.bg/novini/article/7933022", "text": "Подложеното на нарушения в климата човечество почти е достигнало точката, от която няма връщане назад, но има опасност започващата от днес в Мадрид 25-а конференция на ООН за климата (КОП25) да не отговори на настоятелните призиви за незабавни и радикални действия. Тревожни доклади на учените, гражданско неподчинение на обществеността, милионни шествия на млади хора. От една година подписалите Парижкото споразумение страни са подложени на безпрецедентен натиск, обобщен от лозунга на този двуседмичен форум: #ВремезаДействие /#TimeforAction/. \"Не можем повече да отлагаме действията за климата\", потвърди испанската министърка на околната среда Тереса Рибера, чиято страна непланирано пое домакинството на КОП25 след отказа на Чили, който обаче остава председател на конференцията. Същото послание беше неуморно повтаряно от ООН с наближаването на форума. \"Точката на необратимост вече не е далеч на хоризонта, а ясно се вижда и бързо се приближава\", заяви вчера генералният й секретар Антониу Гутериш, който осъди \"абсолютно недостатъчните\" ангажименти срещу глобалното затопляне. Няколко дни по-рано Програмата на ООН за околната среда нанесе удар по надеждите да се достигне идеалната цел на Парижкото споразумение глобалното затопляне да се ограничи до +1,5 градус по Целзий спрямо доиндустриалната ера. За да стане това, би трябвало емисиите въглероден диоксид да се понижат със 7,6 процента годишно, всяка година започвайки от 2020 и така до 2030 г. А няма никакви признаци, че те започват да намаляват. Световната температура вече се покачи с 1 градус, което предизвика нарастване на климатичните бедствия. А всеки допълнителен градус ще усили обхвата на тези отклонения. При сегашното темпо обаче температурата може да се увеличи с 4 или 5 градуса до края на века. А дори и държавите да спазят сегашните си ангажименти, покачването на живачния стълб може да надхвърли 3 градуса. \"Това, което все така липсва, е политическата воля\", изрази съжаление Антониу Гутериш, сочейки с пръст, без да ги назовава, държавите с най-високи емисии въглероден диоксид, \"които не поемат своя дял\". \"Някои страни като Китай и Япония дават признаци на нежелание да увеличат амбициите си\", смята Лоранс Тюбиана, която е архитект на Парижкото споразумение. Колкото до САЩ, те наскоро потвърдиха оттеглянето си от това споразумение догодина, въпреки че \"американският народ\" е ангажиран в борбата с глобалното затопляне, увери влиятелната председателка на Камарата на представителите, демократката Нанси Пелоси, която е очаквана днес в Мадрид. В този контекст погледите се насочват към ЕС и новоизбраната й изпълнителна власт, която днес ще присъства на конференцията заедно с около 40 държавни и правителствени ръководители, в това число петнадесетина от ЕС. Европейската комисия, чиято нова председателка Урсула фон дер Лайен се е ангажирала с европейска \"зелена сделка\", е \"новият политически елемент на КОП25\", отбеляза Тюбиана. Тя се надява на срещата на върха на ЕС на 12 и 13 декември 28-те да успеят да се договорят за постигане на въглеродна неутралност до 2050 г. Дори и в този случай обаче ще трябва да се почака до 2020 г. ЕС да представи преразгледаните си по-краткосрочни амбиции. Днес само 68 страни са се ангажирали да увеличат ангажиментите си за съкращаване на емисиите въглероден диоксид през 2020 г., преди КОП26 в Глазгоу. Те обаче съставляват едва 8 процента от световните емисии според експертите. \"Хората, които вземат решенията, трябва да покажат, че са загрижени за подложените на най-големи рискове уязвими общности, а не за могъщите и мотивирани от печалбата индустрии\", каза директорката на \"Грийнпийс интернешънъл\" Дженифър Морган. Южните страни пък очакват повече помощ и подкрепа от северните за справяне с въздействията от климатичните промени. \"Призоваваме тези, които носят най-голяма отговорност за тази криза, да изпълнят отговорностите си към най-уязвимите, като не жертват развиващите се островни държави\", призова сдружението Аосис, което представлява тези особено застрашени от покачващото се океанско равнище острови.", "date": "2019.12.02", "title": "Светът се колебае в борбата с глобалното затопляне въпреки тревожните доклади"}
{"url": "https://www.24chasa.bg/novini/article/7933066", "text": "Благотворителен коледен базар в Американския университет в България подкрепя засегнати от земетресението в Албания. Студентите от Better Community Club на Американския университет в България (АУБ) ще подкрепят свои състуденти от Албания, чиито семейства са засегнати от земетресението, което удари адриатическото крайбрежие на страната. Инициатива е сред каузите, за които ще бъдат набирани средства по време на ежегодния коледен благотворителен базар в университета. Освен в подкрепа на пострадалите семейства на студенти от Албания, помощта ще бъдат насочена и към деца и възрастни от социални домове със специални потребности, както и за възрастни хора в и около Благоевград. Дарителската акция е подкрепена от всички студентски клубове в университета и ще се проведе на 4 декември (сряда) в студентски център \"Америка за България\". Президентът на Better Community Club Ася Величкова мотивира решението на студентите за благотворителната кампания: \"За нас е от огромно значение да се подкрепяме и бъдем съпричастни един към друг. В навечерието на един от най-светлите празници, ние, студентите от АУБ искаме да дарим усмивка и надежда на нуждаещите се. През цялата учебна година организираме различни инициативи, с които достигаме до различни социални групи. Съпричастността, добротата и готовността да помогнем ни прави истински хора. Всички желаещи да се включат в каузата могат да го направят по няколко начина. Първият е да изработят или сготвят всичко, което им хрумне и може да бъде продадено на Коледния базар. Вторият е да помогнат в продажбата на дарените предмети и храни, а третият – да ги закупят, като така даряват парите на засегнатите от труса. Американският университет в България е едно от малкото места в региона, където се обучават студенти от над 40 страни. Те живеят и учат заедно, споделят грижите и мечтите си. Времето, прекарано заедно в студентските общежития, им дава възможност да се опознаят и да разберат, че младите хора по цял свят споделят едни и същи стремежи и желания. Това поражда дух на съпричастност и е причина за изграждането на сплотена общност, която винаги е готова да помогне в случай на нужда.", "date": "2019.12.02", "title": "Американският университет с коледен базар в подкрепа на пострадали от земетресението в Албания"}
{"url": "https://www.24chasa.bg/novini/article/7933099", "text": "По време на поклонението студенти на Мастера се редуват на почетен караул до ковчега. Сред тях са Силвия Лулчева, Башар Рахал, Китодар Тодоров, Иван Панев, Дарин и Деян Ангелови. Цветя поднесоха и негови колеги от трупата на Народния театър, сред които Мария Каварджикова, Аня Пенчева, Владимир Пенев и много други. Той ще бъде положен утре до съпругата си Мария в частното гробище в квартал \"Бояна\". . Поклонението продължава и в момента, като вратите ще бъдат отворени, докато всички, които желаят да си вземат „сбогом“, успеят да го направят. Сбогом, Мастер! Благодарим ти за смелостта да поемеш кръста да поведеш млади хора към светлината на изкуството! Благодарим ти за безпощадно точната искреност! Благодарим ти, че когато обсъждаше актьорската ни работа, вниманието ти беше съсредоточено върху това, колко сме пораснали като човеци. Благодарим ти, че ни наказваше, като ни прощаваше! Благодарим ти, че говореше просто, честно и човешки, с безмилостна автоирония, че не се къпеше в суета и самовлюбеност, а ни респектираше с нечовешка човечност! Благодарим ти, че смущаващо земен, оставаш завинаги толкова високо, че всички ще преминем живота си, протегнали мечти да те заслужим! Благодарим ти, че ни беляза с любовта си към живота! Благодарим ти, че ни зарази с лудостта си! Благодарим ти, че ни учеше на екипност и партньорство в професия, в която всеки се изкушава да изпъкне, да е пръв, да е по-напред! Благодарим ти, че преди да станеш професор, беше Академик по човекознание, човеколюбие и човещина! Благодарим ти за широтата, за свободата, за мащаба на смелото ти сърце! Благодарим ти за щедростта, за замаха, за смеха! Благодарим ти, че ни научи на уважение и памет към твоите учители, към твоите състуденти и приятели! Благодарим ти, че ни научи на уважение и памет към твоите учители, към твоите състуденти и приятели! Благодарим ти, че ни покори с непосилната лекота на любовта и усмивката си! Благодарим ти, че ни показа какво е диалогичност, дипломатичност и внимание към всеки! Благодарим ти, че ни остави домашно, да напишем отговор на литературния въпрос: достоен ли съм да съм твой ученик? Сбогом, Мастър! Прости ни! Обичаме те, Учителю! В спомена си винаги ще стоим на твоята маса, онази голямата в хола, отрупана с нежност и топлина, цялата банда, заедно, около теб. Помислил си за всички ни: Ая е вегетарианец, за Стефи трябва да има кола, за Виктория и Владето да се сготви боб, от големия, за Росен и Вики да се купи бира, а за мен… „Айде, Обрешкова, бързо сервирай, че ще изстине…“ Ти ще се шегуваш, най-вече с остаряването, а сетне ще споделяш своите мълчания, докато леко усмихнат пиеш кафе… Благодаря, че притежаваме дара да бъдем част от живота ти. Благодаря за добрината, все още за нея няма сътворено прилагателно, Благодаря за най-голямото наследство – паметта за Стефан Данаилов.", "date": "2019.12.02", "title": "Силвия Лулчева към Мастера: Благодарим ти, че ни наказваше като ни прощаваше!"}
{"url": "https://www.24chasa.bg/novini/article/7933162", "text": "Катастрофа затруднява в момента движението по магистрала \"Тракия\" в посока София. В участъка между 108-и и 109-и километър е самокатастрофирала жена, съобщиха от пловдивската полиция. Сигналът е получен на 112 към 13 ч. Към местопроизшествието са насочени екип на пожарната, които ще извадят затиснатата водачка със специализирана техника. Движението във въпросния участък е спряно. Все още няма информация за състоянието на жената. Обходният маршрут към столицата е през Цалапица.", "date": "2019.12.02", "title": "Катастрофа блокира магистрала \"Тракия\", пожарникари вадят затисната шофьорка"}
{"url": "https://www.24chasa.bg/novini/article/7933120", "text": "Обявен за общодържавно издирване 45-годишен жител на силистренското село Калипетрово е задържан в полицейското управление в Шумен, след преследване с патрулен автомобил, съобщиха от пресцентъра на ОД на МВР. Снощи на ул. \"Индустриална\" в града патрулен екип, който работил по осигуряване на безопасността на движението подал сигнал за спиране със стоп палка на водач на лек автомобил \"Фолксваген Пасат\" с добричка регистрация, но той не спрял. Полицейските служител го последвали със служебния си автомобил. При опит да избяга водачът загубил контрол над управляваната от него лека кола се блъснал в крайпътна нива. Изяснено било, че той е неправоспособен и управлява в едногодишен срок на наложено административно наказание за шофиране без книжка. Автомобилът му пък не бил регистриран по надлежния ред, нямал и задължителна застраховка \"Гражданска отговорност\". Мъжът отказал да бъде тестван за алкохол, наркотични вещества и аналози. Образувано е бързо производство за извършено престъпление по чл. 343 \"В\" ал. 2 от НК. Установено е още, че задържаният е обявен за общодържавно издирване за привличане като обвиняем. Той е криминално проявен, осъждан е за множество кражби.", "date": "2019.12.02", "title": "Задържаха мъж след полицейска гонка в Шумен"}
{"url": "https://www.24chasa.bg/novini/article/7933190", "text": "Крадците се активираха около коледните празници. В рамките само на няколко дни във Варна са откраднати 4 кутии с дарения от различни големи магазини. В същото време продавачи и охрана предупреждават клиентите да се пазят от джебчии. Кутиите с дарения са откраднати в периода 25-29-и ноември. Те са били в големи магазини в центъра на Варна. След проведени незабавни действия по разследване на случаите са установени двама от извършителите – П.В. (20 г.) и М.Г. (20 г.). Първият е извършил две кражби на кутии от магазини, намиращи се на ул. \"Македония\" и ул. \"Сава Радулов\", а вторият – една кражба от обект на ул. «Възраждане». Работата по случаите продължава и към момента, а извършителят на четвъртата кражба се издирва.", "date": "2019.12.02", "title": "Апаши крадат кутии с дарения във Варна"}
{"url": "https://www.24chasa.bg/novini/article/7931676", "text": "Международният форум за конфуцианството-2019 бе открит в събота в гр. Цюфу, родното място на Конфуций, съобщава \" \".  На него над 150 експерти и учени от близо 100 университета и изследователски института от целия свят ще обменят мнения за съвременната стойност на конфуцианството и източната мъдрост за мира и развитието на човечеството. Мотото на двудневния форум е „Конфуцианството и мира\". Негови съорганизатори са Международният център за изследвания на конфуцианството „Нишан\", Народния университет на Китай и южнокорейския институт за напреднали изследвания „Чей\". Идеите на Конфуций (551 г. пр.Хр. – 479 г. пр. Хр.) оказват силно влияние върху бъдещите поколения. Той е и първият създал частни училища в страната за ученици от различните социални класи в Китай.", "date": "2019.12.02", "title": "В Цюфу започна Международен форум за конфуцианството"}
{"url": "https://www.24chasa.bg/novini/article/7933257", "text": "Председателят на Форум „България – Русия“ проф. Светлана Шаренкова критикува остро Сергей Станишев и Елена Йончева в своя статия в  . Отношението й към Станишев може да се предположи, но изненада е критиката й към Елена Йончева. Шаренкова обвинява Йончева, че не оправдава доверието на БСП. Неотдавна и Корнелия Нинова каза, че от Елена Йончева БСП е очаквала повече. \"За пореден път ставаме свидетели на политика на срамен пазарлък и компромис с десницата по отношение на русофобията, която никога не е била присъща на лявото, но днес е прегърната по скандален начин от социал-либералния елит на ПЕС. Основополагащи принципи за функционирането на всяка една политическа партия в Европа са чувството за общност и партийната дисциплина при спазването на взети с мнозинство решения. Явно не така мислят българските евродепутати Сергей Станишев и Елена Йончева. През последната седмица двамата гласуваха в Европарламента решения в разрез с позиции, взети с огромно мнозинство от Конгреса и Националния съвет на БСП. По темата за Истанбулската конвенция двамата евродепутати гласуваха „въздържали се”, което противоречи не само на позицията на българските социалисти, но и на решението на Конституционния съд на Република България. След това Сергей и Елена ни сюрпризираха с подкрепата си за антируска резолюция на Европейския парламент въпреки ангажимента на БСП да работи срещу антируските санкции и за мир и диалог в Европа. За пореден път ставаме свидетели на политика на срамен пазарлък и компромис с десницата по отношение на русофобията, която никога не е била присъща на лявото, но днес е прегърната по скандален начин от социал-либералния елит на ПЕС. Защитата на традиционните семейни ценности и русофилството е политика не само на днешното ръководство на БСП, но и неразривна част от традициите на партията от нейното основаване. Да припомняме ли, че и двамата евродепутати имат руски корени, а презимето на Сергей все още е „Дмитриевич”? С какви аргументи нарушават две от „червените линии” от „Визия за Европа”, с която бяха изпратени от българските социалисти да заминат за Брюксел? С действията си Станишев и Йончева показват неуважение към мнението на стотици хиляди членове и избиратели на партията, поставят се над легитимни политически решения на БСП и се подиграват с нейното доверие. Така се руши единството на партията, чертаят се разделителни линии в Групата на евродепутатите, вреди се на образа на БСП, създава се впечатление, че партията не спазва обещанията си. Това правят двамата евродепутати от най-високата възможна трибуна - европейската!? През 2018 г. Сергей Станишев упорито оказваше авторитарен натиск върху БСП да приеме Истанбулската конвенция, а след решението на Конституционния съд, което обяви Конвенцията за противоконституционна, той заяви, че това вече е затворена страница, а неговите недоброжелатели преекспонират темата!? Защо тогава Станишев днес отново се поставя в услуга на силите, които се опитват да наложат Истанбулската конвенция и джендър идеологията в България? Може би е проумял, че няма шанс да се върне начело на БСП, и прави мили очи на брюкселския истаблишмънт, за да си постели за още един мандат начело на ПЕС? С тези гласувания той за пореден път демонстрира, че за него са важни личната реализация и кариера, а не колективната воля на партията, която го създаде. Елена Йончева засега също не оправдава доверието на БСП, която я издигна за водач на листата за европейските избори и която винаги застава в нейна защита при атаките на властта. Йончева не изпълни ангажимента си да изобличава корупционните практики на българските управляващи от позицията си на евродепутат, което бе обявила за свой приоритет. Тя показа политическа непоследователност и липса на политическа воля да защитава позициите и интересите на българските социалисти. В политиката доверие се гради бавно и се руши лесно и ако грешките зачестят, избирателят ще спре да дава своята великодушна прошка. Върху това трябва да се замислят Сергей Станишев и Елена Йончева, ако искат да имат морален интегритет с партията, която ги изпрати в Европарламента. Но върху тези рецидиви трябва да се замисли и ръководството на БСП, когато прави своя кадрови избор за един или друг пост\".", "date": "2019.12.02", "title": "Шаренкова с остра критика към Елена Йончева и Сергей Станишев"}
{"url": "https://www.24chasa.bg/novini/article/7933823", "text": "Временно движението по АМ \"Тракия\" при км 176 в района на Чирпан в посока Бургас се осъществява в изпреварващата лента поради аварирал тир. Трафикът се регулира от \"Пътна полиция\".                                                                                                                                                                                                                                                                                                                                ", "date": "2019.12.02", "title": "Аварирал тир ограничи движението по \"Тракия\" край Чирпан"}
{"url": "https://www.24chasa.bg/novini/article/7933836", "text": "„За страните с висок дял на въглища в енергийния им микс, каквато е България, Полша и други, преходът към климатична неутралност ще изисква по-високи нива на инвестиции и активни мерки в социалната сфера“. Това заяви министър-председателят Бойко Борисов в изказването си по време на 25-ата конференция по изменение на климата в Мадрид. Премиерът Борисов посочи, че в България 46% от електроенергията се произвежда от въглищни централи, които са основни базови мощности, като през зимата този процент достига до 60. „В същото време, искам да отбележа, че според статистиката на Евростат, България е на второ място в ЕС по намаляване на емисиите на въглероден диоксид от изгарянето на изкопаеми горива за 2018 г. в сравнение с 2017 г., а именно с 8,1%, следвайки Португалия, която заема водеща позиция с 9%“, каза премиерът Борисов пред лидерите на световния форум в Мадрид. Българският министър-председател подчерта, че за страната ни ядрената енергетика играе важна роля за гарантиране на националната, регионалната и европейската енергийна сигурност, като в същото време предоставя енергия на достъпни цени и е ключов елемент за преминаване към нисковъглеродна икономика. „Нейното значение като основен стълб на европейската електроенергийна система без въглеродни емисии бе потвърдено и в публикуваната през 2018 г. дългосрочна визия на ЕК за намаляване на емисиите на парникови газове до 2050 г.“, акцентира премиерът Борисов. Той бе категоричен, че страната ни ще продължи да разчита на ядрената енергия и през следващите години. „Емисиите на ЕС са само 9 % от световните. Първият и вторият замърсител - най-големите в света, ги няма тук. Това са САЩ и Китай“, каза още министър-председателят Бойко Борисов в рамките на конференцията. Той отбеляза, че ЕС намалява своите емисии и добави, че по този въпрос здравето и качеството на живот на всеки един гражданин по света трябва да бъдат поставяни на първо място. „Защото комините дали пушат в САЩ, Китай или Виетнам, атмосферата го донася и при нас. Да се обединим и всички заедно да накараме тези безспорно прогресивни в икономиката си страни да се съобразят с чудовището, което идва с промените в климата“, каза в заключение премиерът Борисов.", "date": "2019.12.02", "title": "Борисов: С промените в климата идва чудовище (Видео)"}
{"url": "https://www.24chasa.bg/novini/article/7933838", "text": "Антимонополният регулатор на ЕС потвърди, че е стартирал ново разследване на технологичния гигант \"Гугъл\" (Google) относно събирането на данни, заявиха от Европейската комисия пред агенция Ройтерс, което означава, че най-популярната интернет търсачка в света ще остане в полезрението на европейските антитръстови власти въпреки наложените през последните години рекордни по размер глоби, предава  . Отговарящите за конкуренцията правоприлагащи регулатори и от двете страни на Атлантическия океан започват да разследват как доминиращите технологични компании използват и остойностяват събираните от тях данни. Европейската комисия заяви, че нейният атнимонополен регулатори започва да търси информация за това как и защо компанията-майка на \"Гугъл\" - Alphabet Inc. събира данни, потвърждавайки по този начин информация на Ройтерс от края на предходната работна седмица. \"Комисията изпрати на компанията Aplhabet въпросници като част от предварително проучване на практиките на Google, свързани със събирането и използването на данни. В ход е предварително разследване\", посочи в имейл до Ройтерс европейският антитръстов регулатор. Според този документ разследването на ЕС се фокусира върху данните, свързани с локалните услуги за търсене, онлайн рекламата, онлайн услугите за целенасочена реклама, услугите за вход, уеб браузъри и други. От \"Гугъл\" посочиха, че използват постъпващите данни за подобряване на услугите си и че потребителите могат да управляват, изтриват и прехвърлят свои данни по всяко едно време. Новото разследване е факт, след като през последните две години еврокомисарят по конкуренцията Маргрет Вестагер наложи глоби на \"Гугъл\" на обща стойност от над 8 милиарда евро и нареди на технологичният интернет гигант да промени своите бизнес практики. Последната глоба, която беше наложена на компанията от страна на европейския антимонополен регулатор, беше в размер на 1,49 млрд. евро (около 2,4 млрд. долара). През ноември г-жа Вестагер заяви, че не са достатъчни предложенията на \"Гугъл\" за това как да помогне за подобряване на конкуренцията между сайтовете при сравняване на възможностите за електронна търговия. Компанията \"Гугъл\" също така е изправена пред антимонополни разследвания и от Министерството на правосъдието на САЩ, както и от щатски прокурори в 47 американски щата.", "date": "2019.12.02", "title": "Еврокомисията разследва \"Гугъл\" заради събирането на данни"}
{"url": "https://www.24chasa.bg/novini/article/7933876", "text": "В поляризирания политически пейзаж на Италия гражданското движение, нарекло се \"Сардините\", засилва натиска върху десния популист Матео Салвини. Движението бе основано по време на един обяд от четирима бивши съквартиранти, всичките на трийсетина години, на които им дошло до гуша от дразнещата националистическа реторика на лидера на партия \"Лигата\". Използвайки един от силните похвати на Салвини - кампания в социалните медии, четиримата приятели бързо организираха в началото на миналия месец митинг на централния площад на Болоня - Пиаца Маджоре, като алтернатива на предизборното събитие на Салвини в града преди ключовите регионални избори през януари. Те очакваха в проливния дъжд да се съберат 6000 души. Вместо това 15 000 души изпълниха площада, притиснати като сардини, и така поставиха началото на ново политическо движение. То бързо се разпространи в цялата страна, привлече хиляди последователи в социалните мрежи и изглежда завари неподготвен медийния спец Салвини. \"Искахме да запълним вакуума, оставен от традиционните политици, които капитулираха пред агресивния език на омразата и страха, каза един от основателите, 32-годишният Матия Сантори в интервю за АП и добави: \"Открихме, че вакуумът е много по-голям от очакваното\". Италианското движение на \"сардините\", което очевидно е вдъхновено от левоцентристки идеи, отказва да развява партийни знамена и се определя като непартийна инициатива, без амбиции да стане политическа партия. Но левоцентристките сили, особено преживяващата трудности Демократическа партия (ДП), много добре видяха потенциала му. Движението има антипопулистки набор от идеи, проекти и конкретни планове, насочени към хората. То настоява за закони за социално приобщаване, за мерки в подкрепа на миграцията и околната среда. Движението често обединява усилията си с младежката екологична протестна група \"Петъци за бъдещето\" и двете организации подготвят съвместни събития. Според неотдавнашно социологическо проучване на агенция \"Индекс Рисърч\" повече от 40 процента от италианците смятат, че \"сардините\" са най-опасният враг на Салвини, докато едва 14 процента гласуват доверие на левоцентристката ДП като възможна алтернатива на десния популизъм. \"Вече сме стотици хиляди и сме готови да ви кажем да спрете\". Това заявяват в манифеста си, публикуван във Фейсбук, \"сардините\", обръщайки се към популистите, и заплашват да разпространяват това послание, докато популистите не ги хване морска болест. Салвини, звезда в социалните мрежи, отначало пренебрегваше движението, а после започна да му се присмива, като обяви в Туитър, че предпочита \"малките котенцата пред сардините, а малките котенца се хранят със сардини, когато са гладни\". Новото движение се различава от антисистемното Движение 5 звезди (ДПЗ), което също се роди от бунта срещу старите политически сили. То няма изявен лидер и е открито антипопулистко, докато ДПЗ има дълбоки популистки корени и харизматичен лидер - бившият комедиен актьор Бепе Грило, който определя дневния му ред. Изненадващият успех на първата демонстрация на \"сардините\" в Болоня бе последван от друг протест в по-малкия град Модена, където близо 7000 души се събраха, за да протестират срещу популистките послания на Салвини. Площадът бе пълен с италианци от всички възрасти, размахващи символите на \"сардините\" и пеещи химна на антифашистката съпротива \"Бела чао\". Видеа и кадри от протестите станаха много популярни в социалните мрежи и все повечето активисти започнаха да предлагат нови прояви в цялата страна. В идващите седмици са планирани нови флашмобове в дузина италиански градове, от Неапол до Милано. Общонационална демонстрация е планирана за 14 декември в Рим, където организаторите се надяват, че близо един милион души ще се съберат на централния площад \"Сан Джовани\". \"Сардините\" разтърсват нестабилния политически пейзаж в Италия, където слабата управляваща коалиция, формирана през лятото от левоцентристката ДП и ДПЗ за блокиране на възхода на Салвини, изглежда е изправена пред неудържима дясна вълна. Осем италиански области ще гласуват на местните избори през 2020 г., включително бастионът на левите - областта Емилия-Романя, където \"Лигата\" на Салвини показа изненадваща мощ на парламентарните избори през 2018 г. Неотдавнашни допитвания показват, че възходът на \"Лигата\" и нейният десноцентристки съюз с \"Напред, Италия\" на Силвио Берлускони и крайнодесните \"Италиански братя\" на Джорджа Мелони може да победи левите партии, които управляваха в някои от тези области от десетилетия. Но въпреки пренебрежението на Салвини \"сардините\" набират сила. Освен това подобни инициативи срещу всякакви форми на популизъм подхванаха и италианците в Ню Йорк и Берлин. \"Затрупани сме от молби от Италия и от чужбина да организираме нови събития\", каза Сантори и добави: \"Целта ние е да събудим хората и да отприщим тази нова енергия. Сега от политиците зависи тя да не бъде пропиляна\". Анализаторите отбелязват, че други предишни граждански инициативи, като италианските \"джиротонди\", към които се присъедини известният режисьор Нино Морети, не успяха да трансформират популярността си в конкретна политическа алтернатива. \"Сардините\" показаха, че могат да мобилизират хората и да ги изведат по площадите с неагресивно послание. Големият въпрос сега е, какво ще направят по-нататък\", каза Масимилиано Панарари, политически анализатор от Международния свободен университет за социални науки в Рим (LUISS). \"Политическият им потенциал е голям, а гласовете за тях би трябвало по естествен начин да се пренасочат към левите партии\", каза Панарари и добави: \"Последователите им може да нямат определена партийна принадлежност, но имат общ враг и ще гласуват срещу него\". (От БТА)", "date": "2019.12.02", "title": "Гражданското движение на \"сардините\" в Италия заплашва господството на Салвини"}
{"url": "https://www.24chasa.bg/novini/article/7933901", "text": "Продължават ожесточените сражения в северозападната сирийска провинция Идлиб между правителствените сили, от една страна, и бунтовнически и джихадистки групировки, от друга, предаде Франс прес. От събота са били убити 96 бойци. Правителствените сили са дали 51 жертви, а бунтовниците и джихадистите - 45, съобщи Сирийският център за наблюдение на правата на човека. Сраженията се водят в югоизточната част на Идлиб. Неправителствената мониторингова организация съобщи още, че 10 цивилни са били убити днес при бомбардировка на пазар в град Маарат ан Нуман, на няколко десетки километра от района на боевете. Ранени били 15 човека, някои от които са в критично състояние, съобщава БТА. \"Това са най-ожесточените сражения в провинция Идлиб след влизането в сила на споразумението за прекратяване на огъня\" преди три месеца, каза вчера пред Франс прес директорът на центъра Рами Абдел Рахман. Той обясни, че правителствените сили са предприели контраатака в югоизточната част на провинция Идлиб, където бунтовници и джихадисти са превзели в събота четири села. Те са си върнали контрола над въпросните селища вчера, но боевете продължават. Почти цял Идлиб е под контрола на бунтовници, сред които доминира джихадистката групировка Хаят Тахрир аш Шам, която включва бившия клон на терористичната мрежа Ал Каида в Сирия. Заедно със съседни части от провинциите Алепо, Хама и Латакия Идлиб формира последния голям район в Сирия, който не е под контрола на правителството, отбелязва Франс прес. Между април и края на август сирийската армия обстрелваше зоната заедно с руската военна авиация. През този период бяха убити близо 1000 цивилни, а над 400 000 човека бяха принудени да напуснат дома си. Въпреки обявеното на 31 август прекратяване на огъня боевете и бомбардировките продължиха, първо спорадично, а през последните седмици набраха сила. На 22 октомври сирийският президент Башар ал Асад направи първото си посещение в Идлиб от началото на войната в страната през 2011 г. Той каза, че битката за провинцията е ключова за слагане на край на конфликта. Над 370 000 човека бяха убити от началото на войната, а милиони станаха бежанци, отбелязва още Франс прес.", "date": "2019.12.02", "title": "Продължават сраженията между войските на Асад и бунтовници в Идлиб"}
{"url": "https://www.24chasa.bg/novini/article/7933931", "text": "Унгарският външен министър Петер Сиярто критикува Европейската комисия и Финландия, която в момента е ротационен председател на 28-членния Европейския съюз, за неспособността им да дадат тласък на разширяването на съюза, предаде Асошиейтед прес. Сиярто заяви днес, че \"един от най-съществените провали\" на отиващата си Европейска комисия е фактът, че през октомври ЕС не успя да се договори за започване на преговори за членство с Албания и Северна Македония. Той добави, че финландското председателство също е претърпяло \"огромен провал\" в този смисъл. Сиярто говори днес в Прага след среща с колегите си от Чехия, Полша и Словакия. Заедно четирите страни съставят неформална група, известна като Вишеградската група, която подкрепя разширяването. Сиярто заяви, че се надява, че новата комисия ще продължи процеса на разширяване на ЕС.", "date": "2019.12.02", "title": "Унгария критикува ЕС, че не дава старт за преговори с Албания и Северна Македония"}
{"url": "https://www.24chasa.bg/novini/article/7933964", "text": "Пътничка по аеролинията Пенсакола-Маями симулира пристъп и предизвика аварийно кацане на самолет на компанията \"Американ еърлайнс\" заради неудобно кресло, пише в.\"Дейли мейл\". Веднага след излитането капризната пасажерка заявила на стюардесите, че й е тежко да диша и не се чувствала добре, предаде БТА. Надеждата й била да я преместят на друго, по-удобно място. Но капитанът на самолета обявил извънредна ситуация и решил да приземи летателния апарат на летището в Пенсакола. Но много скоро жената си признала, че симулирала пристъпа, за да бъде преместена на по-комфортно кресло. Лайнерът се приземил 40 минути след като излетял. Сътрудници на полицията арестували пътничката, която първоначално отказала да напусне салона на самолета. Срещу нарушителката ще бъдат повдигнати обвинения. Полетът с дестинация Маями бил възобновен половин час след кацането.", "date": "2019.12.02", "title": "Пътничка предизвика аварийно кацане заради неудобно кресло"}
{"url": "https://www.24chasa.bg/novini/article/7934014", "text": " телефон, таблет или компютър. Всеки може да чете електронния вестник \"24 часа\" чрез стандартен браузър, както и да прелиства страниците му - почти като на хартия. Гласувайте в анкетата: ", "date": "2019.12.02", "title": "Как лесно да четем вестник \"24 часа\" на телефона и компютъра си"}
{"url": "https://www.24chasa.bg/novini/article/7934007", "text": "От началото на сезона (6 - 30 септември) до края на ноември аудиторният дял на NOVA сред зрителската аудитория в активна възраст (18-49 г.) е нараснал с над 12%. В същото време делът на втората по гледаемост телевизия през ноември спада с 5%, а предимството на NOVA е 20% средно за целия ден. Данните на независимата международна пийпълметрична агенция Nielsen Admosphere Bulgaria регистрират и 3% ръст на NOVA спрямо ноември 2018, докато основният конкурент търпи загуба от 10% в аудиторния си дял сред активните зрители на възраст 18-49 години. За категоричния успех на медията, която продължава да инвестира в качествено, ново и разнообразно програмно съдържание, свидетелстват резултатите на ключовите праймтайм продукции. Българските сериали в есенното портфолио на NOVA са потвърждение на дългосрочния ангажимент на медията да подкрепя родното филмопроизводство. Осмият сезон на „Откраднат живот: Кръвни връзки“ оправдава зрителското доверие и през ноември постига близо 31% аудиторен дял сред зрителите в активна възраст и преднина от 20% спрямо турския сериал по bTV. Над 27% от същата аудиторна група е предпочела „Пътят на честта“. Новата българска поредица в телевизионния ефир е с най-висок аудиторен дял по това време – с 36% повече спрямо дела на втората по гледаемост телевизия. Неизменно присъствие в програмата на NOVA имат и развлекателните предавания. От понеделник до петък телевизията прави зрителите свидетели на риалити формата „Игри на волята“, който събира 27,3% от зрителите в активна възраст, гледащи телевизия, с преднина от 3% спрямо bTV по това време. NOVA се грижи за доброто настроение на своята аудитория и в съботния ден, когато над 25% от зрителите в активна възраст наблюдават свалянето на поредната маска в шоуто и разкриването на мистерията коя известна личност е скрита под нея. Впечатляващ е интересът на онлайн зрителите към праймтайм продукциите. С най-много видеогледания – над 6 млн., в онлайн платформите на Нова Броудкастинг Груп е „Пътят на честта“. Над 5 млн. са регистрираните видеогледания на „Игри на волята“, 4,8 млн. на сериала „Откраднат живот“, а повече от 1,7 млн. видеогледания има „Маскираният певец“. Освен със силно развлекателно съдържание, през месеца NOVA регистрира отчетлив интерес към новините и актуалните предавания. Средният аудиторен дял за всички емисии сред зрителите в активна възраст през месеца е с 25% по-голям от емисиите на втората по гледаемост телевизия. Централната емисия на NOVA е предпочетена от над една трета от тази аудиторна група, което е с 19% повече от дела на централната емисия на bTV. В същото време данните показват, че централната емисия на NOVA е повишила дела си с 9% спрямо същия период предходната година, а втората по гледаемост телевизия отчита пропорционален спад. Сутрешните блокове „Здравей, България“ и „Събуди се“, както и следобедните коментарни студиа „Плюс минус. Коментарът след новините“ и „Неделята на NOVA” също продължават да привличат повече активна зрителска аудитория в сравнение със съдържанието на втората по гледаемост телевизия по същото време.", "date": "2019.12.02", "title": "Ръст на аудиторния дял от 12% за NOVA през ноември"}
{"url": "https://www.24chasa.bg/novini/article/7934037", "text": "Британският премиер Борис Джонсън и лидерът на опозиционната Лейбъристка партия Джереми Корбин присъстваха днес на бдение за двете жертви, убити от терорист с нож в петък край един от централните мостове на Темза в Лондон, предадоха Ройтерс и Асошиейтед прес. Вчера бе разкрита самоличността на едната от двете жертви - това е 25-годишният специализант по право и криминология в университета в Кембридж Джак Мерит. Днес стана ясно коя е другата жертва - 23-годишната Саския Джоунс, също завършила Кембридж . На церемонията в Гилдхол ярд в центъра на Лондон бяха почетени също и тримата ранени, двама от които са все още в болница, както и уличните герои, успели да повалят 28-годишния нападател Усман Хан на земята, да го обезвредят и да окажат първа помощ на ранените. Шефът на залата, където имало тържество за участниците в конференция, станали обект на атаката на терориста, специално отличи един човек от персонала, представен само с малкото име Лукаш. Той успял да свали висящ на стената рог от нарвал, дълъг 1,5 м, и влязъл в схватка с терориста, което позволило на уплашените хора да избягат. Полски медии съобщиха, че това е поляк, работил като готвач в ресторанта, където станало нападението. Пред участниците в церемонията кметът на Лондон Садик Хан каза, че изправени пред тази трагедия, хората трябва \"да почерпят надежда от героизма на обикновените лондончани и на спешните служби, които веднага са реагирали на заплахата, рискувайки живота си, за да помогнат на хора, които дори не познават\".", "date": "2019.12.02", "title": "Джонсън и Корбин на бдение за жертвите на атаката до Лондонския мост"}
{"url": "https://www.24chasa.bg/novini/article/7931004", "text": "Довършването на магистрала “Струма” и изграждането на последните около 25 километра, които да преодолеят Кресненското дефиле, е един от най-сложните проекти за пътното строителство у нас. Преди по-малко от месец пътната агенция избра строител - “Грома холд”, за участък от 13,2 километра от магистралата през дефилето. Това е платното в посока от Кулата към София, което ще минава източно от дефилето по изцяло ново трасе. В този участък ще бъдат построени 3 тунела - “Симитли” (с дължина 211 м), “Ракитна” (1135 м) и “Стара Кресна” (1052 м). Ще има и 10 виадукта с обща дължина 3,5 км, три надлеза и подлеза. Достъпът до този участък ще става чрез три пътни възела - “Полето”, “Мечкул” и “Стара Кресна”. Срокът за изпълнение e 1556 дни и включва времето за проектиране и строителство. Другият лот, който е около 10 километра, има прогнозна стойност 516 млн. лв., но по него предстои процедура по избор на изпълнител. Все още не е потвърдено цялото европейско финансиране за “Струма” през Кресненското дефиле. Пътната агенция изпрати апликационната форма в началото на август и с нея кандидатства за малко над 454 млн. лв. Общата стойност на отсечката е 1,1 млрд. лв. и затова правителството пое ангажимент за 741 млн. лв., ако ЕК откаже финансиране за следващия период. Подобен ход беше наложителен, за да се покаже пред Брюксел, че Остават и едни 80 млн. лв. за реконструкция на съществуващия път през дефилето, който трябва да се превърне в платното на магистралата в другата посока. Още преди 3 години държавата застана зад идеята за изграждането на тази отсечка чрез разделяне на двете платна, вместо да се опитва да прави гигантски тунел от малко над 15 километра, който щеше да е третото по дължина подобно съоръжение в Европа. Но пък на него държат екоорганизации и поради това се противопоставят на проекта с две платна. Именно този спор бе причината за забавянето на “Струма”. Различни екоорганизации са атакували пред съда десетки пъти процедури за магистралата, държейки на големия тунел. Но проектът за него бе изоставен от почти всички пътни специалисти у нас. Становище има от различни браншови организации и учени - от камарата на на строителите, камара “Пътища”, Университета по архитектура, строителство и геодезия, БАН. на защитените зони “Кресна - Илинденци” и “Кресна”. Защото според различните пресмятания това ще означава да се извлекат между 8 и 15 милиона кубически метра земна маса. Това огромно количество пръст и скали трябва да се превози от тежки машини и да се депонира, а за тези камиони трябва да се направят временни пътища в дефилето. Не че това е невъзможно, но със сигурност само прокопаването ще продължи около 4-5 години и милионите курсове на техниката ще нанесат необратими поражения на околната среда, независимо дали точно около тези пътища има защитени видове, или не. Обикновено при извличане на земна маса в такива райони тя се полага под другите пътни участъци. В случая обаче и това е невъзможно, тъй като в скалите има много радиоактивни елементи. “Изследвания са показали, че в района на бъдещия тунел Това поставя в риск живота и здравето на самите строители, а и радиоактивната земна маса не може просто така да се извади на повърхността”, каза инж. Иван Бойков, бивш изпълнителен директор на Камарата на строителите в България. За тази цел е нужно да се направи хранилище, а такова не е предвиждано и би увеличило допълнително разходите. Освен че самото му изграждане ще трае около 4 години, които трябва да предхождат прокопаването на тунела, съоръжението ще струва десетки милиони. А при изваждането на радиоактивната пръст винаги има опасност с радиация да се замърсят подземните води в дефилето. Друг минус на 15-километровия тунел е, че той трябва да премине през място, на което се е случило едно от най-силните земетресения в историята на Европа. На 4 април 1904 г. са регистрирани две силни земетресения с разлика от 23 минути, като едното е било с магнитуд 7,1 а другото – 7,8 по скалата на Рихтер. Най-значителните повърхностни деформации са установени в Симитлийския гребен и в Кресненското дефиле, където по време на труса е имало разкъсвания на земната повърхност с амплитуда повече от 3 метра. А тунелът според предвижданията трябва да пресича основните активни структури, които са генерирали тези размествания, което е най-малкото опасно. При строителството на тунела ще се наложи да се дренират скални масиви, което означава големи площи около тях да се окажат без вода. Това би имало много неблагоприятни екологични последици и за растителните, и за животинските видове в района. Дренажните води със сигурност ще се окажат радиоактивни, а това означава под тях да се правят пречистващи съоръжения. Точно това е елементът, който прави несигурни каквито и да било пресмятания за стойността за тунела. Той може да струва 1,7 млрд. лв. по най-консервативните пресмятания, но може да стигне и до 6-7 милиарда лева. С които спокойно могат да се направят две други магистрали. Самата експлоатация на такъв дълъг тунел е допълнително предизвикателство и за да се отговори на изискванията, трябват много пари не само по време на строителството, а и след това. Изискванията при такива съоръжения са, освен да има вентилационни шахти, на всеки 5 километра да има евакуационни съоръжения, които да позволяват при инцидент хората да бъдат извеждани от тунела. За всички тези обслужващи съоръжения е необходимо което също нанася вреди на природата. Сметката за експлоатационните разходи показва, че само денонощното осветление и вентилация на 15-километровия тунел биха стрували при сегашните цени на тока около 50 млн. лв. годишно. За сравнение зимното поддържане на пътищата в цяла България струва около 250-300 млн. лв. годишно. Самият процес на строителство на един толкова дълъг тунел, освен че продължава дълго – поне 5-6 години, ще затрудни в максимална степен движението през дефилето, което отдавна е прехвърлило 20 хиляди автомобила на денонощие. Да се координира движението на цялата тежка техника, която ще копае, и на хилядите камиони, които ще пренасят скални маси, с обичайното движение през този участък е нещо, с което малцина у нас биха се осмелили да се захванат. Рисковете при експлоатацията на такъв дълъг тунел също не са за пренебрегване. Според доц. Румен Миланов, бивш шеф на НСО и преподавател в УАСГ, у нас няма достатъчно добра експертиза за опазване на живота и здравето на хората при евентуален инцидент в такова сложно съоръжение. “Спасителните дейности при тежки аварии в такъв тунел са несравнимо по-сложни, отколкото при каквито и да било други пътни съоръжения в България. Да не говорим, че тунелът може да привлече интерес за извършване на терористични действия”, каза доц. Миланов. Според пътни строители самият ОВОС на големия тунел през 2007-2008 г. е бил непълен и докладът по него е бил Твърде възможно е техните действия да са провокирани от съвсем други интереси, чиито действия защитават. Примерно големи фирми, които смятат, че най-малкото биха могли да бъдат наети за подизпълнители на тунела. Неяснотите колко точно ще струва 15-километровият тунел със сигурност разпалват въображението на не един и двама бизнесмени. Преди няколко месеца бяха пуснати за движение 6,5 км от “Струма” след Благоевград. Чрез нея ще се избягва влизането в града и създаването на тапи в него.", "date": "2019.12.02", "title": "Само 25 км остават от “Струма”, но те са най-сложни и спорни"}
{"url": "https://www.24chasa.bg/novini/article/7934110", "text": "Булевард или площад в София да бъде именуван на иконата на българските театър и кино Стефан Данаилов. Това предложи лидерът на БСП - София и председател на групата на социалистите в СОС Калоян Паргов по време на днешната сесия. Тя започна с минута мълчание в памет на Ламбо, който напусна този свят на 27-ми ноември. Поклонението в Народния театър \"Иван Вазов\" съвпадна със заседанието на общинските съветници в София. Веднага след сесията Калоян Паргов се прости с легендата. Това съобщиха от БСП София.  \"Ламбо обичаше да казва, че достойните хора ходят изправени. Той ходеше с високо вдигната глава. Беше респектираща личност с всеки жест. Беше истинско богатство да общуваш с него, каза Калоян Прагов, след като отдаде последна почит пред Маестрото и поднесе съболезнованията си на близките му. - Той вярваше безрезервно, че колкото повече обич даваш, толкова повече получаваш. Затова и хората го обожават\". По време на днешната сесия на СОС Калоян Паргов, който е член на Постоянната комисия по образование, култура, наука и културно многообразие, предложи също в рамките на следващата година да бъде обсъдена и реализирана идеята за поставяне на барелеф или бюст-паметник на Стефан Данаилов на подходящо място в столицата. \"В деня, в който България се прощава с великия Ламбо, сме длъжни да направим така, че ние, а и следващите поколения, да не забравяме тази светла личност, каза Калоян Паргов. - Освен именуването на булевард или площад и поставянето на барелеф или бюст-паметник, да помислим дали Столична община не може да организира конкурс или да връчи награда на името на Стефан Данаилов. С Ламбо си отиде цяла епоха от българската култура. А ние сме призвани да направим така, че поколенията да знаят за нея и да я помнят\".", "date": "2019.12.02", "title": "Калоян Паргов поиска булевард или площад в София да носи името на Стефан Данаилов"}
{"url": "https://www.24chasa.bg/novini/article/7934132", "text": "Прокуратурата подхвана лекар от УМБАЛ \"Пловдив\" след жалба на пациент, че искал да му сложи стент, без да се налага. По случая тече и проверка на Здравната каса. \"През октомври постъпих в кардиологията на УМБАЛ \"Пловдив\", ръководена от д-р Иван Мануков. Той ми заяви, че имам запушване на съдове и ако не постави стентове, може да получа масиран инфаркт или инсулт\", разказа пред \"24 часа\" бизнесменът Динко Бобчев. По думите му била определена и дата за интервенцията след няколко дни. \" Изплаших се дотогава да не стане нещо и отидох в София. Бях при трима професори, които категорично казаха, че не се налагат никакви стентове\", обяснява Бобчев. По тази причина и не отишъл на датата при д-р Мануков. Мъжът твърди, че лекарят тогава му звъннал по телефона, а тъй като не му вдигнал, се обадил и на жена му. И нея питал защо Бобчев не се е явил, след като трябва да му се слага стент. Тогава бизнесменът разказал историята пред тв екип и сигнализирал в прокуратурата. Д-р Мануков отрече обвиненията. Той посочи, че само е обсъждан вариант за стент като част от лечението. По думите му Бобчев на 2 пъти е постъпвал по спешност в болницата. \"На датата пациентът трябваше да дойде на изследване, а не за стент\", уточни д-р Мануков. Шефът на лечебното заведение д-р Аргир Аргиров е поискал писмено обяснение от д-р Мануков. \" Изненадан съм от обвиненията срещу него. Повече от 10 г. е шеф на кардиологията, никога досега не е имало подобни сигнали\", заяви д-р Аргиров.", "date": "2019.12.02", "title": "Пациент обвинява пловдивски лекар, искал да сложи стент на здраво сърце"}
{"url": "https://www.24chasa.bg/novini/article/7934010", "text": "Специалната прокуратура в Косово повдигна днес обвинения против шестима души за съучастие в убийството на косовския сръбски лидер Оливер Иванович в северна Митровица през януари 2018 г., предаде Танюг. Съобщават се инициалите на обвиняемите, трима от които са в ареста, а трима се укриват и за тях са издадени международни заповеди за арест, предава БТА. Прокуратурата посочва, че престъпната група не е формирана случайно, а действа от 2011 г. Лидерът на Гражданска инициатива Оливер Иванович бе убит на 16 януари 2018 г. в Косовска Митровица. За участие в неговото убийство през октомври Прищина повдигна четири обвинения, едно от които е против заместник-председателя на партията Сръбска листа Милан Радойчич. Миналата година трима етнически сърби, включително двама полицаи, бяха арестувани по подозрения, че са участвали в убийството на Иванович, но Радойчич избяга.", "date": "2019.12.02", "title": "Шестима са с обвинения за убийството на Оливер Иванович"}
{"url": "https://www.24chasa.bg/novini/article/7934159", "text": "Румънският президент Клаус Йоханис призова за единство, консенсус и солидарност на днешното тържествено заседание на парламента по повод националния празник на Румъния, който страната отбеляза вчера, съобщава в. \"Адевърул\". \"Оставяме зад гърба си една натоварена изборна година. Макар че се сблъскахме с множество конфликти и напрежение, с политическото използване на някои деликатни теми и с опитите за задълбочаване на разногласията в обществото, големият успех е фактът, че румънците чрез своя вот заявиха ясно и категорично, че искат проевропейска Румъния, силно привързана към ценностите на демокрацията и правовата държава, една просперираща страна с работещи държавни системи, с независимо правосъдие и с политическа класа, която служи на гражданите\", заяви държавният глава, цитиран от БТА. Йоханис изтъкна, че чрез избора, направен от румънците на референдума за правосъдието и евроизборите през май и на президентските избори миналия месец, те са доказали, че независимо от трудните обстоятелства продължават да бъдат проевропейци. \"Каква по-силна връзка с историческите идеали, които честваме през тези дни, от това категорично потвърждаване на нашата национална идентичност!\", подчерта още той. \"Имаме нужда от единство, консенсус, солидарност. Политическата класа на управляващите трябва да концентрира усилията си, за да отговори на нуждите на обществото. Румъния трябва да се превърне в страната, в която тези, които са си тръгнали, да поискат да се върнат\", посочи още президентът. В тържественото заседание по повод сто и първата годишнина от обединението на Трансилвания и Румъния участваха още председателите на двете камари на парламента - Марчел Чолаку и Теодор Мелешкану, премиерът Лудовик Орбан, представители на парламентарните групи и други. Сред гостите на заседанието са също бивши държавни глави, Пазителката на короната принцеса Маргарета и главата на Румънската православна църква патриарх Даниел.", "date": "2019.12.02", "title": "Йоханис: Въпреки трудностите, румънците останаха проевропейци"}
{"url": "https://www.24chasa.bg/novini/article/7934148", "text": "\"Транспортът е ключов сектор за българската икономика. Броят на регистрираните тежкотоварни превозни средства е 25 800, като средната им възраст е 3 години. Представете си тези превозни средства да пресичат Европа и да изминават напразно над 2000 километра, поради желание за налагане на правила, които са непропорционални и дискриминиращи за периферните държави членки\", каза пред колегите си министър Желязков. \"Директният ефект на подобна разпоредба е географско ограничаване на предоставянето на този вид транспортна услуга в ЕС. Време е да оставим настрана идеологичните дискусии и да помислим за реалистичен подход по Пакета Мобилност I, който няма да има отрицателни и вредни последици за правилното функциониране на единния вътрешен пазар и за националните икономики на държавите членки\", посочи още Росен Желязков. В Брюксел министър Желязков проведе и двустранни срещи с министрите на Естония, Люксембург, Белгия, Холандия, Ирландия, Португалия и Словения, по време на които беше затвърдена позицията на България по Пакета Мобилност I.", "date": "2019.12.02", "title": "С 3% ще скочат вредните емисии, ако камионите се връщат на 4 седмици"}
{"url": "https://www.24chasa.bg/novini/article/7933979", "text": "Двама турци изчезнаха в планината Улудаг, Северозападна Турция, съобщи турската телевизия НТВ. Планинарите са се качили вчера в планината (в окръг Бурса) и са се изгубили в следобедните часове при падане на мъгла. Спасителни екипи са предприели акция за издирване на планинарите още вчера, но заради лошите метеорологични условия са прекратили операцията. Акцията е била възобновена тази сутрин, информира БТА. Температурите в планината Улудаг са отрицателни. В планината има 15-сантиметрова снежна настилка.", "date": "2019.12.02", "title": "Двама изчезнаха в турската планина Улудаг"}
{"url": "https://www.24chasa.bg/novini/article/7934192", "text": "По все още неизвестна причина автобусът се преобърна близо до северния град Таза. В катастрофата има и 36 ранени, които са приети в болница. Започнало е разследване за причините, пише БТА. В 35-милионно Мароко всяка година загиват близо 3500 души в пътни злополуки. Във вчерашната   броят на загиналите нарасна на 26 души, а 17 са ранени. Автобусът излезе от шосето и падна в дере. Министърът на снабдяването, жилищната политика и териториалното устройство Нуредин Селми заяви, че не иска да изпреварва резултатите от разследването, но спомена като причина за случилото се високата скорост на автобуса и факта, че той е бил на 20 години.", "date": "2019.12.02", "title": "17 души загинаха в автобусна катастрофа в Мароко, в Тунис - 26 жертви"}
{"url": "https://www.24chasa.bg/novini/article/7934956", "text": "Започва официално разследване срещу бившата френска министърка Силви Гулар, чиято кандидатура за еврокомисар, предложена от френския президент Еманюел Макрон, беше отхвърлена от евродепутатите през октомври, предаде ДПА, цитирайки източник в парижките следствени органи. Кандидатурата на Гулар беше отхвърлена отчасти поради текущи разследвания на изплащане на трудови възнаграждения във френската центристка партия \"Демократично движение\". Евродепутатите изразиха и притеснения за високоплатена консултантска дейност, която тя е извършвала по същото време, предаде БТА.  Гулар, която беше за кратко министърка на въоръжените сили, заяви пред европарламента, че очаква да бъде оневинена по разследването на изплащаните възнаграждения и подчерта, че консултантската й дейност не е нарушила никакви правила. Започнало е официално разследване срещу Гулар по обвинение в злоупотреба с обществени средства, съобщава източник от френската съдебна система, цитиран от ДПА. Според мнозина отхвърлянето на кандидатурата на Гулар постави проевропейски настроения президент Макрон в неловко положение, отбелязва ДПА. По-късно Европарламентът одобри втория предложен от Франция кандидат за еврокомисар, Тиери Бретон.", "date": "2019.12.02", "title": "Започва разследване срещу отхвърлената френска кандидатка за еврокомисар"}
{"url": "https://www.24chasa.bg/novini/article/7935049", "text": "Имало е нерегламентирано източване към Радомир от помпена станция. Това е установила извънредна проверка на министерството на околната среда и водите след водната криза в Перник, предаде  Вече са сложени пломби на съоръженията, които отклонявали вода към ТЕЦ Перник и \"Стомана Перник\". Тепърва предстои да бъдат сезирани разследващите органи. Така засега не е ясно кой е отговорен за пренасочването на водата към Радомир. Министър Нено Димов е категоричен, че тази стъпка е разрешена само в случаи на авария с водоизточника на града. От ведомството не знаят през последните близо три години да е имало такава ситуация. “Това, което предстои тази седмица, е да изискаме по обратен път каква енергия, какво електричество е ползвано от помпената станция и експертите казаха, че биха могли да направят анализ, по който обратен път да видим горе-долу каква вода е препомпвала тази станция”, каза екоминистърът.", "date": "2019.12.02", "title": "Имало е нерегламентирано източване от язовир \"Студена\" към Радомир"}
