{"url": "https://www.24chasa.bg/novini/article/6488372", "text": "Върховният съд в Каталуня поиска в понеделник от испанската полиция да засили охраната около сградата, в случай че бъде обявена независимост, предаде Ройтерс. Според декларация на съда, ако бъде обявено отцепване, макар и нелегално според испанските закони, то може да доведе до блокиране на работата на съда и до отстраняване на председателя му. Каталуня ще приложи закон за референдума, който призовава за обявяване на независимост, ако референдумът покаже, че мнозинството от населението подкрепя това, заяви лидерът на испанската автономна област Карлес Пучдемон. “Обявяването на независимост, което ние не наричаме “едностранно” обявяване на независимост, се предвижда в закона за референдума като прилагане на резултатите. Ще приложим това, което казва законът”, заяви Пучдемон. В същото време испанският премиер Мариано Рахой заяви пред германския в. “Велт”, че Испания няма да бъде разпокъсана и националното единство ще бъде запазено, предаде Ройтерс. На въпрос има ли опасност Испания да бъде разпокъсана Рахой отвърна: “Абсолютно не. Националното единство ще бъде запазено. Ще направим всичко възможно, което ни позволяват законите, за да гарантираме това”. Франция обяви в понеделник, че няма да признае отцепилата се Каталуня, която автоматично ще излезе от ЕС. Според френската евроминистърка Натали Лоазо кризата трябва да бъде разрешена чрез диалог. Натискът върху блога, пледиращ за независимост, се засили, след като още три големи компании обявиха, че имат намерение да се изнесат от Каталуня. ", "date": "2017.10.09", "title": "Върховният съд в Каталуня поиска от Мадрид повече охрана"}
{"url": "https://www.24chasa.bg/novini/article/6488287", "text": "8-годишно дете е най-малкият донор у нас, спасил живота на три други деца, две от които в чужбина. Това разказа д-р Марияна Симеонова, директор на агенцията по трансплантация, по време на Европейската седмица на донорството във Военномедицинска академия. Листата на чакащите за трансплантация е постоянна и броят им не намалява. 1000-1200 са пациентите, които всяка година чакат да бъдат трансплантирани. Най-много са нуждаещите се от бъбрек, обясни д-р Симеонова. От началото на годината във ВМА са извършени 7 трансплантации на черен дроб, а за последните 10 години са общо 63. Последната бе направена преди седмица, когато бе спасен животът на 28-годишен мъж, разказа проф. Венцислав Мутафчийски, временно изпълняващ длъжността директор на болницата. “В България хората са склонни към донорство”, категорична е д-р Симеонова. Държавата ни обаче заема едно от последните места в Европа по брой донори, твърди проф. Никола Владов, началник на Клиниката по чернодробно-панкреатична и трансплантационна хирургия във ВМА. Проф. Владов и проф. Крум Кацаров изказаха своята благодарност към близките на донорите и колегите си, благодарение на които трансплантацията на черен дроб вече е рутинна дейност. На събитието в болницата присъства и футболната легенда Георги Велинов - Джони, който е вторият трансплантиран пациент във ВМА.  Той изрази благодарността си към професорите Владов и Кацаров, които извършват операцията му преди 10 години. Гордост от участето на Военновъздушните сили в трансплантационния процес, дълбок поклон пред специалистите от ВМА за техния денонощен труд за осигуряване на нов живот и сърдечна благодарност на близките на донорите, изказа майор Пламен Дончев – един от пилотите, имащи активно участие при донорските ситуации. Своята подкрепа за насърчаване на донорството у нас засвидетелстваха и представители на “Sofia riders”: ”Благодарности на екипа на ВМА, това са хората, котио са най-добри в професията си и се грижат за всички нас. Ние изказваме нашата подкрепа в тази кауза да популяризираме донорството, силно се надявам, че все повече хора ще успеят да дарят живот след смъртта си, което е една велика и много хуманна цел”, заяви Георги Боянов, представител на най-голямата моотоорганизация в страната.", "date": "2017.10.09", "title": "8-годишно дете е най-малкият донор у нас"}
{"url": "https://www.24chasa.bg/novini/article/6488425", "text": "Лидерът на каталунските сепаратисти Карлес Пучдемон може да има същата съдба като предшественика си от 30-те години на миналия век, ако обяви независимостта на автономния регион, заяви говорителят на управляващата в Испания Народна партия Пабло Касадо, цитиран от ДПА. \"Надяваме се, че утре няма да бъде обявено нищо, защото този, който го обяви, ще свърши като онзи, който обяви същото преди 83 години\", заяви Пабло Касадо. Касадо визираше Луис Компанис, който през 1934 г. обявява създаването на Каталунска държава. Той е арестуван скоро след това и екзекутиран шест години по-късно, по време на диктатурата на Франсиско Франко. Касадо уточни, че визира ареста на Компанис, а не екзекуцията му, но изявлението предизвика възмущението на сепаратистките каталунски политици.", "date": "2017.10.09", "title": "Испанската управляваща партия заплаши каталунския лидер с арест"}
{"url": "https://www.24chasa.bg/novini/article/6488392", "text": "Производството на зеленчуци в България расте, но въпреки по-голямото количество цените ще се увеличават. Това се посочва в анализ за сектора на Центъра за икономически изследвания в селското стопанство. През миналата година производството на 3-те основни вида зеленчуци - домати, пипер, краставици, има осезаем ръст. Специално за доматите добивът бил 141 000 тона, което е рекорд от 2006 г. насам. Площите с пресни зеленчуци в страната обаче са твърде малко - 1,7% от обработваемата земя в България. Поради това производството не е достатъчно да покрие нуждите на пазара у нас и той ставал все по-зависим от вноса. За последните четири години той почти се е удвоил, като от трите вида зеленчуци общо са внесени близо 115 000 тона. При доматите се очаква поскъпване в следващите години. Цените им щели да бъдат средно 2,6-2,8 лв. за килограм при 2,45 лв. сега. При краставиците се очаква средна цена от 2,1 лева, а за пипера - 2 лв. ", "date": "2017.10.09", "title": "Повече зеленчуци, но ще поскъпват"}
{"url": "https://www.24chasa.bg/novini/article/6488283", "text": "Николай Караджов - новият изпълнителен директор на Българската асоциация на комуникационните агенции (БАКА), има над 15 години опит в сферата на маркетинга и комуникациите, като 12 от тях са във водещи компании в козметичния и в медийния бранш. Караджов поема поста от Мариана Брашнарова, която управляваше асоциацията 17 години. По нейно време БАКА създаде и разви рекламните фестивали ФАРА и “Ефи”. ", "date": "2017.10.09", "title": "Николай Караджов оглави Българската асоциация на комуникационните агенции"}
{"url": "https://www.24chasa.bg/novini/article/6488472", "text": "Влиятелната кметица на Барселона Ада Колау се обяви днес против едностранно обявяване на независимост от каталунското правителство и призова испанското правителство да изтегли полицейските подкрепления от областта, съобщи Франс прес. \"Резултатите /от референдума на 1 октомври/ не могат да служат за основа за обявяване на независимост\", заяви Ада Колау, която често се обявяваше за произвеждането на законен референдум, предаде БТА.", "date": "2017.10.09", "title": "Кметицата на Барселона е против едностранно обявяване на независимост"}
{"url": "https://www.24chasa.bg/novini/article/6488385", "text": "От общо издадени компенсаторки на стойност 6,3 млрд. лева са занулени такива за 5,8 млрд. лв. Това съобщава министърът на икономиката Емил Караниколов в отговор на въпрос на депутатите Димитър Данчев и Румен Георгиев от БСП. Това означава, че държавни предприятия и други активи на стойност 5,8 млрд. лева са купени, без за тях да са дадени истински пари, а с компенсаторки. Използването им в приватизацията е позволено със закон. Министърът уточнява, че в общата сума влизат компенсаторни и жилищни записи от Закона за обезщетяване на собственици на одъраевени имоти - 2,6 млрд. лв., поименни компенсационни бонове по реда на Закона за собствеността на земеделски земи и този за възстановяване на собствеността върху гори - 3,6 млрд. лв. След влизането в сила на Закона за сделките с компенсаторни инструменти през 2002 г. са издадени инструменти за 1,9 млрд. лв. Към края на септември издадените, но неизползвани са компенсаторки за почти 428 млн. лв. ", "date": "2017.10.09", "title": "Компенсаторки за 5,8 млрд. лв. похарчени в приватизацията"}
{"url": "https://www.24chasa.bg/novini/article/6488387", "text": "Връщането на бронзовата фигура на лъва, стояла в центъра на мемориала на Първи и Шести софийски пехотен полк, пред НДК ще започне в края на седмицата. Това съобщи кметът на София Йорданка Фандъкова, която провери ремонта на площад “България”. Лъвът ще бъде поставен на специален нов пиедестал, който ще гледа към бул. “Патриарх Евтимий”. В момента се подготвя и конкурс за възстановяването на войнишкия мемориал. До средата на ноември трябва да завърши и ремонтът на 12-декаровата площ пред НДК. Направена е цялостна хидроизолация, а в момента се редят гранитни плочи. Фандъкова за пореден път предупреди фирмите, че няма да прави компромиси с качеството. “Или трябва да се стегнат и да работят, или няма да получат пари”, категорична бе тя. ", "date": "2017.10.09", "title": "Местят  лъва пред НДК в края на седмицата"}
{"url": "https://www.24chasa.bg/novini/article/6488393", "text": "Премиерът Бойко Борисов прие в понеделник представители на протестиращите работници на оръжейния завод “Емко”. Позицията им бе представена от собственика на предприятието Емилиян Гебрев и от членове на инициативния комитет, съобщиха от правителствената пресслужба. “Винаги съм бил на мнение, че трябва да се изслушват страните и да се намери решение в диалог”, посочи премиерът. Прието беше предложението му още днес да започнат преговори между ръководството на предприятието и Министерството на икономиката за изчистване на спорните въпроси около сключените от “Емко” договори. Въпреки че на 6 октомври междуведомственият съвет по отбранителната индустрия върна лиценза на “Емко” за внос и износ, и в петък и в понеделник работниците протестират. В петък те отказаха среща с министъра на икономиката и настояха да ги приеме Борисов. Лиценз на “Емко” бе временно отнет през юни заради установени от службите на МВР нередности при съхраняване на боеприпаси. Заради липсата на лиценз и въпреки че продукцията на оръжейната фирма бе на пристанището в Бургас готова за експедиция за Индия, това не можеше да стане. “Кинтекс” прекрати три договора с частната оръжейна фирма и подписа с държавната ВМЗ-Сопот, за да си гарантира изпълнението на договорите. Тогава Караниколов заяви, че ВМЗ са дали с 10% по-ниска цена, с която ще се компенсират санкциите от закъснението. Точно тези прекратени договори сега са причина за напрежението между “Емко” и икономическия министър. В понеделник Караниколов заяви, че след връщането на лиценза фирмата може вече свободно да продаде продукцията си, тъй като към нея има голям интерес. Той недоумява защо продължават протестите и видя в това опит за рекет към държавата. Според него разрешителните за конкретни търговски сделки ще бъдат върнати във вторник, когато ще има междуведомствен съвет. След срещата при Борисов Емилиян Гебрев заяви, че не е негов проблем ситуацията с ВМЗ, която изработва продукция по техните прекратени договори. “Този, който го е прехвърлил, той да си го върне. Това си е проблем на министъра. Не става въпрос само за нас. Това означава аз да вляза във вашата къща, да взема вашия хладилник и да го дам на колежката ви тук. Не може да има такива неща в ХХIІ век. Има конституция, има частна и държавна собственост изравнени. Това е принципен въпрос,” заяви той. ", "date": "2017.10.09", "title": "Борисов разпореди изчистване на търговските спорове с “Емко” (Обзор)"}
{"url": "https://www.24chasa.bg/novini/article/6488427", "text": "Продължава вълната с отстраняване на руските губернатори, започнала на 25 септември. Както и в предишните случаи, Кремъл обяви, че напуска губернаторът на Омска област Виктор Назаров “по собствено желание”, съобщи Би Би Си. На негово място е назначен Александър Бурков от партията “Справедлива Русия”, се разбира от указа на президента Владимир Путин. Това е деветата оставка на управител на руски регион за последните две седмици. Най-напред “по собствено желание” напусна губернаторът на Самарска област Николай Меркушкин. Последен преди омския ръководител пак по своя воля си отиде от поста губернатор на Новосибирска област Владимир Городецки. ", "date": "2017.10.09", "title": "Путин уволни 9-и губернатор за 15 дни"}
{"url": "https://www.24chasa.bg/novini/article/6488338", "text": "              15-годишният Георги Игнатов, който бе убит в Борисовата градина, не е издъхнал веднага. Момчето е изпитвало значителни болки и е осъзнавало какво му се случва. Преживявало е ужаса, е заключението на съдебномедицинската експертиза по делото. Ученикът от Търговско-банковата гимназия в София бе убит в 11,43 ч на 2 юни 2015 г. На 22 февруари 2017 г. бе арестуван първокурсникът по право в Югозападния университет в Благоевград Йоан Матев, който навърши в ареста 20 години на 16 септември. Според разследващите двете момчета не са се познавали преди престъплението. Причината Йоан да убие с един удар с нож в гърдите гимназиста била, че искал да го обере, смятат разследващите. В понеделник за пети път от задържането си Йоан поиска да излезе на свобода. Последните две дела за мярката му за неотклонение пред градския и апелативния съд бяха през май. Младежът е в ареста 7 месеца и 17 дни, а максимално разрешеният срок е 8 месеца при тежко умишлено престъпление. “Желая по-лека мярка, за да завърша образованието си”, лаконичен беше Йоан пред съдия Андрей Ангелов от Софийския градски съд. Според новия му адвокат Стоянка Маркова той трябвало да излезе от ареста, “за да се превъзпита и да продължи да учи”. Йоан бе докаран в 11,30 ч в зала 6 на Съдебната палата, охраняван от 6 съдебни охранители. Той криеше лицето си под качулката на черния си суитшърт, докато отиваше към залата. Вътре обаче я свали, без да се притеснява от камерите и фотоапаратите. В залата нямаше негови близки, въпреки че майка му - бившата журналистка Сребрина Гаджева, е конституирана като един от адвокатите му. По същото време обаче тя пусна своя снимка във фейсбук в магазин, озаглавена “Шопингът започна”. В началото на заседанието защитата му представи удостоверение, че Йоан е студент в Югозападния университет и касов ордер за платена семестриална такса. Сред новите доказателства бяха и две характеристики от приятел и от частното училище “Езиков свят”, което Йоан е завършил през 2016 г. В тях той бил описан като младеж с добри характеристични данни. На делото стана ясно, че от май досега единственото, което е направено, е съдебнопсихологическа и психиатрична експертиза на Йоан. Тя показала, че бил вменяем както през 2015 г., така и в момента. Разследващите поискали удължаване на срока с още 2 месеца, макар че били на финала. На 19 септември започнало предявяване на материалите по делото на семейството на Георги. Сега предстояло томовете да бъдат представени на Йоан и адвокатите му. След това прокурорът ще пише обвинителния акт и ще го внася в съда, което вероятно ще стане до 2 месеца. Според прокуратурата няколко доказателства, макар и косвени, уличават Йоан в убийството на Георги. “Не мисля, че нещо ще ни затрудни при доказването”, обясни прокурор Драгомир Янчев. Една от уликите е ножът, с който според разследващите е убит Георги. Оръжието е открито в шахта близо до БНР през февруари тази година. Мястото, където било хвърлено, е посочено от брата на Йоан - Марсел. Той е с година по-малък. Експертите обаче не открили биологични следи и ДНК от Йоан по ножа “Това, че по оръжието няма следи, нищо не означава. Те може да са изчезнали с времето, да са се размазали, да са измити, за нас не е проблем. Доказателствата са достатъчни”, уточни прокурор Янчев. Според експертите раната в гърдите на Георги и острието на ножа съвпадат. След получаване на заключението на вещите лица обвинението на Йоан било преквалифицирано - от убийство в убийство, извършено по особено жесток и мъчителен за жертвата начин. Тъй като Йоан е бил непълнолетен през юни 2015 г., в случай че вината му бъде доказана, може да получи между 5 и 12 г. затвор Брат му Марсел не е разпитван пред съдия, а само пред разследващ полицай през февруари. Той обаче е този, който разказал, че на 2 юни 2015 г. от 10-12 ч двамата трябвало да тренират тенис на кортовете в Борисовата градина. Йоан обаче решил “да се помотае”. Малко след 12 ч той все пак се появил в съблекалнята на корта и казал на Марсел, че е наръгал момче в парка. “Стана грешка. Исках да му взема парите, а без да искам го намушках”, признал той пред Марсел. По това време не знаел, че Георги е починал. Около 14 ч отишъл в училището си, където съучениците му го видели да се мие в съблекалнята и да сменя дрехите си. След този ден Йоан престанал да посещава редовно часовете. Клетка на мобилен оператор засякла телефона му в 11,42 в района на убийството.Това е другото доказателство, с което разполагат разследващите. Бягащият младеж е заснет от камерите в района на БНР малко след престъплението. МВР разпространи записите дни след това. “В показанията си неговите съученици и съотборници от тенис клуба, където е тренирал, описват специфични белези и движения, които водят до извода, че младежът на записите е Йоан Матев”, посочи съдия Ангелов. Според прокурор Янчев Йоан е положил усилия да се укрие и да промени вида си. Пуснал си брада, напълнял, започнал усилено да тренира във фитнеса, изтрил всички свои снимки във фейсбук. Адвокатката на младежа обаче твърди, че не се е укривал, а напротив - бил манекен на модна агенция “Визаж”, станал студент в Югозападния университет. Тя поиска Йоан да излезе на свобода срещу парична гаранция, която обаче да е в минимален размер, защото не работел и бил с нисък социален статус. “По делото има комплекс от улики, анализът на които води до извода, че Йоан е автор на престъплението”, обяви съдията. Той остави младежа в ареста.", "date": "2017.10.09", "title": "Убитият в Борисовата градина Георги не е издъхнал веднага, осъзнавал е ужаса (Обзор)"}
{"url": "https://www.24chasa.bg/novini/article/6488508", "text": "Лекарства за хора, болни от рак, на стойност близо 800 хил. лв. бяха откраднати от склад на фармацевтична фирма в София.   В нощта срещу събота охранителят на склада с лекарства забелязал на камерите трима маскирани мъже, които проникват в помещението. Възрастният мъж веднага натиснал паник-бутона и след броени минути пристигнали сотаджийте, пише \"Телеграф\".  Крадците обаче успели да се измъкнат. ", "date": "2017.10.09", "title": "Свиха лекарства за онкоболни за 800 бона"}
{"url": "https://www.24chasa.bg/novini/article/6488258", "text": "Голяма част от общинските болници в София са успели да изплатят дълговете си. Това каза кметът Йорданка Фандъкова, предаде БНР. Фандъкова посочи, че с близо 10 млн. лв. е дофинансирано общинското здравеопазване тази година. Над 4 млн. лв. са усвоени по европейски проекти. Отделенията в общинските болници, които работят на загуба, се закриват, посочи още Фандъкова. \"Най-тежка е ситуацията в Пета градска болница. Там обаче успява ръководството с помощта на Общината, на Общинския съвет и комисията в Общинския съвет да намират по-добри решения, за да се освобождават от някои дейности, които са губещи за тях. Това е нашият път. Реформата в общинското здравеопазване предполага насочване на ресурсите там, където има нужда, тоест където пациентите реално търсят нашите болници\", каза столичният кмет.", "date": "2017.10.09", "title": "Фандъкова: Голяма част от общинските болници са успели да изплатят дълговете си"}
{"url": "https://www.24chasa.bg/novini/article/6488255", "text": "Проф. Николай Петров се появи на входа на министерството на здравеопазването, където неизвестен мъж бе припаднал и отпътува с пациента и извиканата от случайни минувачи линейка в неизвестна посока, съобщи на \"24 часа\" очевидец на драматичната сцена. Кой е пациентът и какво е неговото състояние - потърсихме за повече информация служители от министерството. От там само потвърдиха, че министърът е бил на заседание, когато са съобщили за инцидента пред сградата, която се намира в центъра на столицата срещу църквата \"Св. Неделя\" и хотел \"Балкан\".  Петров, който е специалист по реанимация, е напуснал кабинета си. Според неофициална информация министърът е придружил пациента до спешна помощ на Военномедицинска академия - ВМА, където до преди месеци той бе ръководител, тъй като състоянието на мъжа в линейката е било изключително тежко. В 18 ч. \"24 часа\" се свърза с ВМА, откъдето изразиха съжаление, че след 40 минути реанимация, в която участвал и проф. Николай Петров, мъжът е починал. Здравният министър не вдига своя служебен телефон, за да получим повече информация за инцидента.", "date": "2017.10.09", "title": "Здравният министър заедно с пациент и линейка пътува към ВМА"}
{"url": "https://www.24chasa.bg/novini/article/6488269", "text": "Заместник министър-председателят и министър на външните работи Екатерина Захариева се срещна във Варшава с министъра на външните работи на Полша Витолд Вашчиковски, съобщиха от пресцентъра на МВнР. Двамата обсъдиха въпроси на двустранните отношения и възможностите за засилване на сътрудничеството в различни отрасли на икономиката. Стокообменът между двете държави е 1,6 млрд. евро и продължава да расте, като само за последните 7 месеца износът от България се е увеличил с 20 процента. В процес на подготовка са и инвестиции на три полски компании общо за 70 млн. евро. Министър Вашчиковски подчерта, че България е сигурна и предпочитана дестинация за полските туристи, които непрекъснато се увеличават. Самият той идвал редовно на почивка в България от 1976 година насам. Министър Захариева веднага го покани да посети отново страната ни, включително по повод 100 години от установяване на дипломатически отношения с Полша, които се навършват през декември 2018 г. Обсъдени бяха и различни проекти от военно-техническото сътрудничество. Двамата министри обсъдиха и редица въпроси от европейския дневен ред, включително разширяването на Съюза, напускането на Обединеното кралство и миграцията.0 Захариева запозна колегата си с приоритетите на Българското председателство на Съвета на ЕС и изрази специална благодарност към Полша за подкрепата за членството ни в Шенген. Вашчиковски запозна Захариева с полските инициативи в областта на регионалното сътрудничество. По-рано през деня министър Захариева проведе работна среща със служителите на българското посолство във Варшава, на която бяха обсъдени политическите, търговско-икономически и културни връзки между двете държави.", "date": "2017.10.09", "title": "Екатерина Захариева се срещна с полския си колега Вашчиковски във Варшава"}
{"url": "https://www.24chasa.bg/novini/article/6488273", "text": "Овъгленият труп на 73-годишен мъж беше открит в северния португалски окръг Гуарда, предаде Франс прес, цитиран от БТА. Поради сухото време и необичайната за сезона суша в Португалия отново бушуват два горски пожара. Тялото на жертвата е било открито от жандармерийски патрул в селището Сабугал. Избухналият в района пожар беше овлядян в средата на деня, съобщава агенция Луза, като цитира командването на местната агенция за гражданска защита. Голям горски пожар продължава да бушува от петък вечерта в района на Пампильоза да Сера и Арганил, в централния окръг Куимбра. С пламъците се борят над 600 пожарникари, подкрепяни от около 180 коли, четири самолета цистерни и два хеликоптера. За момента огънят не заплашва населени места. Около 80 на сто от територията на Португалия е засегната от силна суша. Днес температурите в някои региони надхвърляха 30 градуса. През последните дни страната се изправи пред нова серия от пожари. От началото на годината до края на миналия месец вече са изгорели близо 216 000 хектара растителност, по предварителни оценки на Института за опазване на природата и горите. През 2003 г. изгоряха рекордните 426 000 хектара, но тази година остава рекордна с броя на жертвите, най-високия в историята на страната. В огромния пожар, избухнал на 17 юни край Педрогао Гранд, загинаха 64 души и бяха ранени над 250, припомня АФП.", "date": "2017.10.09", "title": "Възрастен мъж загина при горски пожар в Португалия"}
{"url": "https://www.24chasa.bg/novini/article/6488240", "text": "Компанията \"Спейс Екс\" изстреля успешно 10 телекомуникационни спътника с ракета-носител \"Фалкон 9\" и върна първата й степен на платформа в Тихия океан, съобщиха АФП и ТАСС. Изстрелването беше осъществено от базата Ванденбърг в Калифорния. Седем минути след старта първата степен на ракетата включи двигателите си и се спусна вертикално, предаде БТА. Като рециклира ракетите си, компанията \"Спейс Екс\" ще може да намали значително цената на изстрелванията. Изстреляните телекомуникационни спътници са на международния оператор на мобилни телефони \"Иридиъм\".", "date": "2017.10.09", "title": "\"Спейс екс\" изстреля 10 спътника и върна първата степен от ракетата"}
{"url": "https://www.24chasa.bg/novini/article/6488254", "text": "От утре започва ремонт на участък от пътя София - Перник, през прохода Владая, съобщиха от пресцентъра на Агенцията \"Пътна инфраструктура\" /АПИ/. Без спиране на движението ще се работи в отсечката от \"Черния кос\" до паметника на Войнишкото въстание. Трафикът ще се регулира със светофарна уредба. Превозните средства ще преминават в платното, в което в момента не се извършват ремонтни дейности. Необходимо е шофьорите да карат внимателно и да спазват стриктно пътните знаци, тъй като пътуват през участък в ремонт. За повишаване на безопасността на движението, за по-бързото и удобно пътуване в събота и в неделя няма да се извършват ремонтни дейности на първокласния път през Владая. За аварийното обезопасяване на скатове по АМ \"Люлин\" до 10 ноември е ограничено движението в посока Благоевград в участъка след тунела \"Мало Бучино\". Това е отсечката от км 5+412 до км 11+570 на автомагистралата. Движението се осъществява двупосочно в платното в посока София.", "date": "2017.10.09", "title": "От утре започва ремонт на участък от пътя София-Перник през прохода Владая"}
{"url": "https://www.24chasa.bg/novini/article/6488274", "text": "Президентът Румен Радев връща за ново обсъждане в Народното събрание разпоредби от Закона за изменение и допълнение на Закона за отбраната и въоръжените сили на Република България, приет от 44-то Народното събрание на 27 септември 2017 г. Според държавният глава с § 1, с който се изменя чл. 79 от Закона за отбраната и въоръжените сили на Република България се въвеждат нови, завишени и кумулативно приложими изисквания за заемане на длъжността „постоянен секретар на отбраната“ като най-висш държавен служител в Министерството на отбраната. Президентът счита, че новата редакция няма да преодолее съществуващите неясноти и непълноти в действащата законова уредба и създава условия за дискриминация спрямо редица категории лица. Новите изисквания не са гаранция за по-висок професионализъм. С § 3 от приетия закон се предвижда удостоените с висше военно звание офицери да се представят в Комисията по отбрана на Народното събрание от министъра на отбраната или определен от него заместник-министър. По този начин законодателят създава нова фаза в процедурата за удостояване с висши военни звания, която се развива пред помощен орган на Народното събрание с участието на министъра на отбраната или определен от него заместник-министър. Това не намира опора в Конституцията и нарушава баланса между органите за ръководство на отбраната. Съгласно чл. 100, ал. 2 от Основния закон удостояването с висши военни звания е правомощие на президента, упражнявано по предложение на Министерския съвет. Това е споделената компетентност между правомощията на президента като върховен главнокомандващ и функциите на правителството по общо ръководство на Въоръжените сили (чл. 100, ал. 1 и чл. 105, ал. 2 от Конституцията). Тя е израз на взаимодействието между два конституционно определени органа на държавата с оглед изключително значимите публични функции, осъществявани от висшия команден състав на Въоръжените сили. Представянето пред Комисията по отбрана, след като е изпълнен фактическият състав на удостояването с висше военно звание, създава усещането, че е самоцелно и единствено провокирано от факта на издадения указ. Освен това законът не дава отговор на въпроса дали при всяко удостояване с висше офицерско звание на един и същи офицер следва да се прави такова представяне. Това може да доведе до практическото обезсмисляне на разпоредбата, ако е необходимо отново да се представят вече представени лица. Тази неясна разпоредба, в която трудно се разпознава вложеният смисъл, не допринася за утвърждаването на правовата държава. Същевременно тя крие риск от политизиране на висшия команден състав на Въоръжените сили. По изложените мотиви и на основание чл. 101, ал. 1 от Конституцията на Република България, президентът Румен Радев връща за ново обсъждане в Народното събрание разпоредбите на § 1 и § 3 от Закона за изменение и допълнение на Закона за отбраната и въоръжените сили на Република България, приет на 27 септември 2017 г.", "date": "2017.10.09", "title": "Президентът наложи вето на измененията в Закона за отбраната"}
{"url": "https://www.24chasa.bg/novini/article/6488289", "text": "Консорциум „Капш Трафик Солюшънс“ е определен за изпълнител на обществената поръчка за проектиране, изграждане и въвеждане на електронна система за събиране на таксите за ползване на републиканската пътна мрежа, съобщиха от Агенция „Пътна инфраструктура“. Тя ще бъде на база изминато разстояние за превозни средства с обща технически допустима максимална маса над 3,5 т (тол) и на база време за леките автомобили с обща технически допустима максимална маса до 3,5 т (електронна винетка). Председателят на Управителния съвет на Агенция „Пътна инфраструктура“ инж. Дончо Атанасов подписа решението за класиране на участниците в процедурата и определянето на изпълнител на обществената поръчка. Класирането на участниците, съгласно обявения критерий за оценка „Икономически най-изгодна оферта“, е следното: - Консорциум „Капш Трафик Солюшънс“ - с комплексна оценка 100 точки; - Консорциум „Тол България“ - с комплексна оценка 74,27 точки. Срокът за изпълнение на обществената поръчка е 19 месеца. Изграждането на тол системата ще бъде за сметка на избрания изпълнител. След успешното й внедряване инвестицията следва да се възвърне чрез събраните приходи.", "date": "2017.10.09", "title": "„Капш Трафик Солюшънс“ ще прави толсистемата"}
{"url": "https://www.24chasa.bg/novini/article/6488321", "text": "Представянето на България като атрактивна дестинация за четири сезона трябва бъде приоритетно и засилено, особено по време на българското председателство на Съвета на Европейския съюз. Надяваме се на по-засилена рекламна дейност на летищата Варна и Бургас. Това заяви министърът на туризма Николина Ангелкова, която проведе работна среща с Улрих Хеппе, главен изпълнителен директор на „Фрапорт Туин Стар Еърпорт Мениджмънт“ АД (ФТСЕМ), концесионер на летище \"Бургас\" и летище \"Варна\". Двамата се обединиха около идеята, че страната трябва да работи активно за това да бъде разпознаваема, всесезонна дестинация, предлагаща качествени туристически услуги. Това съобщиха от пресцентъра на Министерството на туризма. Главният изпълнителен директор на ФТСЕМ поздрави министър Ангелкова за положителните резултати, които бележи българският туризъм последните две години. Отчитаме високи нива на пристигащите пътници, отбеляза Хеппе. Министерството вече активно подготвя следващия летен сезон и отсега 5-звездни хотели за Лято 2018 са резервирани. Продължаваме да водим преговори със световните туроператори ТУИ, „Томас Кук“, „Дер Туристик“, за да поставим много добра основа за следващото лято, допълни министър Ангелкова.", "date": "2017.10.09", "title": "Ангелкова: Засилваме рекламата на България като дестинация за четири сезона"}
{"url": "https://www.24chasa.bg/novini/article/6488336", "text": "Депутатът Антон Тодоров е депозирал оставката си в деловодството на Народното събрание малко след 17 ч днес, научи \"24 часа\". Намерението да го направи заради неуместния си хумор от петък, когато заплаши уж на шега водещия на сутрешния блок на Нова тв Виктор Николаев, че може да загуби хляба и столчето си, народният представител заяви в ранния следобед днес с отворено писмо до ръководството на ГЕРБ. Без да е член на партията, Тодоров обясни, че се оттегля от парламента, за да не й навреди. Иначе имал желание да работи за ГЕРБ и занапред. На мястото на Тодоров в парламента влиза актьорът Евгени Будинов.", "date": "2017.10.09", "title": "Само в \"24 часа\": Тодоров си внесе оставката в парламента"}
{"url": "https://www.24chasa.bg/novini/article/6488344", "text": "След 7 месеца без правителство Холандия най-сетне ще има нов кабинет. Най-дългите преговори за формиране на коалиция от 40 години дадоха резултат. И макар с мнозинство от само 1 депутат, беше договорен съюз от 4 парламентарно представени партии, предаде  Въпреки че Холандия нямаше правителство толкова дълго, многомесечните преговори не се коментират като проблем. Страната е свиканала в парламента да има много партии и те да се договарят дълго. Досегашният премиер Марк Рюте най-вероятно ще запази поста си. Но състава на новото правителство няма да е известен поне още 2 седмици, защото уточняването на детейлите продължава.", "date": "2017.10.09", "title": "След 7 месеца преговори Холандия ще има нов кабинет"}
{"url": "https://www.24chasa.bg/novini/article/6488352", "text": "Полицията в албанския град Дуръс е арестувала бившия кандидат за депутат на крайнодясното косовско движение Самоопределение Садри Рамабая, когото косовската специална прокуратура подозира в планиране на нападения срещу високопоставени политици, предаде Танюг, цитиран от БТА. Според прищинския в. \"Коха\" Рамабая е арестуван при опит да замине за Италия от албанското пристанище Дуръс. След задържането той бил депортиран и предаден на компетентните органи в Прищина. \"Коха\" посочва, че Рамабая и няколко други косовски албанци, повечето от които живеят в Швейцария, са заподозрени за членство в терористичната организация \"Окото на народа\". Прищинските медии публикуваха през март тази година списък с 30 имена на хора от Косово, Македония и южните сръбски градове Буяновац и Прешево, които, както се твърди, организация \"Окото на народа\" планира да убие. Освен политически лидери, които според организацията са \"предали интересите на Косово\", в списъка имаше и публицисти, опозиционни представители и журналисти. \"Окото на народа\" е организацията, поела отговорност за опит за убийство на прищинския адвокат и бивш комунистически функционер Азем Власи на 13 март.", "date": "2017.10.09", "title": "Арестуваха косовски албанец по обвинение в тероризъм"}
{"url": "https://www.24chasa.bg/novini/article/6488357", "text": "Дванадесет британци, включително митнически служител, бяха арестувани във Франция и Великобритания по подозрения, че участват в наркотрафик и трафик на оръжие, съобщи днес британската Национална агенция за борба с престъпността (NCA), цитирана от Франс прес. Тридесет и шест годишният митничар бил задържан в петък от френската полиция близо до Кале заедно с още трима души, уточни в комюнике агенцията. Полицията е иззела 11 огнестрелни оръжия - девет пистолета и два револвера, пълнители, както и 34 кг кокаин и 7 кг хероин, предаде БТА.  Малко по-късно в рамките на същата операция лондонската полиция арестува осем души в Кент, Югоизточна Англия. Шестима от тях - на възраст от 18 до 40 години - са обвинени в заговор за внасяне на оръжие и дрога клас А (най-опасните наркотици като хероина и кокаина). След задържането си останалите двама са освободени в очакване на заключенията на разследването, които се води от британската агенция в сътрудничество с френската полиция.", "date": "2017.10.09", "title": "Арестуваха 12 британци за трафик на наркотици и оръжие"}
{"url": "https://www.24chasa.bg/novini/article/6488378", "text": "При полицейска операция в Малайзия са арестувани двама албански граждани заради връзки с групировката \"Ислямска държава\", предаде агенция МИА, цитирана от БТА. По-рано малайзийската полиция арестува и друг албанец, Клодиан Заимай, известен под името Ибрахим. Той е задържан с още 7 други заподозрени за връзки с \"Ислямска държава\". Албанската полиция съобщи, че Заимай от няколко години живее в Малайзия. Според албанските медии Заимай е изпратил в редовете на \"Ислямска държава\" най-малко 20 млади албанци, които следвали в Сирия и Йордания.", "date": "2017.10.09", "title": "Арестуваха трима албанци за връзки с \"Ислямска държава\" в Малайзия"}
{"url": "https://www.24chasa.bg/novini/article/6488382", "text": "Турският президент Реджеп Тайип Ердоган заяви, че е разочарован от решението на американското посолство да прекрати визовите услуги в Турция, предава AFP. „Преди всичко това решение е много натъжаващо. Да бъде взето едно такова решение от американското посолство в Анкара на практика е много тъжно“, заяви Ердоган по време на пресконференция с украинския президент Петро Порошенко, предаде \"Фокус\".", "date": "2017.10.09", "title": "Ердоган за визовата криза със САЩ: Разочарован съм от решението им"}
{"url": "https://www.24chasa.bg/novini/article/6488388", "text": "Швейцарското правосъдие ще разгледа новите обвинения за изнасилване срещу Роман Полански, повдигнати от германска актриса, съобщи АФП. \"Бюрото на прокурора на кантон Берн потвърди днес компетентността на местния съд за разглеждане на досието\", заяви говорителят на прокурора Кристоф Шойрер. Съдът трябва да определи дали споменатите действия в жалбата на Ренате Лангер са осъдими.  Според показанията й Полански я изнасил през 1972 г., когато тя със съгласието на родителите си посетила дома на режисьора в Гщад, кантон Берн. Тогава тя била на 15 години. Той я поканил да се снима в негов филм. Това е четвъртата жена, която обвинява Роман Полански за сексуално насилие. Роман Полански, който е на 84 години, се издирва от Интерпол от 1977 г., когато американски съд го признава за виновен в изнасилване на 13-годишната Саманта Геймър. Тогава той успява да избяга в Европа и живее във Франция, защото страната няма споразумение за правна помощ със САЩ. Британската актриса Шарлот Луис също заяви през 2010 г., че режисьорът я е принудил да прави секс с него, когато е била на 16 години. Още една жена, която се нарича само \"Робин\", го обвини през август, че я е изнасилил през 1973 г., когато е била на 16 години.", "date": "2017.10.09", "title": "Швейцарски съд ще разглежда новите обвинения за изнасилване срещу Полански"}
{"url": "https://www.24chasa.bg/novini/article/6488201", "text": "„Грамотността е фундаментално право и източник на достойнство и автономия“, каза генералният директор на ЮНЕСКО Ирина Бокова, която на 7 октомври 2017 г. участва в празненствата, посветени на Международния ден на грамотността в Кот д'Ивоар. По време на посещението си генералният директор на ЮНЕСКО бе удостоена от президента на републиката Аласан Уатара с титлата Велик офицер на Националния орден на Кот д'Ивоар. Ирина Бокова и президент Уатара имаха дискусия, посветена на тясното сътрудничество между ЮНЕСКО и Република Кот д'Ивоар, особено в областта на образованието и културата на мира.", "date": "2017.10.09", "title": "Ирина Бокова получи титлата Велик офицер на Националния орден на Кот д’Ивоар"}
{"url": "https://www.24chasa.bg/novini/article/6488205", "text": "На 10 октомври от 16.00 часа в Гербовата зала на Дондуков 2 държавният глава Румен Радев ще връчи 15-ите президентски отличия „Джон Атанасов“ на млади български учени в областта на компютърните науки в четири категории, съобщиха от прессекретариата на държавния глава. Награда „Джон Атанасов“ – отличието се присъжда за изключителни постижения в областта на компютърните науки в национален и световен мащаб на български граждани на възраст до 35 години, независимо къде развиват научната си и изследователска дейност – в България или в чужбина. Грамота „Джон Атанасов – дебютен пробив в компютърните науки“ - отличия за ученици и студенти, постигнали през последната година високи резултати с авторските си проекти. Грамота „Джон Атанасов – проект с висок обществен принос“ - отличия за ученици, студенти и млади учени, чиито индивидуални и екипни проекти, дават решения чрез прилагане на компютърни технологии на значими проблеми и предизвикателства в национален и световен мащаб. Държавният глава ще връчи и грамоти „Джон Атанасов – ученици и техните преподаватели“, екипни отличия в подкрепа на състезателите ни, постигнали най-високите резултати в международни и национални ученически олимпиади и състезания по информатика и информационни технологии, и на техните преподаватели. Наградата „Джон Атанасов“ на Президента на Република България се връчва от 2003 г. насам на изявени в световен мащаб български учени в областта на компютърните науки. Сред лауреатите на високото отличие са настоящи ръководители във водещи изследователски институти и световни компании, които развиват дейност в областта на компютърните науки, включително криптология, компютърна лингвистика, роботика, квантовата информатика.", "date": "2017.10.09", "title": "Държавният глава Румен Радев ще връчи отличията „Джон Атанасов“ за 2017 година"}
{"url": "https://www.24chasa.bg/novini/article/6488216", "text": "Непреодолимото желание за надмощие, вкоренено дълбоко в човека отколе, и политическите конфликти, породени от борбата за власт, съществуват от хилядолетия. Сблъсъкът между силите на промяната и силите на статуквото са универсална характеристика на всички общества, независимо дали разглеждаме епохата на Древен Египет или Средновековна Европа. Този сблъсък ражда и политическия консерватизъм, който играе ключова роля в развитието на модерна Европа. Авторите на книгата разглеждат консерватизма като специфична идеология на аристокрацията на Стария континент, която отбранява своите съсловни привилегии от агресията на модерните буржоазни елити. В   Ирена Тодорова и Петър Николов-Зиков показват, че да бъдеш консерватор означава да имаш сетива за красивото и да можеш да го откриваш както в цялото мирозание, така и в най-малкия му детайл. В заключението авторите пишат:   Със своето изследване Петър Никлов-Зиков и Ирена Тодорова приканват читателя да се опита да ги чуе.", "date": "2017.10.09", "title": "Политическият консерватизъм и въпросите, които той поставя днес"}
{"url": "https://www.24chasa.bg/novini/article/6488219", "text": "Възстановено е движението на МПС до 12 тона през прохода „Петрохан“. Това съобщиха от пресцентъра на Агенция \"Пътна инфраструктура\". Остава ограничено преминаването на тежкотоварните камиони над 12 тона. За тях обходният маршрут е през Искърското дефиле. Агенция „Пътна инфраструктура“ призовава шофьорите да карат внимателно, със скорост съобразена с метеорологичните условия и да не предприемат рискови изпреварвания.", "date": "2017.10.09", "title": "Възстановиха движението през прохода „Петрохан“"}
{"url": "https://www.24chasa.bg/novini/article/6487927", "text": "Папа Франциск прие днес на частна аудиенция германския президент Франк-Валтер Щайнмайер, предаде ДПА. Това бе първата среща между двамата, откакто Щайнмайер зае поста през март. Двамата са обсъдили темата за миграцията и бежанците. Предполага се, че разговорите са се фокусирали върху напрежението в различни точки на света, както и върху изхода на германските парламентарни избори миналия месец, в резултат на които за първи път в националния парламент влезе крайнодясна популистка партия \"Алтернатива за Германия\". Протестант и бивш външен министър, Щайнмайер нееднократно се е опитвал да насърчава обединяването на различните християнските Църкви и междурелигиозния диалог. Посещението му в Рим съвпада с 500-ата годишнина от началото на Реформацията. Предшественикът на Щайнмайер, Йоахим Гаук, се срещна с предишния папа, Бенедикт Шестнайсети, през 2012 г.", "date": "2017.10.09", "title": "Папа Франциск прие днес германския президент Франк-Валтер Щайнмайер"}
{"url": "https://www.24chasa.bg/novini/article/6487937", "text": "По време на посещението на турския президент Реджеп Тайип Ердоган в Сърбия ще преобладават икономическите теми и очакваме важни договори в сферата на земеделието, заяви сръбският премиер Ана Бърнабич, цитирана от Танюг и БТА. Ще разговаряме и за енергетика, ще имаме и политически разговори за ситуацията в региона. Турция е важен партньор, огромна и силна страна, подчерта Бърнабич. Турският президент пристига довечера на посещение в Сърбия. Официалното му посрещане ще се състои утре, когато започват официалните разговори. Предвидено е по време на посещението Ердоган да посети и Нови пазар, център на населената предимно с мюсюлмани сръбска област Санджак", "date": "2017.10.09", "title": "Сръбският премиер: С Ердоган ще разговаряме най-много за икономика"}
{"url": "https://www.24chasa.bg/novini/article/6487942", "text": "Народният представител от ГЕРБ Пламен Манушев бе единодушно избран за зам.-председател на политическия комитет на НАТО по време на 61-вата годишна сесия на парламентарната асамблея на Алианса. Заедно с Манушев участие в конгреса взе и друг депутат от ГЕРБ Христо Гаджев, съобщиха от пресцентъра на ГЕРБ. Сред участниците във форума бяха генералният секретар на НАТО Йенс Столтенберг, президентът на Румъния Клаус Йоханис, председателите на двете камари на румънския парламент Калин Таричану и Ливиу Драгнеа, министърът на отбраната и началникът на отбраната на Румъния, както и делегати от над 40 парламента от НАТО и страни партньори. По време на асамблеята бяха обсъдени теми като сътрудничеството между ЕС и НАТО, развитието на европейската отбранителна индустрия, стабилността и сигурността на Черноморския регион. \"НАТО казва какво прави и прави каквото казва. Ние се адаптираме към новите заплахи и предизвикателства, но оставаме отбранителен съюз, който не заплашва никого. НАТО е съюз, който не иска да изолира, който се опитва да предотврати, не да провокира война\", заяви генералният секретар на НАТО Йенс Столтенберг. Той благодари на страните от източния и югоизточния фланг на НАТО, сред които и България, за тяхната отдаденост и активност в гарантирането на сигурността на Алианса.", "date": "2017.10.09", "title": "Избраха Пламен Манушев за заместник-председател на политическия комитет на НАТО"}
{"url": "https://www.24chasa.bg/novini/article/6487985", "text": "Бирария   в квартал \"Лозенец\" е заведение свободно по дух. Така го определя собственикът му - Борислав Стаменов. Едно от специалните неща е музиката - Борислав слуша рок от дете, такъв стил предпочитат и клиентите. Бирарията е с непретенциозна визия. \"Нямаме тежък сервиз, хората разговарят с нас приятелски, ние сме едно голямо семейство. Това ни дава сили да продължим напред\", разказва собственикът. Освен хубава бира и вино, \"Кръста\" предлага подходящи мезета. Специалитетите са ребърца и пушен врат, приготвени със специална машина за домашно опушване на месо. Храната се сервира върху камъни и дървени подноси, а цените са балансирани. \"Според мен, когато бизнесът е семеен и е вложено лично отношение, няма как да не е успешен. Когато се работи с чисто комерсиална цел, не се получава. Това е основният ми принцип - и по отношение на храната, и за набирането на персонал, дори за шофирането - всичко е показателно\", споделя Борислав. Той приема клиентите си като свои гости, а работата - като удоволствие. - От много време се занимавам с този бизнес. Бил съм управител на няколко заведения. Забелязах, че в \"Лозенец\" има недостиг на заведения, нямаше нещо подобно и за това реших, че ще е добре да се запълни тази ниша. И от почти 4 години се занимавам с бирарията. - Това е усещане, на сърце ми е. А и имах късмета да работя с хора, които познавам от много време. - Научих, че когато преследваш мечтата си, трябва да си готов на предизвикателства, някои ги наричат трудности. Трябва да ти стиска, да си готов за успеха, както и за неуспеха, ако може в България да се каже успех. Да живееш с начинанията си. - Единственият проблем е несигурността на пазара на недвижими имоти. Ако си под наем, нямаш гаранция, че ще можеш да се развиваш дълги години на едно място. Хората си променят становището. Когато в началото виждат, че прохождаш, а след това започнеш да се развиваш, решават, че могат да печелят повече от това, което са ти обещали като договор. И това е изключително тежко. Това ми е основният страх и проблем, но в крайна сметка бизнес средата в България е такава. Иначе имах големия късмет да работя с хора, с които съм вече много време. Това ми гарантираше сигурност, можех да се концентрирам върху менюто, нещата, които ще ни осигурят нови клиенти и ще ни направят стабилни на пазара. Трудностите са за мен като собственик. Но като цяло си харесвам работата с всичките предимства и недостатъци, срещам се всеки ден с много нови хора, всеки ден е различен. Важно е и да си намериш място. \"Лозенец\" е страхотен квартал - и като дух, и за бизнес. Моята философия е, че трудностите са предизвикателства и изпитания. Въпрос на време е да се справиш. Важното е, че съм здрав, всичко друго е поправимо. На пазара трябва да се слушат намеренията на клиентите. Но не трябва да е всеядно заведението - ако продаваш паста, родопските сачове нямат място. Всеки трябва да прави това, което смята, че прави най-добре. - Случвало ми се е да пускам обяви в сайтове и имаме случаи, в които са дошли много качествени служители. Аз ги наричам колеги, защото работя наравно с тях, при нас няма силно разделение между собственик, управител, хигиенист, готвачи, сервитьори. Имали сме и хора, които искат да поработят малко и да си ходят. Имало е и служители, които си мислят, че като са на дадена длъжност, могат да си позволяват да омаловажават труда на другите. Такива са си тръгвали на момента. Аз имам уважението на всички мои служители. Чувствам ги като много близки мои роднини. - Освен заплащането, което според мен е изключително адекватно, мотивацията е следната: всичко опира до това хората да не забравят от къде са тръгнали, да знаят какво правят в момента и какво в бъдеще. Светът е кръговрат, ако си направил лошо на човек и си се измъкнал, след време може да се получи така, че да ти се случи на теб. Всичко се прави така, че когато хората се държат така с теб, както ти с тях, да се чувстваш добре. Искам всичко да е на основата на морала и на съвестта. Ние сме 25 човека екип, това са 25 семейства и искам да са сигурни, че аз давам всичко за тях на 100 процента и усещам, че и те отговарят със същото. - Имахме един опит за разширяване, но не беше успешен. Проблемът се оказа в квалифицираните кадри, което е ужасно трудно. За това мисля да инвестирам в бизнеса си, но да бъде локализиран на едно място. Имам идея за имот извън София. След време искаме да го развием като хотелски бизнес с ресторант. След 5 години се надявам да сме започнали новото начинание и да сме събрали достатъчно колеги, с които да си поделим отговорностите и да работим все така успешно.", "date": "2017.10.09", "title": "Бирария със свободен дух, където всички са едно голямо семейство"}
{"url": "https://www.24chasa.bg/novini/article/6487965", "text": "Има много допирни точки между икономиките на нашите две страни, обяви днес на среща с пловдивския бизнес посланикът на Кралство Мароко у нас Закия ел-Мидауи. Представители на 11 водещи компании от Пловдив обмениха информация и мнения с дипломатката, която гостува в града по покана на почетния консул на Мароко в Пловдив Светослав Глосов. Срещата с предприемачите се проведе в почетното консулство на африканската държава под тепетата. Закия ел-Мидауи покани български проектантски и строителни фирми да участват в инфраструктурни проекти в родината й. \"Страните ни имат сериозен потенциал да увеличат търговския си обмен. За съжаление нашите отношения не са на това ниво, на което бих желала, народът на Мароко трябва да опознае България по-добре“, подчерта посланичката. Тя сподели, че е силно впечатлена от големите международни компании, които са ситуирани в Тракия икономическа зона край Пловдив. Разгледала е част от тях по време на визитата на дипломатическия корпус през юни т.г. Закия ел-Мидауи заяви, че в момента над 100 марокански студенти следват в България. \"Когато в Мароко повече хора научат, че стандартът на живот в двете страни е почти еднакъв, тази бройка задължително ще се увеличи\", убедена е посланичката. Почетният консул на Мароко в Пловдив Светослав Глосов добави, че от 2 г. се работи за Меморандум между двете държави за взаимно признаване на висшето образование.", "date": "2017.10.09", "title": "Мароко кани български компании за инфраструктурни проекти"}
{"url": "https://www.24chasa.bg/novini/article/6487987", "text": "Полският гражданин Томас Пиелах влиза в наш затвор за сводничество и грабеж, след като Варненският апелативен съд отказа да го предаде на властите в родината му. Той ще остане зад решетките у нас през следващите 2 години и 4 месеца, след като магистратите от Варшава го признаха за виновен и го осъдиха задочно. Присъдата му влязла в сила през февруари 2012, а той бе задържан у нас, след като години наред го издирваха с Европейска заповед за арест. Компетентните власти в Република Полша настояваха да им бъде предаден техният сънародник, за да излежи присъдата си. Според тях престъпленията са извършени през 2005 и 2006 година. Полският съд е признал вината му затова, че с други лица и с употреба на сила и заплахи склонявали жени към проституция, както и за грабеж. Състав на Добричкия окръжен съд прие да го върне в родината му, но варненските магистрати отмениха тяхното решение и като последна инстанция решиха той да лежи у нас. Самият Томас поиска да не бъде връщан в Полша. Основният му аргумент е, че семейството и близките му са тук, няма да прекъсва връзките си с тях и те ще могат да го посещават. Той живее от близо 2 години в с. Оброчище, Добричка област, със своето семейство и е в процес на придобиване на свой собствен дом. Детето му посещава българско училище. Семейството има регистрирана фирма в България и развива икономическа дейност, с която се издържа и декларира доходите си пред българските власти.", "date": "2017.10.09", "title": "Полски сутеньор влиза в наш затвор"}
{"url": "https://www.24chasa.bg/novini/article/6488011", "text": "Няма нота, получена от испанското посолство в София във връзка с Христо Стоичков. Това уточниха от Министерството на външните работи, както и от дипломатическата мисия на Кралство Испания в България. Испански източник обаче потвърди отново информацията, публикувана по-рано, за това, че правителството в Мадрид обмисля да анулира екзекватурата за консулските правомощия на бившия футболист, с която той бе упълномощен през 2011 г. като почетен консул на България в Каталуня. Макар да не е направила никакъв официален демарш чрез посолството си в София, Испания явно не би желала повече Христо Стоичков да изпълнява длъжността почетен консул. Реакцията идва след интервю за мексиканската телевизия “Унивижън”, в което Христо Стоичков разкритикува властите в страната за полицейските бруталности по време на опита за референдум в Каталуня. Той дори обвини вицепремиера на Испания Сорая Саенс де Сантамария, че тя и семейството й са последователи на диктатора Франко.", "date": "2017.10.09", "title": "Няма нота от Испания за Христо Стоичков"}
{"url": "https://www.24chasa.bg/novini/article/6488001", "text": "Около 13.35 часа на 8 октомври в Районно управление на МВР-Правец се получил сигнал за прострелян ловец в с. Калугерово, който впоследствие е починал. Това съобщиха от ОДМВР-София. Оглед на местопроизшествието е извършен от дежурен следовател. По първоначални данни е установено, че 30- годишният мъж е бил прострелян по време на ловен излет. Установен и задържан е извършителят на деянието- 36- годишен от Ботевград. По случая е образувано следствено дело.", "date": "2017.10.09", "title": "30-годишен убит по време на лов"}
{"url": "https://www.24chasa.bg/novini/article/6488060", "text": "От 16.00 часа се възстановява движението през прохода Шипково-Рибарица. Това съобщиха от пресцентъра на Агенция \"Пътна инфраструктура\".                                                                                                                                                                                                                                                                                                                       ", "date": "2017.10.09", "title": "В 16.00 часа възстановяват движението през прохода Шипково-Рибарица"}
{"url": "https://www.24chasa.bg/novini/article/6488044", "text": "Европейската комисия отдели допълнителни 4 млн. евро хуманитарна помощ за Сърбия, която ще бъде използвана в помощ на хилядите бежанци в страната, съобщава македонската информационна агенция, цитирана от БГНЕС. Според ЕК от 2015 г. досега около 80 млн. евро са предоставени на Сърбия за миграционни и европейски въпроси. Решението идва по време на планираното посещение в Сърбия на еврокомисаря за хуманитарната помощ и управление при кризи Христос Стилиянидис, който е в страната, за да провери лично хуманитарната ситуация. В рамките на посещението си той проведе и срещи със сръбския президент Александър Вучич и с премиера Ана Бърнабич. „Сърбия е сигурен партньор на ЕС, като нашето сътрудничество направи възможен ефективният отговор на кризата с бежанците. ЕС е водещ доставчик на хуманитарна помощ за настаняване на бежанци в Сърбия от 2015 г.“, каза Стилиянидис. Той допълни, че Брюксел е помогнал за подобряване на условията в много центрове за бежанци и мигранти в страната. И посочи, че ще бъдат обявени нови хуманитарни проекти, които ще бъдат насочени към доставката на храна в центровете за прием.", "date": "2017.10.09", "title": "ЕС дава още 4 млн. евро на Сърбия в помощ на бежанците"}
{"url": "https://www.24chasa.bg/novini/article/6488068", "text": "Генералният секретар на НАТО Йенс Столтенберг заяви, че Румъния е \"пример\" и \"влиятелен и надежден съюзник\" в рамките на Северноатлантическия алианс, предаде Аджерпрес. \"Благодаря на Румъния за важния й принос за нашето присъствие в Афганистан. Също така бих искал да благодаря на Румъния за лидерството, което показва в киберотбраната\", посочи Столтенберг след среща с румънския президент Клаус Йоханис, цитира БТА. \"Не на последно място, поздравявам ви за отпускането на 2 процента от БВП за отбрана тази година, както и за ангажимента да поддържате това ниво на бюджета за отбрана през следващите 10 години. Румъния е пример (. . .) и допринася за по-справедливото разпределение на отговорностите\", отбелязва той. Наричайки Румъния \"влиятелен и надежден съюзник\", генералният секретар на алианса отбеляза, че тя има важна роля за балистичната отбрана на НАТО и в мисиите в Косово и Афганистан. Генералният секретар на НАТО също така благодари на президента Клаус Йоханис за домакинството на Румъния на многонационалната бригада, разположена в град Крайова. Той посочи, че многонационалната бригада в Румъния е ясен сигнал за решимостта и присъствието на Северноатлантическия пакт в региона. \"Мисля, че е важно да разберем, че многонационалната бригада в Румъния е само част от нашия отговор на една по-агресивна Русия, която увеличи присъствието си и в региона на Черно море, по-специално в Крим. Многонационалната бригада е важна точно защото е многонационална. Тя предава ясен сигнал за решимостта и присъствието на НАТО и за това, че една атака срещу Румъния ще бъде възприемана като атака срещу целия алианс\", отбеляза Столтенберг. \"Във въздушното пространство Канада и Италия се присъединяват към усилията на Румъния и България да гарантират сигурността на въздушното пространство на НАТО, а в Черно море присъстваме с редица кораби и военни учения. Заедно тези мерки имат ясно послание: НАТО е силна и единна организация\", подчерта Столтенберг.", "date": "2017.10.09", "title": "Столтенберг: Румъния е пример в рамките \nна НАТО"}
{"url": "https://www.24chasa.bg/novini/article/6488066", "text": "Най-малко 8 души се удавиха днес, след като плавателен съд с десетки, предимно туниски мигранти, се сблъска с военен кораб край югоизточните брегове на Тунис, предаде Ройтерс, като се позова на туниското министерство на отбраната. Според оцелели на съда с мигрантите е имало 70-80 души, каза говорителят на Международната организация по миграцията (МОМ) Флавио Ди Джакомо. Той допълни, че 40 души са били спасени, а най-малко 20 са в неизвестност. Туниското министерство на отбраната посочи, че са намерени осем тела след сблъсъка с туниски военен кораб, станал на 54 км от брега. Според италианската информационна агенция АНСА съдът с мигрантите е потънал. Дълго време Либия беше страната, от чиито брегове поемаше постоянен поток от мигранти, опитващи се да се доберат до Европейския съюз. От юни обаче натовареността на този маршрут намаля, след като либийската брегова охрана и една въоръжена групировка затегнаха контрола върху каналджийския център град Сабрата. По същото време броят на отплаващите от Тунис мигранти рязко се увеличи. Много от тях използват дървени лодки, които започнаха да пристигат по плажовете на италианския остров Сицилия посред бял ден. Спасителната операция днес е била съгласувана с малтийската брегова охрана, каза говорител на аналогичната италианска служба. Той уточни, че на място са били изпратени да съдействат два кораба на италианската брегова охрана, кораб на финансовата полиция и военен кораб. Малтийската армия е изпратила един самолет, съобщи неин говорител.", "date": "2017.10.09", "title": "Най-малко 8 удавени след сблъсък на лодка с мигранти и военен кораб край Тунис"}
{"url": "https://www.24chasa.bg/novini/article/6488012", "text": "В окръжния съд на Пазарджик започна дело срещу кмета на община Септември Марин Рачев за укриване и не плащане на данъци в особено големи размери. Според обвинителният акт в качеството му на едноличен търговец през периода от януари 2005г. до септември 2006г. Рачев е укрил и не е платил ДДС от продажбата на горива в размер на 115 106 лева. Според обвинението това е станало като не всички приходи от продажбата на бензин, дизел и газ в обектите му са били декларирани по надлежния ред и за тях не е платено ДДС. Престъплението е установено с ревизионен акт от 2011 година. Пред журналисти Марин Рачев заяви, че е доволен от започването на съдебния процес, защото на него ще докаже невинността си. Той обясни, че през 2010 г. при ареста на тогавашния шеф на БОП в Пазарджик Георги Грозданов са били обискирани и неговите офиси и е иззета счетоводна документация. Това е станало по обвинение, че служителят на МВР е рекетирал предприемачи, които са имали делови отношения с Рачев. По-късно Георги Грозданов бе оправдан по всички обвинения. През 2011 г. на Рачев обаче е направена данъчна ревизия, на която той твърди, че не е успял да предостави всички си документи, защото те са се намирали в Софийска градска прокуратура. Вследствие на това му е бил съставен ревизионния акт за неплатено ДДС. Преди даване ход на делото съдът прие за разглеждане и граждански иск от НАП срещу Марин Рачев за главница от 115 106 лв., като точният размер на дължимите лихви по тази сума ще станат ясни по време на следващо заседание на процеса.", "date": "2017.10.09", "title": "Съдят кмета на Септември за укриване на данъци"}
{"url": "https://www.24chasa.bg/novini/article/6488064", "text": "Правителството е извело като приоритет в своята работа системната борба с корупцията по всички етажи на властта и приемането на антикорупционно законодателство до края на годината. Проектът на закон за противодействие на корупцията и за отнемане на незаконно придобитото имущество на Министерския съвет беше внесен за разглеждане от Народното събрание и представен на днешното заседание на Консултативния съвет по национална сигурност към Президента на Република България. Това съобщиха от правителствената информационна служба. Отсъствието на вицепремиерите Екатерина Захариева и Красимир Каракачанов, както и по-ранното тръгване на министъра на финансите Владислав Горанов, от заседанието на КСНС е обосновано с международни ангажименти на страната ни и на съответните министри. Заместник министър-председателят по правосъдната реформа и министър на външните работи Екатерина Захариева е във Варшава за участие в среща на министрите на външните работи във формат Букурещ – Б 9, на която първите дипломати на държавите членки на НАТО от Източния фланг обсъждат подготовката за срещата на най-високо равнище на Алианса през 2018 г. и изпълнението на решенията от Срещата на върха във Варшава през 2016 г., предизвикателства пред сигурността и въпроси на Общата политика за сигурност и отбрана на ЕС. Вицепремиерът по обществения ред и сигурността Красимир Каракачанов е на официално посещение във Франция за обсъждане на двустранното сътрудничество в областта на отбраната. Министърът на финансите Владислав Горанов беше освободен преди края на заседанието на КСНС поради необходимостта да замине за Люксембург, където започва заседание на Съвета по икономически и финансови въпроси на Европейския съюз и на което ще бъде обсъждано законодателното предложение за окончателната система на ДДС. Правителството изразява пълна подкрепа на усилията на Президента на Република България да консолидира институционалните действия в борбата с корупцията и ще продължи да участва активно в този процес. Всякакви твърдения за бойкот на заседанието на КСНС са спекулация.", "date": "2017.10.09", "title": "Правителството: Всякакви твърдения за бойкот на заседанието на КСНС са спекулация"}
{"url": "https://www.24chasa.bg/novini/article/6488101", "text": "Ръководството на БНР не вижда никаква причина да поднася извинения за това, че Радиото изпълнява задълженията си на обществена медия. Позицията е по повод ултиматума, който вицепремиерът Валери Симеонов даде на няколко медии, сред които и Националното радио, да получи извинение за начина, по който беше отразено участието му в Нова телевизия преди няколко дни. Ръководството на БНР изцяло подкрепя журналистите в медията и категорично отхвърля всякакви заплахи и опити за оказване на пряк или косвен натиск върху тях в изпълнение на професионалното им право и задължение да водят диалог, да задават въпроси и да очакват отговори в интерес на българското общество, се посочва в позицията на ръководството на БНР.", "date": "2017.10.09", "title": "БНР: Няма да се извиняваме на Валери Симеонов"}
{"url": "https://www.24chasa.bg/novini/article/6488119", "text": "Държавният департамент на САЩ даде зелена светлина за продажбата на противоракетни системи THAAD на стойност 15 милиарда долара на Саудитска Арабия, предава порталът Copybook.com, цитиран от \"Фокус\". Освен ПРО системите Риад ще закупи и радарна технология. За да може сделката да бъде осъществена легално, остава конгресът да я одобри. Ако това се случи, както се очаква, Саудитска Арабия ще стане втората държава, която закупува въпросната противоракетна система след Обединените арабски емирства. Пакетът, който Саудитска Арабия ще закупи включва 44 установки THAAD, 360 ракетни прихващача, 16 контролни и комуникационни мобилни тактически станции THAAD и седем радара THAAD AN/TPY. В пакета влизат и 43 камиона, влекачи, както и оборудване за поддръжка и комуникация. „Тази продажба засилва националната сигурност и външнополитическите интереси на САЩ, а също така подкрепя и дългосрочната сигурност на Саудитска Арабия и Персийския залив пред лицето на иранската и други регионални заплахи“, заявиха от американската Агенция за сътрудничество в отбраната и сигурността.", "date": "2017.10.09", "title": "САЩ одобри продажбата на ПРО системи на Саудитска Арабия"}
{"url": "https://www.24chasa.bg/novini/article/6487535", "text": "Подпалиха автомобил „Фолксваген” с добричка регистрация, паркиран по бул. „Русия” в град Добрич – съобщават от полицаите. Пожарникарите се отзовават на сигнала на 7 октомври, около 12,25 ч. Установено е, че огънят е възникнал в купето на автомобила, а той не е в движение от две години. По случая е образувано досъдебно производство. Пожар, възникнал в изхвърлени кашони до един от входовете на търговски обект по ул. „Кирил и Методий” в град Добрич, унищожи 44 броя дървени палети, обгоряла е част от изолацията на обекта и е унищожено ел. табло. Пожарът е възникнал на 6 октомври около 23 ч. в двора на търговския обект. Екипи на пожарната са потушили огъня. По случая е образувано досъдебно производство.", "date": "2017.10.09", "title": "В Добрич горяха автомобил и магазин"}
{"url": "https://www.24chasa.bg/novini/article/6487531", "text": "Управляващите провалиха кворума на заседанието на Консултативния съвет за национална сигурност и не се стигна до никакви решения. Това обяви лидерката на БСП Корнелия Нинова на излизане от президентството. \"Ключови министри не дойдоха, г-н Цветанов и г-н Карадайъ си тръгнаха по-рано, премиерът Бойко Борисов първо закъсня, а после си тръгна преди заседанието\", разказа Нинова. Соцлидерката нарече поведението на управляващите бойкот. По време на заседанието на КСНС правителството е представило свой антикорупционен закон, БСП техния, но не се е постигнало съгласие с две основни разлики - дали органът за борба с корупция да има разследващи функции и кой да назначава началника му, разказа Корнелия Нинова. Нинова бе единственият участник в КСНС, който говори след заседанието. Преди това пред журналисти застана и Марешки, но напусна заседанието преди края му. Необичайно Бойко Борисов пък мина през задния вход на президентството на излизане и с автомобил се прибра в Министерски съвет.", "date": "2017.10.09", "title": "Нинова: Управляващите бойкотираха КСНС"}
{"url": "https://www.24chasa.bg/novini/article/6487516", "text": "Доказано бедните и здравно неосигурени ще могат да се преглеждат при джипи и специалист без пари, както останалите, които си плащат вноските. Средствата за доболничната помощ на изпадналите българи ще бъдат осигурени от съществуващия фонд към социалното министерство, като за целта неговият бюджет ще трябва да се увеличи с 2-3 милиона лева. Това съобщи в Пловдив здравният министър проф. д-р Николай Петров. Той уточни, че по тази тема вече е водил разговор със социалния министър Бисер Петков. Предстои двамата да изготвят предложение до колегата си Владислав Горанов. Здравният министър уточни, че до момента държавата плаща само за спешната и болничната помощ на бедните неосигурени. Извънболничната обаче остава непокрита. Според проф. Петров въпросът с нея може да бъде решен именно с допълване на ресурса на социалния фонд. \"С премиера Бойко Борисов и министър Владислав Горанов обсъдихме вариант за създаване на фонд, откъдето болниците да могат да теглят кредити - без лихва или с минимална. Идеята е да използват парите, за да се разплащат и да предоговарят стари борчове\", посочи проф. Николай Петров. По думите такова решение трябва бъде законово изпипано, за да не доведе до дискриминация на лечебни заведения. Здравният министър подчерта, че държавата няма право да дава пари на болниците, тъй като те са търговски дружества и трябва сами да осигуряват средства за заплати и разчистване на дългове. Според проф. Николай Петров борчовете на лечебните заведения вече надхвърлят 1 млрд. Министърът е внесъл доклад за дълговете в парламентарната здравна комисия. Най-закъсали са болниците в Ловеч, Враца, Видин, Бургас, Стара Загора. В Пловдив проф. Николай Петров откри новия информационен център на Медицинския университет, който е единственият по рода си у нас. В него студентите ще получават комплексни услуги. Инвестицията на вуза е за 3,2 милиона лева.", "date": "2017.10.09", "title": "Отпускат 2-3 милиона лева за прегледи на бедни при джипита"}
{"url": "https://www.24chasa.bg/novini/article/6487484", "text": "\"Поради липса на кворум прекратих КСНС и насрочих нов за 17 октомври.\" Това съобщи пред журналисти президентът Румен Радев след 3-часово заседание на КСНС, посветен на борбата с корупцията. Бяха изслушани доклади, започнаха дебати, но поради закъснели участници и бързащи такива съветът се провали, разясни държавният глава. Пробив в борбата с корупцията ще стане възможен едва тогава, когато борбата с корупцията стане приоритет за българските политици пред техните вътрешни и международни ангажименти, натърти Радев. Президентът Радев беше категоричен, че за остротата на проблема с корупцията можем да съдим по \"многобройните скандали в медиите, по срива на чуждестранните инвестиции, по незавидното място на България в множество престижни международни класации по темата и по препоръките и оценките на нашите европейски партньори\". \"Корупцията сред лицата, заемащи висши държавни длъжности, е заплаха за националната сигурност, защото тя руши устоите на правовата държава, срива доверието на гражданите в българските институции, възпрепятства развитието на икономиката и повишаването на благосъстоянието на българските граждани. Корупцията пряко или косвено бърка в джоба на всеки български гражданин и го поставя в унизително положение\", подчерта още държавният глава. Президентът критикува положението в държавата, като заяви, че заради корупцията няма инвестиции.  Връщането на КСНС на поправителен - президент да свиква ново заседание по същата тема, е безпрецедентно, коментираха наблюдатели.                                                                                                                                                                                                                                                                                                                      ", "date": "2017.10.09", "title": "Президентът: КСНС загуби кворум, ново заседание - на 17-и (Видео)"}
{"url": "https://www.24chasa.bg/novini/article/6487544", "text": "50-годишен варненец се потроши при челен удар, след като се заби челно в друга кола, обилно пиян. Инцидентът стана днес, в 10.43 часа по пътя за варненския квартал \"Виница\". Въпреки ранният час, шофьорът заковал дрегера на 3.24 промила. Пияният бил зад волана на сеат и навлязъл в лентата за насрещно движение, където се забил във варненска тойота. За късмет при сблъсъка е пострадал само той. Настанен е в болница със счупени ребра. 57-годишната шофьорка на тойотата се разминала само със стрес и изкривени ламарини на колата. Ден по-рано негов колега, също запразнил от рано, отчел завидните 3.37 промила в издишания въздух. 44-годишният мъж бил спрян за рутинна проверка с фолксвагена си в 13.20 часа. Задържан е за 24 часа, срещу него е образувано досъдебно производство. Още един шофьор, спипан да кара пиян във Варна, ще бъде изправен пред съда. 23-годишният Х.Х. седнал зад волана на аудито си с надеждата да се прибере необезпокояван от органите на властта, но бил спрян от патрул в 1.30 часа. Според дрегера концентрацията на алкохол в организма му е 2.10 промила.", "date": "2017.10.09", "title": "Пиян рекордьор се потроши при челен удар"}
{"url": "https://www.24chasa.bg/novini/article/6487554", "text": "Един от водещите университети в Холандия – Radboud University – пристига за среща с българските кандидат-студенти на  l, София! Институцията е най-големият реципиент на европейски субсидии за научни изследвания в Холандия и се гордее с факта, че четирима от министър-предстедателите на страната са бивши възпитаници на учебното заведение. Присъствието на събитието е безплатно с предварителна регистрация  Фактите: • За шеста поредна година Radboud Univesrity е определен за „най-добър традиционен университет“ (Keuzegids Universiteiten) • За седми път през последните осем години печели лидерската позиция за „най-добър многопрофилен университет“ в Холандия (Elsevier Magazine). • 11 от магистърските му програми, сред които 7 на английски език, са признати за най-добри в съответната област (Elsevier Magazine) • Департаментите по Рехабилитация и Здравеопазване попадат в ТОП 10 в света (CWUR).  предлага все повече  Университетът въвежда три нови специалности със старт на обучение от 2018 г. –   и покриват широк периметър от научни сфери: Behavioural and Social Sciences, Business and Economics, Humanities, ICT, Language and Communication, Law, Medical Sciences, Geography, Planning and Environment, Public Administration and Political Science, Religion and Philosophy и Science. Таксите за обучение в Холандия са регулирани от държавата, като за учебната 2018/19 г. ще бъдат около 2060 евро. За да научите повече за Radboud Univesristy, заповядайте за среща с негов представител на ", "date": "2017.10.09", "title": "Най-добрият многопрофилен университет в Холандия с презентация в София"}
{"url": "https://www.24chasa.bg/novini/article/6487558", "text": "Започна срещата на министрите на външните работи във формат Букурещ - Б 9, във Варшава, в която участва и заместник министър-председателят по правосъдната реформа и министър на външните работи Екатерина Захариева. Това съобщиха от Дирекция \"Пресцентър\" на Министерството на външните работи. Форматът Букурещ - Б 9 включва държавите членки на НАТО от Източния фланг: България, Естония, Латвия, Литва, Полша, Румъния, Словакия, Унгария и Чехия. Основната цел на срещата е съюзниците от Източния фланг да консолидират свои позиции за по-ефективно участие при взимане на решения в НАТО и ЕС. Външните министри ще обсъдят подготовката за срещата на най-високо равнище на НАТО през 2018 г. и изпълнението на решенията от Срещата на върха във Варшава през 2016 г. Сред другите акценти на дискусията ще бъдат предизвикателствата пред сигурността, включително Общата политика за сигурност и отбрана на ЕС. До момента са проведени две срещи на Б 9. Първата е на равнище държавни и правителствени ръководители през ноември 2015 г., а след това и на равнище министри на външните работи през ноември 2016 г.", "date": "2017.10.09", "title": "Започна срещата на министрите на външните работи в Полша с участието на министър  Захариева"}
{"url": "https://www.24chasa.bg/novini/article/6487557", "text": "Националната електрическа компания на Гърция се е натъкнала на скандални случаи с измами за ток. Измамниците са ползвали електричество на цени, предназначено за социални слаби, въпреки че са били състоятелни, алармира в. \"Та неа\", цитиран от БТА.  Изданието подчертава, че измамите са за много киловати, а нанесените щети на регулатора възлизали на хиляди и даже милиони евро. Вестникът цитира редица случаи на такива измами, като за целта извършителите ползвали въведени от компанията тарифи за ток, предназначени за социално слаби потребители. Един от тези случаи показва, че собственик на вила от 972 кв. м. площ в елитното предградие Кифисия в Атина е консумирал 8 400 киловата ток за четири месеца и че от години дължал на електрическата компания 28 хиляди евро. Същият обаче се представял за социално слаб и е ползвал електричество, предназначено за такава категория хора, сиреч за него са важели по-ниски тарифи. Задълженията пък за четири месеца на друг собственик на вила от 760 кв. м. в Кастела, консумирал 7 500 киловата ток, били на стойност 32 хиляди евро. Електрическата компания е сезирала данъчните власти, които започват проверки, пише още изданието.", "date": "2017.10.09", "title": "Измами с мегавати в Гърция"}
{"url": "https://www.24chasa.bg/novini/article/6487560", "text": "Русия и Турция продължават преговорите за доставки на руски зенитни ракетни системи С-400. Това заяви днес говорителят на Кремъл Дмитрий Песков, цитиран от ТАСС. Мога да кажа, че контактите и преговорите на експертно ниво в контекста на сделката продължават, посочи Песков пред журналисти, предава БТА. Наскоро турският външен министър Мевлют Чавушоглу заяви, че Турция може да се откаже от купуването на зенитните ракетни системи С-400 от Русия, ако не бъде постигнато споразумение за съвместното им производство. Турският президент Реджеп Тайип Ердоган съобщи през септември, че Турция е платила депозит на Русия за покупката на системите С-400.", "date": "2017.10.09", "title": "Русия и Турция продължават преговорите\nза доставки на руски зенитни ракетни системи С-400"}
{"url": "https://www.24chasa.bg/novini/article/6487452", "text": "Министърът за българското председателство на Съвета на ЕС Лиляна Павлова изтъкна по време за заседанието на Националният съвет по туризъм, че глобалната и дългосрочна цел в рамките на нашето председателство е България да бъде позната по-добре като туристическа дестинация, предаде БТА. Председателството е възможност да се предложи нов поглед за това какво е България и като държава с богато културно и историческо наследство, природа, държава, която е достоен член на ЕС, а не просто потребител на еврофондове и е неутрален балансьор по тежките теми на европейския дневен ред, изтъкна министър Павлова. Председателството е шанс за България да стане и страната, която в критичен момент за бъдещето на Европа момент, успее да зададе в дневния ред важни и значими теми за ЕС за Западните Балкани, добави още Павлова. И най-добрите теми да сложим в дневния ред, и най-важните решения да успеем да вземем, ако оставим лошо впечатление как са посрещнати гостите на летището в София и как са настанени в съответния хотел, ще остане лош привкус у всеки участник, обърна се министър Павлова към участниците в заседанието. Министърът на туризма Николина Ангелкова посочи, че председателството е възможност да покажем страната като целогодишна туристическа дестинация, както и да се обсъдят бъдещи промени в европейски регламенти или директиви в ресорни за туризма теми. Няма да има риск за договорите на туроператорите с хотелите, които ще бъдат избрани за домакини по време на събитията за българското председателство на Съвета на ЕС, заради гостите на събитията за председателството, каза министър Лиляна Павлова в отговор на въпрос от туроператорите дали ще има опасност от това в последния момент да бъдат изваждани от хотелите техни групи заради председателството. Списъкът с хотелите по председателството ще е публичен и ще бъде оповестен след подписването на споразумение с тях, уточни министърът. Павлова съобщи още в отговор на въпрос от бранша, че за туроператорите предстои да се обяви открита обществена поръчка за избор на изпълнител на пътуванията в рамките на трите официални посещения в България. От бранша изразиха притеснения за компетентността на екскурзоводите, като по време на заседанието стана известно, че за председателството са регистрирани 1200 екскурзоводи, за които са гарантирали три екскурзоводски асоциации и тези водачи на туристи имат вече идентификационни карти.", "date": "2017.10.09", "title": "Павлова: Целта ни е България да бъде добре позната туристическа дестинация (Обновена)"}
{"url": "https://www.24chasa.bg/novini/article/6487624", "text": "Досега не са постигнати решения по първата част от преговорите между Европейската комисия и Лондон по въпроса с напускането на Великобритания. Топката е изцяло в британското поле, за да се постигнат решения, заяви днес говорител на ЕК. Така говорителят непряко коментира изразените открито от британския премиер Тереза Мей очаквания, че сега на ход е ЕС, след като тя е направила отстъпки в британските преговорни позиции с речта си във Флоренция. Говорителят отбеляза, че в четвъртък на пресконференция ще бъде отчетен ходът от започващия днес пети кръг преговори с Лондон. По повод отсъствието от преговорите на ръководителя на британския екип Дейвид Дейвис представителят на ЕК отбеляза, че комисията е \"денонощно на разположение\". Британски медии съобщиха по-рано, че Дейвис ще се появи в Брюксел едва в четвъртък, за пресконференцията. Преговорите между комисията и Великобритания са разделени на две, като в първата част следва да бъдат постигнати договорености за правата на гражданите, бюджетните задължения и границата с Ирландия. Едва след решаването на тези въпроси ЕС е готов да започне разговор за отношенията с Лондон след напускането на Великобритания през 2019 година.", "date": "2017.10.09", "title": "ЕК: \"Топката е изцяло в британското поле\" по въпроса за Брекзит"}
{"url": "https://www.24chasa.bg/novini/article/6487577", "text": "Германският канцлер Ангела Меркел обяви днес, че преговорите за сформиране на коалиционно правителство ще започнат на 18 октомври, предадоха световните агенции, цитирани от БТА. Разговорите се очертават сложни, защото в коалицията трябва да се обединят консерватори, либерали и Зелени. Християндемократическият съюз на Меркел и нейният традиционен баварски партньор, Християнсоциалният съюз, се очаква да поканят първо Свободната демократическа партия (либералите), а после и Зелените за разговорите на 18 октомври. На 20 октомври ще има проучвателни дискусии с всички партньори заедно, уточни канцлерът.", "date": "2017.10.09", "title": "Меркел: Преговорите за коалиционно правителство в Германия ще започнат на 18 октомври"}
{"url": "https://www.24chasa.bg/novini/article/6487693", "text": "Пловдивският окръжен съд постанови 29 г. затвор за ромката Донка Петкова, която удуши за 5 лева възрастната жена Иванка Кукова от с. Дълбок извор. Убийството стана в дома на жертвата през февруари м.г. Тогава 38-годишната циганка влязла в дома на 84-годишната пенсионерка. Поискала й 5 лева за това, че й помага в къщната работа. Бабата обаче нямала да й даде. Тогава циганката я повалила на земята и я умъртвила. Откъснала от ушите й златните обици, а после се върнала и задигнала покъщнината. Съдът даде на Донка Петкова 25 г. за убийството и още 4 г. за грабежа. Ромката призна вината си и делото протече по съкратеното съдебно следствие. Това означава, че наказанието й се намалява с 1/3. Прокурор Галина Андреева поиска доживотна присъда без право на замяна. Тя обясни, че Петкова два пъти е лежала в затвора. \"Очевидно това не я е превъзпитало, щом за кутия цигари отнема човешки живот\", изтъкна обвинителката. Синът на жертвата Ангел Куков се разплака в залата. Той поиска смъртно наказание за циганката. Съдът постанови по 20 000 лева обезщетение за него и сестра му. Адвокатът на Петрова заяви, че ще обжалва наказанието.", "date": "2017.10.09", "title": "Дадоха 29 г. затвор на циганка, удушила старица за 5 лева"}
{"url": "https://www.24chasa.bg/novini/article/6487728", "text": "Антон Тодоров подаде оставка като народен представител от ПП ГЕРБ. Това стана ясно от писмо на Антон Тодоров до ръководството на ГЕРБ, съобщиха от пресцентъра на ПП ГЕРБ. \"Заради опитите репликата ми да бъде превърната в етикет на партията, от която съм избран, на нейния лидери милионите хора, гласували за мен, моля да приемете оставката ми като народен представител\" се посочва с писмото. Вижте целия текст на писмото без редакторска намеса: ", "date": "2017.10.09", "title": "Антон Тодоров подаде оставка"}
{"url": "https://www.24chasa.bg/novini/article/6487740", "text": "Испанският вицепремиер Сорая Саенс де Сантамария заяви днес, че правителството е готово да предприеме действия, ако каталунските сепаратистки лидери обявят утре независимост, както обещаха, предаде Асошиейтед прес. \"Ако (каталунците) обявят независимост, ще има решения за възстановяване на закона и демокрацията\", каза Саенс де Сантамария каза в ефира на радио КОПЕ, цитира БТА. Каталунският върховен съд обяви, че е поискал от испанската национална полиция да осигури повече охрана на сградата, в случай че регионалният парламент обяви автономната област за независима. Каталунският премиер Карлес Пучдемон ще говори утре вечер пред регионалния парламент. Политици сепаратисти казват, че тогава ще бъде обявена независимост, въпреки че според някои депутати от управляващата коалиция този акт ще бъде символичен. Саенс де Сантамария призова членовете на каталунското правителство, \"които все още уважават демокрацията и свободата, да не скачат в пропастта\". Испанското правителство отхвърли искането на Съвета на Европа да се проведе бързо и независимо разследване на обвиненията в полицейско насилие по време на организирания на 1 октомври референдум в Каталуня, заяви днес комисарят по правата на човека Нилс Муйжниекс, цитиран от Франс прес. \"Силите за сигурност действаха внимателно, уместно и пропорционално, за да наложат спазването на закона и да защитят правата и свободите на гражданите\", е казал испанският вътрешен министър Хуан Инасио Соидо Алварес в отговор на искането на Муйжниекс. Франция няма да признае Каталуния, ако испанската автономна област едностранно обяви независимост, заяви днес министърката по европейските въпроси Натали Лоазо, цитирана от Ройтерс. Тя призова в ефира на телевизия СиНюз \"кризата да бъде решена чрез диалог на всички равнища в испанската политика\". Такъв вариант не се и обсъжда, но теоретично ако независимостта бъде призната, то непосредствената последица ще е Каталуня автоматично да напусне ЕС, допълни тя. Германският канцлер Ангела Меркел е разговаряла в събота с испанския премиер Мариано Рахой, съобщи нейният говорител, цитиран от Ройтерс. Двамата са обсъдили каталунската криза и Меркел е изразила подкрепа за целостта на Испания. Едновременно с това тя е призовала и за повече диалог. Също в събота Меркел е обсъдила ситуацията в Каталуния и с председателя на Европейската комисия Жан-Клод Юнкер.", "date": "2017.10.09", "title": "Испания: Ще предприемем действия, ако Каталуня обяви независимост утре"}
{"url": "https://www.24chasa.bg/novini/article/6487785", "text": "Генералният секретар на НАТО Йенс Столтенберг заяви, че алиансът не иска \"нова Студена война\" с Русия въпреки опасенията на страните членки във връзка със струпването на руски войски по границата с НАТО, предаде Асошиейтед прес. Той говори в края на четиридневната Парламентарна асамблея на НАТО, която се провежда в Букурещ, цитира БТА. \"Ние сме обезпокоени от... липсата на прозрачност (на Русия), когато става дума за военни учения\", посочи Столтенберг. Той спомена руско-беларуската операция през септември, включваща хиляди войници, танкове и самолети, която се състоя в Беларус, на източната граница на НАТО. Столтенберг обаче добави: \"Русия е наш съсед... ние не искаме да изолираме Русия. Не искаме нова Студена война\". Той каза, че 29-членният алианс е засилил въздушния патрул в Черно море \"в отговор на агресивните действия на Русия в Украйна\". Генералният секретар на НАТО също така подчерта в речта си пред Парламентарната асамблемия, че Европейският съюз не може да развие собствена система за отбрана извън НАТО, предаде Аджерпрес. \"Много добре е, че ЕС развива собствена система за отбрана в допълнение към Северноатлантическия алианс. Алиансът иска това нещо от дълго време\", посочи той. \"Но е важно да подчертаем, че системата за европейска отбрана не може да замести системата на НАТО, а трябва да бъде вътре в рамките на НАТО\", подчерта още Столтенберг. Същевременно той призова страните членки на алианса са отделят повече пари за отбрана и благодари на Румъния за приноса й.", "date": "2017.10.09", "title": "Столтенберг: Не искаме нова Студена \nвойна с Русия"}
{"url": "https://www.24chasa.bg/novini/article/6487276", "text": "Турската лира поевтиня с около 2 процента спрямо щатския долар в днешната ранна търговия на фона на дипломатическото напрежение между Анкара и Вашингтон, предаде ДПА, цитира БТА. През уикенда двете страни временно спряха неимиграционните визови услуги помежду си от съображения за сигурност. Днес лирата се търгуваше при курс 3,70 за един долар спрямо 3,61 за долар в края на миналата работна седмица. Турската валута отслабна и спрямо еврото - до 4,33 спрямо вече рекордния минимум от 4,24 лири за евро. Визовите ограничения ще засегнат туризма и бизнеса, твърдят анализатори.", "date": "2017.10.09", "title": "Турската лира поевтиня силно заради напрежението със САЩ"}
{"url": "https://www.24chasa.bg/novini/article/6487274", "text": "Министърът на туризма Николина Ангелкова заяви пред журналисти, че не вижда причина да подава оставка, каквато й поискаха от Асоциацията на българските туроператори и туристически агенти. Министърът каза, че недоволството от политиката в туристическия сектор, изразено от организацията, представлява мнението само на част от браншовите сдружения и допълни, че изразяването на несъгласие с политиките на ведомството е право на организацията, информира БТА. В националния регистър има над 300 сдружения, три са регистрираните организации, свързани с туроператорска и турагентска дейност, а регистрираните туроператори и турагенти са над 3000, каза министърът и допълни, че в АБТТА членуват - 80 - 90, така е и в БАТА и в Националното сдружение \"Туризъм\". Фактите за сектора доказват, че сме на прав път, със сигурност има още какво да се желае, защото Министерството съществува от три години, а проблемите в бранша са трупани от години, категорична беше Ангелкова. Сред положителните аргументи в подкрепа на политиката в туризма тя открои, че за периода януари - август общият брой на чуждестранни туристи, посетили места за настаняване с над десет легла в България, е над 6,5 млн. Ангелкова изтъкна, че са използвани данни на НСИ. Тя направи коментара си преди заседанието на Националния съвет по туризъм.", "date": "2017.10.09", "title": "Ангелкова: Не виждам причина да подавам оставка"}
{"url": "https://www.24chasa.bg/novini/article/6487278", "text": "Възрастен мъж е починал, падайки от 7-мия етаж на старчески дом в Радомир, съобщиха от полицията. Човекът бил 97-годишен местен жител, бил настанен в Дома за стари хора в града. Инцидентът е станал в 16.50ч. вчера. Трупът е закаран в Съдебна медицина - Перник за аутопсия. Образувано е досъдебно производство.", "date": "2017.10.09", "title": "Мъж на 97 г. падна от 7-я етаж на старчески дом в Радомир и почина"}
{"url": "https://www.24chasa.bg/novini/article/6487316", "text": "Възрастна жена от Наречен е загинала след възникнал пожар в дома й, съобщиха от пресцентъра на ОД на МВР. Сигналът постъпил в РСПБЗН - Асеновград минути преди 1 часа в събота. След потушаване на огъня, при оглед на изгорялата къща, било открито тялото на 98-годишната й обитателка. Местопроизшествието е запазено и посетено от оперативна група на РУ - Асеновград. Уведомен е дежурен районен прокурор. Причините за пожара се разследват в рамките на образувано досъдебно производство.", "date": "2017.10.09", "title": "Възрастна жена загина при пожар в дома й в Пловдивско"}
{"url": "https://www.24chasa.bg/novini/article/6487329", "text": "На 6 октомври, 09,05 часа, е получено съобщение за настъпило пътно произшествие на пътя между град Кермен и село Николаево. Инцидентът е станал между лек автомобил \"Фолксваген Голф\", управляван от водач на 25 години, и лек автомобил „Киа“, управляван от мъж на 57 години. От произшествието на място е починал водачът на лекия автомобил „Фолксваген“. Това съобщиха от ОДМВР-Сливен, предаде \"Фокус\". В МАБЛ-Сливен е приета 26-годишна жена с опасност за живота и 2-годишно дете, което е без опасност за живота, пътници в същия автомобил. Участниците в произшествието са от град Кермен. По случая е образувано досъдебно производство.", "date": "2017.10.09", "title": "26-годишна е с опасност за живота след катастрофа край Сливен"}
{"url": "https://www.24chasa.bg/novini/article/6486605", "text": "България е на 38-о място в света по нетни финансови активи на глава от населението. Средностатистическият българин притежава 7050 евро. Това е един от основните изводи от последния доклад на немската финансова група “Алианц”. Резултатите от него са събрани в “Доклад за световното благосъстояние”, който бе обявен миналата седмица. Авторите на изследването са разделили всички домакинства в държавите в три съсловия: благоденстващи, които разполагат с богатство над 45 900 евро на човек, средно съсловие - с финансови активи от 7700 до 45 900 евро на човек, и бедно - с под 7700 евро. В момента България е на почетното трето място в третата група - на бедните, след Аржентина и Бразилия. Тя обаче е изпреварила Полша, Румъния, Словакия, Турция и Русия. Ако тенденцията за “прескачане” на тази условна граница между съсловията се запази, то статистически българите в обозрим хоризонт от време ще влязат в групата на средното съсловие на света, е прогнозата на авторите. За да бъде елиминирано влиянието на фактора “много пари, съсредоточени в ръцете на малко хора”, авторите са въвели специален показател за справедливо разпределение на богатството. Той се измерва чрез съотношението между средностатистическо богатство и реално богатство на средностатистическия човек. По този критерий, България е в средната група държави. Според изследването най-несправедливо финансовото богатство е разпределено в Южна Африка, Дания и САЩ. . Най-справедливо е разпределението на финансовите активи между населението на Словакия, Белгия и Италия. Изследването е установило също, че най-бързо растат икономиките на азиатските държави. Без Япония през миналата година благосъстоянието на азиатците расте средно с 15% На Китай пък се дължи около една трета от световния икономически ръст. Анализаторите на “Алианц” смятат, че от глобална гледна точка най-печеливши са хората от средното съсловие в страните в подем. Те са категорични, че разпределението на благосъстоянието извежда на челни позиции държави като Китай, България или Бразилия. Те очертават профила на новото средно съсловие като съставено главно от хора от досегашното по-долно съсловие в имуществено отношение. В много по-малка степен тази група се оформя от хора, които са били в групата на богатите, но са обеднели. Това според тях означава, че хора, които никога досега не са имали някакви спестявания, вече са започнали да трупат скромно благосъстояние и постепенно да излизат от най-долната съсловна група. От 2000 година насам близо 600 милиона души по света са влезли в средното съсловие, е установило изследването. В индустриалните страни обаче глобализацията, структурните промени и финансовата криза са довели и до обратния процес. Става дума за няколко милиона души, които са изпаднали от класата на най-богатите и вече принадлежат към средното съсловие. Най-много са хората, които са слезли по-надолу в САЩ и Япония, както и жителите на държави, които са били засегнати от локални или вътрешни кризи, каквито например са Италия и Гърция. Авторите са категорични, че светът става все по-справедлив и че все повече хора могат да спестяват пари и да трупат благосъстояние. Те все пак отчитат фактът, че най-богатите 10% от населението притежават 80% от световното богатство Анализаторите обаче са категорични - само допреди двайсетина години малко под 10% от населението са притежавали 90% от световното богатство. Това според тях означава, че стотици милиони хора са излезли от бедността и са преминали, или са на път да преминат в близките години към средното съсловие. Този факт според изследователите означавал, че световното богатство вече е малко по-справедливо разпределено. Докладът предупреждава за налагането на две много опасни тенденции. Първата е, че ножицата между различните държави се отваря още по-широко в сравнение преди десетина години. Богатите ставали все по-богати, а повечето от бедните - още по-бедни. Втората - все повече хора били склонни да взимат потребителски и други кредити, а либералната политика на банки насърчавала потребление за сметка на бъдещето САЩ продължават да бъдат страната с най-много милионери, но Азия догонва Северна Америка според критерия частни богатства. Това пък сочат резултатите от проучване, поръчано от “Фейсбук”. Изследването не анализира състоянията в недвижими имоти, ограничавайки се с активите, които бързо могат да бъдат раздвижени. С 6,9 милиона домакинства, чието състояние превишава 1 милион долара през 2014 г., САЩ остават категоричен лидер в класацията. Китай е държавата, в която живеят два пъти по-малко милионери в долари - 3,6 милиона. При все това от 2,1 милиона домакинства по света, които са станали милионери между 2013 и 2014 г., над 60% живеят в Азия. Почти 5000 евро е средното финансово богатство на българина, което включва спестяванията на домакинствата в банкови депозити, пари в брой, пенсионни, взаимни и застрахователни дружества, както и преките инвестиции в акции.Това пък показват проучвания, поръчани от финансови институции, работещи у нас. Банковите влогове продължават да са най-предпочитаната форма на спестяване сред българите и достигат 67% от финансовото им богатство Последните данни показват, че финансовото благосъстояние на населението надминава 40 млрд. евро, но остава далеч под равнищата в по-развитите европейски държави. Експертите смятат, че страните от Централна и Източна Европа бавно, но сигурно догонват показателите, регистрирани в западната и по-развита част на континента. Още повече,че те са и три пъти по-малко задлъжнели от западноевропейците. В какво по-конкретно се състои финансовото богатство на средния българин, който притежава активи на стойност 4876 евро, докато един люксембургски гражданин разполага средно с 432 200 евро, или близо 100 пъти повече. 82% от парите си българите държат на банков влог, 16% са насочени към взаимни и пенсионни фондове, както и в застрахователни продукти. Само 2% са инвестирани в ценни книжа. На обратната страна на финансовото благополучие са финансовите задължения на българите. В края на 2016 г. те са били над 50 млрд. евро, от които близо половината са на частни лица. Повечето български домакинства притежават един или повече апартаменти, къща или вила в провинцията, селскостопански земи или гори. Българите са едни от най-големите собственици на имоти в Европа и наемателите на жилища са малцинство. Според експертите тези недвижими собствености на българите в действителност представляват по-голямата част от тяхното материално благосъстояние - надхвърлят по стойност 71% от всичко притежавано от домакинствата. След кризата от 2008 година, стойността им чувствително спадна, съответно и богатството на гражданите. От миналата година обаче пазарът на имоти се съживи, което вече предизвика ръст на цените и съответно повиши стойността на притежаваните от българите имоти. А това ще има благоприятен ефект върху общото материално благосъстояние на населението и само ще потвърди прогнозите на експертите, че се очаква ръст на финансовите и материалните активи на българите.  Броят на хората, които държат на депозит в банка суми над 1 млн. лева, намалява. През декември 2016 г. те бяха 762-ма души и до края на март т.г. останаха без промяна. В края на август в банките вече има 743 милионерски депозита, като броят им е с 19 по-малък спрямо края на март, сочат последните данни на БНБ, чийто шеф е Димитър Радев. Общата сума в милионерските депозити обаче продължава да се увеличава. Само за три месеца те са добавили към сметките си 12,3 млн. лв. и така общата сума по тези сметки вече надминава 1,8 млрд. лв. Средната класа също трупа пари в банките. Увеличение се отчита при всички влогове на граждани със суми между 10 хил. и 500 хил. лв. Най-голям ръст има при влоговете със суми между 50 хил. и 100 хил. лв. Само за три месеца техният брой нараства с 1184, а общата сума в тях скача с над 80 млн. лв. и достига 7,2 млрд. лв. Големите влогове със суми между 500 хил. и 1 млн. лв. също се увеличават - с 8 броя за три месеца като достигат 1239 броя. Общата сума в тях през второто тримесечие обаче пада с близо 2 млн. до 851 млн. лв. При депозитите със суми под 10 хил. лв. обаче се отчита спад, което показва, че хората с по-ниски доходи посягат към спестяванията си. Малко над 65% от депозитите у нас са за суми до 1000 лв. спрямо 67% преди година. Спестяванията за суми до 5000 лв. са 82,9% от всичките срещу 84,27% преди година. ", "date": "2017.10.09", "title": "Още 650 евро на човек и България става средна класа"}
{"url": "https://www.24chasa.bg/novini/article/6487355", "text": "В резултат на извършена, на 6 октомври 2017 г. в местността „Кошарите“ в землището на с. Вълково, община Сандански, проверка на стопански двор, стопанисван от Ж М. /57 г./ от с. Вълково, са намерени и иззети 124 бр. тревисти растения с общо тегло около 582,840 килограма и около 33,020 килограма суха, тревиста маса, които след направен полеви тест са реагирали положително на канабис. Това съобщиха от ОДМВР-Благоевград, предаде \"Фокус\". Ж. М. е задържан.", "date": "2017.10.09", "title": "Откриха над 600 кг канабис в двор в санданско село"}
{"url": "https://www.24chasa.bg/novini/article/6487387", "text": "Германският канцлер Ангела Меркел направи компромис и прие исканата от коалиционния партньор на Християндемократите – баварския Християнсоциален съюз, горна граница за приема на бежанци. С това тя отвори възможността за започване н апреговори за съставяне на правителство. 12 часа продължиха преговорите между християндемократите и Християнсоциалния съюз в Берлин вчера. Едва късно вечерта бе направин решителния пробив. Меркел го нарече фундаментален компромис. Тя се е съгласила да се постави горна граница на притока на бежанци - Германия да приема годишно не повече от 200 000 бежанци. В тази бройка не влизат имигрантите, които биват приемани на работа в страната. В съобщението си за компромиса християндемократите избягват термина „горна граница“, но посочват, че 200 000 е годишният максимум. Компромисът бе условието, което баварският ХСС постави на Ангела Меркел, за да остане в коалиция с ХДС. Едва след постигането му ХДС/ХСС могат да започнат преговори с другите партии за съставяне на коалиционен кабинет. Това са либералната СвДП и Зелената партия. Приемането на горна граница обаче може да се окаже пречка за привличането в правителството на зелените. „Споразумението е между ХДС и ХСС, то далеч не означава, че ще бъде прието от евентуална коалиция Ямайка“, коментира шефкат ана Зелените Симоне Петер.", "date": "2017.10.09", "title": "Меркел прие горна граница за бежанци - 200 000 годишно"}
{"url": "https://www.24chasa.bg/novini/article/6487216", "text": "Дилан Вандерсникт (24 г.), бивш заместник-председател на младежката организация на най-голямата белгийска партия Нов фламандски алианс (НФА, националисти), е намерен мъртъв и изглежда става дума за самоубийство. Това съобщават местни медии, като отбелязват, че младежът е бил част от партийната организация в продължение на осем години. През май Вандерсникт помести във Фейсбук карикатура, на която рисуван арабски шейх е в сексуална поза с русокосо момиче, чието лице изглежда е взето от нечия снимка. Жалба срещу карикатурата подаде студентка от Белгийската работническа партия (крайна левица), която се разпозна на колажа. Тя обясни, че действията срещу нея са предизвикани от участието й в протест срещу политиката на държавния секретар по убежището и миграцията Тео Франкен (НФА), информира БТА. Карикатурата на Вандерсникт съдържаше надписа \"Бежанци, добре дошли. Културното обогатяване е сигурно\". Впоследствие студентката подаде жалби в полицията, до ръководството на университета и до кварталния специалист срещу радикализацията. От НФА се разграничиха от Вандерсникт, а той съобщи, че се е извинил. В следващите месеци младежът е напуснал поста си в НФА и се е присъединил към малко известно фламандско националистическо движение.", "date": "2017.10.09", "title": "Млад белгийски политик се самоуби, след скандал с расистка карикатура"}
{"url": "https://www.24chasa.bg/novini/article/6487362", "text": "Служители на сектор „Противодействие на икономическата престъпност“ при Областната дирекция на МВР във Велико Търново задържаха двама мъже в момент на сделка с акцизни стоки без бандерол. Успешната реализация е проведена при специализирана полицейска операция за противодействие разпространението на акцизни стоки без бандерол. Иззети са общо 13 230 кутии цигари. В петък при проверка на лек автомобил „Ланчия“, собственост на 51-годишния Х. К. от В. Търново са намерени и иззети 500 кутии с цигари. При последвали проверки в гараж и помещение на административна сграда в областния град са иззети още 24 бака цигари от различни марки. В момента на осъществяване на сделката са задържани Х. К. и 31-годишния С. С., известен на полицията и осъждан. След доклад на материалите в прокуратурата двамата са привлечени като обвиняеми. С постановление на прокуратурата мярката за неотклонение на С. С. е удължена на 72 часа, а на Х. К. е наложена мярка за неотклонение „подписка“. Предотвратените щети за бюджета възлизат на близо 100 000 лв. Работата по документиране на цялата престъпна дейност на двамата продължава.", "date": "2017.10.09", "title": "Спипаха 13 230 кутии цигари без бандерол в Търново"}
{"url": "https://www.24chasa.bg/novini/article/6487398", "text": "Реализацията е осъществена при специализирана полицейска операция за противодействие разпространението на наркотични вещества В събота около 21,30 ч. пред заведение в Лясковец в момент на сделка с наркотични вещества е задържан 30-годишния И. М. от Лясковец, известен като Зъба. В него са намерени и иззети 15 топчета, съдържащи глави канабис. В същото време при проверка на жилище в града, обитавано от 30-годишния Д. М. са намерени и иззети 10 топчета, със същото съдържание. И. М. и Д. М. са задържани за срок до 24 часа по ЗМВР. От проведени незабавни издирвателни мероприятия са установени 15 души от Г. Оряховица, Лясковец, Д. Оряховица и Павликени, които редовно са закупвали наркотични вещества от задържаните. В неделя двамата са привлечени като обвиняеми. И. М. е задържан за срок до 72 часа, а Д. М. е с мярка за неотклонение «подписка». Работата по документиране на цялостната им престъпна дейност продължава. В неделя при продължаване на специализираната акция са извършени проверки в Лясковец и Д. Оряховица. При проверка на лек автомобила в Лясковец е намерена угарка от цигара. При полеви наркотест е установено, че цигарата съдържа наркотични вещества. В хода на проверката е изяснено, че същата е на пътник в автомобила – 33-годишния И. С. от с. Бряговица. Същата вечер в Д. Оряховица в неизползваема каменна шахта са намерени около 200 грама марихуана. В хода на операцията е установено, че наркотичното вещество е собственост на 42-годишния М. М. от същия град. Той е задържан за срок до 24 часа по ЗМВР. По двата случая са образувани бързи производства.", "date": "2017.10.09", "title": "Полицаи елиминираха местни дилъри \nна дрога в Лясковец и Долна Оряховица"}
{"url": "https://www.24chasa.bg/novini/article/6487368", "text": "29-годишен мъж от Луковит е издъхнал след нанесен му побой в петък, съобщиха от полицията. Сигнал за инцидента в РУ-Луковит бил подаден от Спешна помощ около 22 часа. Дежурните лекари информирали, че при тях постъпил пациент без видими следи от насилие, който обаче по-късно починал. Незабавно на домашния му адрес бил изпратен полицейски екип. При проведените оперативно издирвателни действия по \"горещи следи\" било установено, че мъжът е загинал след зверски побой с дървени колове. В хода на работата полицайте задържали трима местни мъже. Те са криминално проявени, на възраст 35, 24 и 22 години, и са заподозрени за извършеното физическо насилие. В резултат на последвалата следствена работа и събраните доказателства побойниците са привлечени в качеството им на обвиняеми и с прокурорско постановление са задържани за срок от 72 часа в Следствения арест в Ловеч. По случая е образувано досъдебно производство, работата продължава.", "date": "2017.10.09", "title": "Пребиха с колове до смърт младеж в Луковит"}
{"url": "https://www.24chasa.bg/novini/article/6487320", "text": "С помощта на ракета-носител \"Чанчжън-2D\" Китай успешно изстреля от космодрума Цзюцюан в провинция Гансу венецуелския спътник за дистанционно сондиране VRSS-2, предаде ТАСС, цитиран от БТА.  Задачите на новия космически апарат са сканиране на земната повърхност за откриване на неизвестни залежи от полезни изкопаеми, защита на околната среда, ликвидация на последствията от стихийни бедствия, прогнозиране на реколти и градско планиране. Пекин и Каракас със съвместни усилия изведоха в орбита трети спътник. Първият от тези космически апарати - Venesat-1 (Венесат-1) за развитие на комуникационни връзки, бе изстрелян през 2008 г., а вторият, спътникът за дистанционно сондиране VRSS-1 започна да функционира през 2012 г., съобщи Синхуа.", "date": "2017.10.09", "title": "Китай и Венецуела изведоха в орбита спътник за дистанционно сондиране"}
{"url": "https://www.24chasa.bg/novini/article/6487382", "text": "В петък около 19,40 ч. в Полицейското управление в Горна Оряховица е получен сигнал от 34-годишен мъж от железничарския град, че минути по-рано от автомобила му, паркиран на паркинг в района на спортна зала в града, е извършена кражба на мъжка чантичка, с намиращи се в нея 10 000 лв. и документи. По случая е образувано досъдебно производство и са предприети незабавни действия по разследването. В резултат на това около 20,20 ч. същата вечер при обход в района на болницата автопатрул на полицейското управление е забелязал паркиран микробус, от който при появата на полицейския автомобил е изхвърлена чантичка. В буса били 37-годишния В. Б., известен на полицията и многократно осъждан и спътникът му 31-годишния Т. Б. и двамата от Г. Оряховица. До возилото е намерена изхвърлената чанта с пари. От извършената проверка е установено, че това е чантата открадната от лекия автомобил. В хода на разследването е изяснено, че извършител на кражбата е В. Б. Той е задържан за срок до 24 часа по ЗМВР. Вчера е привлечен, като обвиняем, мярката му за задържане е удължена на 72 часа.", "date": "2017.10.09", "title": "Криминалисти в Г. Оряховица разкриха за минути кражба на чанта с 10 000 лв."}
{"url": "https://www.24chasa.bg/novini/article/6487404", "text": "Мъж /на 45 г./ от тетевенското село Български извор е бил задържан за 24 часа за това, че е прострелял жената, с която живее на семейни начала, съобщават от областната дирекция на МВР в Ловеч, предаде БТА. Инцидентът е станал на 8 октомври /неделя/ в следствие на семеен скандал. 45-годишната жена е била простреляна от мъжа с газов пистолет в областта на слепоочието. Пострадалата е транспортирана за лечение в плевенска болница в тежко състояние. Работата по случая продължава.", "date": "2017.10.09", "title": "Мъж простреля приятелката си в главата при скандал, жената е с опасност за живота"}
{"url": "https://www.24chasa.bg/novini/article/6487442", "text": "Масови проверки на автобуси и камиони в цялата страна започват днес. Те ще бъдат извършени в рамките на седмица, предаде  Инициативата е на TISPOL - европейската мрежа на службите на пътна полиция. От 9 до 15 октомври във всички държави-членки ще има засилен контрол на товарните автомобили и автобусите. Основни причини за катастрофите с камиони и автобуси са високата скорост, употребата на алкохол и наркотици, превозването на необезопасени товари, претоварването на автомобилите. В същото време много шофьори не спазват времето за почивка. По време на проверките служителите на КАТ ще проверяват също винетките и застраховката „Гражданска отговорност“. В проверките ще се включат служители на криминална и икономическа полиция. Те ще следят за нелегални мигранти, наркотици и крадени и недекларирани стоки. ", "date": "2017.10.09", "title": "Масово проверяват автобуси и камиони в цялата страна (Видео)"}
{"url": "https://www.24chasa.bg/novini/article/6487444", "text": "Разследването на убийството на Георги в Борисовата градина на 2 юни 2015 г. е на финала. Това стана ясно в Софийския градски съд по време на дело за промяна на мярката на задържания за престъплението - 20-годишният Йоан Матев. Младежът поиска да излезе на свобода срещу парична гаранция или под домашен арест, за да може да продължи образованието си в Югозападния университет. От 19 септември започнали процедури на материалите по делото на близките на Георги. Сега предстои да се направи и по отношение на Йоан Матев, и неговите адвокати, сред които и майка му Сребра Матева. Съдебномедицинската експертиза е показала, че Георги не е умрял веднага, а изпитвал значителни болки и е осъзнавал преживяния ужас, обясни Андрей Ангелов. Въпреки че по ножа, който бе открит в шахта, близост до БНР, не са открити следи или ДНК от Йоан, това няма да затрудни разследването. Клетка на мобилен оператор е засякла телефонът на Йоан в 11:42ч. до мястото, където бе убит Георги. Самото престъпление е извършено в 11:43 на 2 юни. Съдът отново припомни, че след престъплението Йоан е спрял да ходи на училище и е изтрил всички снимки от социалните мрежи, както и е променил външния си вид. Молбата на младежа да излезе на свобода бе отхвърлена и той остава в ареста.", "date": "2017.10.09", "title": "Експертиза: Георги от Борисовата градина не е умрял веднага, осъзнавал е ужаса"}
{"url": "https://www.24chasa.bg/novini/article/6487456", "text": "Софийският апелативен съд също се зае да издирва  , след като получи 15 години затвор за кражбата на 21 млн. лева от \"Алфабанк\". Делото срещу него стигна на втора инстанция на САС, но от Митевски вече 4 месеца няма и следа. Магистратите отправиха запитване към Националното следствие дали бившия касиер не се намира в някой арест в страната. Също така изпратиха и писмо и до Шесто районно управление, защо той не е бил задържан, когато се явил доброволно в полицията, за да влезе в затвора. Следващото заседание е на 13 ноември.", "date": "2017.10.09", "title": "Съдът също търси касиер, подсъдим за кражбата на 21 млн. лева от \"Алфабанк\""}
{"url": "https://www.24chasa.bg/novini/article/6487480", "text": "Ръчно изработена бяла ленена покривка подари заместник-кметът по културата и туризма в Пловдив Александър Държиков на посланичката на Мароко Закия ел-Мидауи. Те обсъдиха съвместни инициативи, които биха могли да влязат в културния афиш на Пловдив през 2018 и 2019 г. Държиков посрещна гостенката, тъй като градоначалникът Иван Тотев е в Брюксел. „Двете държави имат много общи черти. На първо място е интересът като туристически дестинации, които предлагат атрактивни почивки на море и планина, притежават богато културно-историческо наследство. И в двете държави различните етноси съжителстват от векове. В 12-вековната история на Мароко араби и бербери никога не са имали конфликт“, подчерта Закия ел-Мидауи. Тя увери, че вратите на посолството й са широко отворени. \"Готова съм да продължа създадената традиция от моята предшественичка и да работя още по- активно, за да покажем най-доброто от богатството на културно-историческото наследство на Мароко в Пловдив и на Пловдив в Мароко,“ каза тя. Александър Държиков представи културния календар на Пловдив, който включва над 150 прояви от всички жанрове на изкуството. Беше постигната договореност за няколко конкретни стъпки – участие в Международния фолклорен фестивал в Пловдив, организиране на изложби на реципрочна основа.", "date": "2017.10.09", "title": "Зам.-кмет подари покривка на посланичката на Мароко"}
{"url": "https://www.24chasa.bg/novini/article/6487481", "text": "Движението през прохода Троян-Кърнаре се пуска в 13.00 ч. за всички превозни средства, съобщава Агенцията \"Пътна инфраструктура\" /АПИ/. Целта е до края на деня и по него да бъде възстановено движението, се посочва в съобщението. АПИ апелира отново всички шофьори, на които им предстои пътуване през високопланинските проходи, да не тръгват с летни гуми. Поради високата надморска височина е възможно при падане на температурите да има заледявания и настилката да е хлъзгава.", "date": "2017.10.09", "title": "Възстановиха движението през Троянския проход"}
{"url": "https://www.24chasa.bg/novini/article/6487496", "text": "Министерството на здравеопазването, заедно с финансовия министър, обсъждаме възможност за създаване на фонд или целева субсидия за подпомагане на лечебните заведения, които имат финансови затруднения. Това каза в Пловдив министърът на здравеопазването Николай Петров, предаде БТА. По думите му това може да стане чрез осигуряване на кредити срещу малка лихва или без лихва, с които средства болниците да могат да предоговорят някои от задълженията си. Петров подчерта, че това трябва да стане законово и без да създава предпоставки за дискриминация на едни здравни заведения спрямо други. Министърът припомни, че заплатите в лечебните заведения и дълговете са си проблем на самото търговско дружество и здравното министерство няма законово право да отдели ресурс за която и да е болница. Към момента общо дълговете на болниците /държавни и общински/ в страната е малко над половин милиард лева, добави Николай Петров. Като най-затруднени той посочи болниците в Ловеч, където по думите му продължава спасителната акция, Враца, Видин, много зле според него е Университетската болница в Стара Загора, в Бургас също изпитвали затруднения. Към днешна дата, за преодоляване на кризата, на първо място се опитваме да променим модела на управление, да се правят икономии, да се предоговарят дългове и лихви, коментира Петров. По отношение на неосигурените граждани добави, че освен спешната и болничната помощ остава непокрита финансово доболничаната помощ, за което със социалния министър имат идея да се осигури ресурс чрез специален фонд. Движим се за средства в рамките на 2-3 милиона годишно, което е на база на разчетите за преминали такива пациенти, обясни той като добави, че става въпрос за неосигурени, но доказано бедни пациенти. Николай Петров бе в Пловдив по повод откриването на Университетски информационен център, който ще предлага информационни услуги на българските и чуждестранни студенти и ще помага за по-бързото адаптиране на новоприетите.", "date": "2017.10.09", "title": "Министри обсъждат фонд за подпомагане на болниците в затруднение"}
{"url": "https://www.24chasa.bg/novini/article/6487489", "text": " По същия случай районната прокуратура в Девня е образувала бързо съдебно производство срещу 19-годишния Али М. от село Пет могили, който карал колата-беглец. Простреляният Осман е негов брат, а автомобила е на баща им. С тях се возил техен приятел от същото село, който успя да избяга и все още не е задържан. Екшънът се разигра в неделя по обяд. Полицейски патрул опитал да спре за рутинна проверка опел астра на входа на варненското село Генерал Колево, но шофьорът профучал покрай униформените с пълна газ. След гонка през цялото село, Али опитал да отнеме предимството на служебния автомобил, който карал плътно зад него с включени светлини и сирена, но се забил в него. Той бил арестуван на място, а брат му и приятелят им хукнали да бягат. Полицаят извикал след момчетата да спрат, но те продължили. Той стрелял два пъти и улучил Осман в седалището. Момчето е в болница без опасност за живота. Срещу Али, който на всичко отгоре няма шофьорска книжка, Районната прокуратура в Девня образува бързо производство за противозаконно попречване на орган на властта да изпълни задълженията си. Престъплението се наказва с лишаване от свобода до 3 години и глоба от 500 до 2000 лева. Не се знае дали бащата на двамата младежи им е дал колата, или те са я взели без негова знание.", "date": "2017.10.09", "title": "Разследват полицая, прострелял беглец"}
{"url": "https://www.24chasa.bg/novini/article/6487508", "text": "От 1 ноември „ЧЕЗ Електро България“ АД, притежател на лицензии за доставчик на регулирания и свободния пазар, променя напълно своята структура с цел осигуряване на оптимални условия за клиентите си при либерализиран пазар на електроенергия. Предприетите структурни промени идват след обстоен анализ и в пълно съответствие изискванията на българското законодателство и ЕС /Директива 2003/54/ЕС/, формулираща правилата, свързани с организацията и функционирането на електроенергийния сектор. Компанията ще остане част от Групата ЧЕЗ в България. За клиентите, от 01.11.2017 година промените включват обособяване на отделни гишета във всеки център за обслужване на клиенти, активиране на специална линия на номер 070010010 само за въпроси, свързани с доставката на електроенергия и нов имейл адрес за комуникация с компанията: info@cezelectro.bg. В процес на изграждане е новият модерен сайт на дружеството, чиито адаптивен дизайн ще осигурява бърза и лесна навигация, ясна визия и достъпност на информацията за клиентите. Сайтът ще е изцяло ориентиран към клиентите на Дружеството, за които общуването онлайн е ежедневие. Освен обществено снабдяване с електроенергия „ЧЕЗ Електро България” АД притежава и лицензия за „Доставка на електрическа енергия от доставчик от последна инстанция“ с правата и задълженията на координатор на специална балансираща група. От създаването си през 2006 г. „ЧЕЗ Електро България“ АД винаги поставя във фокуса на дейността си качественото обслужване на клиентите. Дружеството разработи и предлага на своите клиенти значителен брой модерни услуги, сред които електронна фактура, sms проверка на сметка, sms известяване при неплатено задължение, дистанционно обслужване, безкасово заплащане на сметки.", "date": "2017.10.09", "title": "ЧЕЗ ЕЛЕКТРО преструктурира  бизнеса  си в България"}
{"url": "https://www.24chasa.bg/novini/article/6487504", "text": "Мъж на 32 години от Сливен се самоуби със скок от третия етаж. Преди това той наръгал с нож с година по-младата от него жена, с която живеел на семейни начала. Това съобщиха днес от полицията в града. Драмата се разиграла в събота на улица \"Пейо Яворов\" 8 в Сливен. Към 22,46 часа полицейски патрул дошъл на адреса по сигнал за битов скандал. Когато пристигнали, униформените заварили трупа на мъжа пред блока, той починал на място след фаталния си полет. Жената била с прободни рани в сърцето и белия дроб. Била приета в областната болница с опасност за живота, но по-късно от медицинското заведение успокоиха, че състоянието й вече е добро. Съседи разказали, че чули викове и когато похлопали на вратата на апартамента, мъжът се метнал от третия етаж. Основната версия за поведението му е, че той бил депресиран и непрекъснато твърдял, че идва краят на света.", "date": "2017.10.09", "title": "Мъж изпадна в депресия, наръга приятелката си и се самоуби"}
{"url": "https://www.24chasa.bg/novini/article/6487512", "text": "Един от най-популярните актьори на френското кино Жан Рошфор почина на 87-годишна възраст, оповести дъщеря му Клеманс, цитирана от Франс прес. Тя уточни, че баща й бе хоспитализиран в края на месец август и умря в болница във френската столица, предаде БТА. Жан Рошфор е известен с участието си във филмовата поредица за високия рус мъж с черната обувка. Снимал се е в над 150 филма, сред които \"Невинни с мръсни ръце\" (1975), \"По-големият брат\" (1982), \"Мустакатият\" (1987), \"Човекът от влака\" (2002), \"Фанфан Лалето\" (2003). През дългата си кариера е спечелил три награди \"Сезар\", едната от които през 1999 г. е почетна.", "date": "2017.10.09", "title": "Почина актьорът Жан Рошфор"}
{"url": "https://www.24chasa.bg/novini/article/6487521", "text": "С полицейска мярка за срок от 24 часа са задържани криминално проявените М.М. (27 г.) и Н.М. (25 г.), и двамата от село Пчеларово, област Добрич – съобщиха от Областната дирекция на МВР. На 8 октомври, около 20:30 часа е получено съобщение за извършен побой в частен имот в село Черна, област Добрич. Установено е, че неизвестни извършители са проникнали в къща и са нанесли побой над 21-годишен мъж и сестра му на 29 г. След оперативна работа побойниците са установени и зазържани. По случая е образувано досъдебно производство.", "date": "2017.10.09", "title": "Заловиха двама селски побойници"}
{"url": "https://www.24chasa.bg/novini/article/6487530", "text": "Съобщение за самокатастрофирал лек автомобил „Форд” с добричка регистрация в района на село Паскалево, област Добрич, получават в Областната дирекция на полицията на 7 октомври, около 12,05 ч.. При извършената проверка на водача Я.Й. (53 г.) от село Царевец, област Добрич, цифровата индикация отчита наличието на 2.92 промила в издишания от него въздух. По случая е образувано бързо полицейско производство. На 7 октомври, около 21,30 ч. в град Каварна е спрян за проверка лек автомобил „Пежо” с добричка регистрация. При извършената проверка за употреба на алкохол с техническо средство, е отчетено наличието на 3,34 промила в издишания от водача въздух. С полицейска мярка за срок от 24 часа е задържан А.И. (50 г.) от град Добрич. По случая е образувано бързо полицейско производство.", "date": "2017.10.09", "title": "Самокатастрофирал пиян шофьор се обади на полицията за помощ"}
{"url": "https://www.24chasa.bg/novini/article/6487525", "text": "Турските власти започнаха планираната военна операция в сирийската провинция Идлиб, чиято цел е да гарантира сигурността в региона. Това се казва в съобщение на генералния щаб на турските въоръжени сили, цитирано от ТАСС и БГНЕС. „В съответствие с постигнатото в Астана споразумение турските военнослужещи пресякоха границата със Сирия и дойдоха на територията на Идлиб на 8 октомври“, се казва в текста. В него се посочва още, че военните са извършили разузнавателни дейности и са установили наблюдателни пунктове, от които да се следи за спазването на сключеното примирие. Вчера турският президент Реджеп Ердоган заяви, че неговата страна ще си сътрудничи с бойците от Свободната сирийска армия по гарантирането на сигурността в Идлиб след постигнато споразумение в рамките на преговорите в Астана, на които участват още съюзниците на режима Русия и Иран. Началото на операцията беше основна тема на спекулации през последните седмици и се предполага, че е част от плановете за създаване на т. нар. „зона за деескалация“ в провинцията и околностите. По-рано тази година Турция, Русия и Иран се съгласиха да установят четири такива зони като мярка за улесняване на мирно споразумение между враждуващите страни в Сирия.", "date": "2017.10.09", "title": "Турция започна военната операция в сирийската провинция Идлиб"}
{"url": "https://www.24chasa.bg/novini/article/6487813", "text": "През периода януари - юли 2017 г. износът на България за ЕС се увеличава с 11.2 на сто спрямо същия период на 2016 г. и е в размер на 19 468.7 млн. лева, показват предварителни данни на Националния статистически институт. През юли износът за ЕС се увеличава с 10.7 на сто спрямо същия месец на предходната година и е в размер на 3 123.1 млн. лева. Вносът на България от ЕС през периода януари - юли 2017 г. се увеличава с 10.7 на сто спрямо същия период на 2016 г. и е на стойност 21 064.1 млн. лв. по цени CIF. През юли вносът на България от държавите - членки на ЕС, нараства с 2.5 на сто спрямо същия месец на предходната година и е в размер на 2 996.6 млн. лева. Външнотърговското салдо (износ FOB - внос CIF)на България с ЕС за периода януари - юли 2017 г. е отрицателно и е на стойност 1 595.4 млн. лева. По цени FOB/FOB (след елиминиране на разходите за транспорт и застраховки при внос на стоки салдото също е отрицателно и е в размер на 591.4 млн. лева.", "date": "2017.10.09", "title": "Ръст на износа на България за ЕС с 11.2% през януари - юли тази година"}
{"url": "https://www.24chasa.bg/novini/article/6487844", "text": "От 1 октомври в Австрия влезе в сила закон, забраняващ закриването на лицето на публични места. Това важи дори за колоездачите, които си вдигат шалчето пред устата в по-хладните дни. Шал около лицето е позволен само през зимата. Законът се прилага изключително строго – в това успя да се убеди младеж, който работи като „талисман“ на магазините за техника Mcshark. Момчето трябвало да подканя клиентите да влязат в нов филиал на магазина, облечен в костюм на акула – символът на магазините. Той обаче бил накаран от патрулиращи полицаи да свали маската и да стои с открито лице. Момчето се възпротивило, тъй като бил нает да върши тази работа именно с костюм. След дълга дискусия се наложило да свали костюма и бил глобен за противопоставяне на полицията. Собственикът на рекламната агенция, организирала ивента по откриването, реагира на страницата на агенцията си „Варда“: „Не допусках, че законът отива толкова далеч, че да забрани и талисманите. Жалко е, ако ще трябва да се сбогуваме с тази традиция.“ Изключение в закона се допуска само на големите карнавалн ипразници – Хелоуин и Фашинга.", "date": "2017.10.09", "title": "Глобиха мъж в костюм на акула в Австрия,\nнарушавал забраната за бурки"}
{"url": "https://www.24chasa.bg/novini/article/6487842", "text": "Самолет на авикомпания „Търкиш Еърлайнс“ бе принуден да извърши аварийно кацане на международното летище „Швехат“ в австрийската столица заради дим на борда на машината, съобщава националният ежедневник Der Kurier. Машината е приземена на столичното летище около 11 часа сутринта, цитира \"Фокус\". Съгласно разпространените данни, голям отряд на противопожарните служби и полицейски хеликоптер са били изпратени на място. Уточнява се, че самолетът се е движел по направление Истанбул-Брюксел. По предварителна информация няма пострадали. Остава неясно дали самолетът е имал техническа повреда или тревогата е била фалшива. Към момента служителите на „Търкиш Еърлайнс“ не са на разположение за коментар.", "date": "2017.10.09", "title": "Самолет на „Търкиш Еърлайнс“ кацна аварийно на летището във Виена"}
{"url": "https://www.24chasa.bg/novini/article/6487858", "text": "Днес възложих на адвокатите ми да заведат дела за всичките клевети, внушения и обиди, изказани нееднократно от Валери Симеонов по мой адрес и по адрес на нашите компании. Това обяви в профила си във фейсбук бизнесменът и председател на КРИБ Кирил Домусчиев. Домусчиев уточнява, че с недоумение гледал как по медиите вицепремиерът по икономическите и демографските въпроси Валери Симеонов води с голяма арогантност поредната си клеветническа кампания срещу него и Български морски флот. И допълва, че тези неверни твърдения не само вредят на моя имидж, но и на целия бизнес климат в България. Също така това на практика е сериозен натиск от страна на Симеонов върху независимия български съд, на който предстои да се произнесе по арбитражно решение. В същото време с колеги работодатели отчетохме, че не виждаме нищо полезно свършено за бизнеса в България от този човек в новото му амплоа на вицепремиер, казва Домусчиев. Според него клеветите на Симеонов надхвърлят всякакви граници, такива, каквито и жълтите вестници не биха си позволили. Поредният пример бил историята му за някаква 120-метрова яхта, която БМФ е купил и отчел като инвестиция. Бих се радвал, ако Валери Симеонов ми покаже къде я е видял записана в балансите и отчетите на компанията, и къде се намира тя. Ако го направи, ще препоръчам на управителния съвет на дружеството да вземе решение да му я дари. Ако не успее да докаже твърденията си, му препоръчвам да се извини публично, казва Домусчиев. Същото важало и за твърденията, че БМФ купувал „големи кораби с малки двигатели“, което било още една проява на некомпетентност. Цялата морска гилдия се смеела на „експертността“ на Симеонов в областта на корабоплаването. Корабите са големи, защото такива иска пазарът днес, а двигателите им са по-икономични като разход на гориво, защото са съвременни. Не може те да имат ледови клас, а да нямат необходимата мощност. Спирам дотук с коментара си за Вицепремиера по клеветническите въпроси Валери Симеонов. С него оттук нататък ще се виждаме често в съда, казва Домусчиев. Според него некомпетентността и арогантността на Симеонов са отчайващи, а опитът му да бъде специалист по всичко, обикаляйки множество телевизии, буди усмивки. От турове по медии и плажове остава ли му време да свърши нещо практически полезно за държавата.", "date": "2017.10.09", "title": "Домусчиев: Адвокатите ми заведоха дело срещу Валери Симеонов"}
{"url": "https://www.24chasa.bg/novini/article/6487838", "text": "Саудитка бе арестувана за нарушаване на забраната жени да шофират, която предстои да бъде отменена идното лято, предаде Асошиейтед прес, като се позова на местни медии. Жената е била задържана за кратко, а мъжът, който я придружавал (обикновено това е или бащата на жената, или съпругът й), трябвало да подпише декларация, че тя повече няма да нарушава правилата за движение по пътищата, предаде БТА. Неотдавна Саудитска Арабия обяви, че ще отмени забраната жени да шофират, но това ще стане едва през юни догодина.", "date": "2017.10.09", "title": "Арестуваха жена, нарушила забраната за шофиране в Саудитска Арабия"}
{"url": "https://www.24chasa.bg/novini/article/6487825", "text": "Постоянна мярка за неотклонение \"задържане под стража\" ще бъде поискана за тримата, обвинени за смъртта при побой на 29-годишен мъж от Луковит, съобщи за БТА говорителят на Окръжната прокуратура в Ловеч Кирил Петров. По думите му 72-часовото им задържане изтича утре.  а за смъртта на мъжа в качеството им на обвиняеми са задържани трима местни мъже, криминално проявени, на възраст 35, 24 и 22 години. Кирил Петров уточни, че тримата били в дома на единия от тях, когато потърпевшият спрял недалеч с лек автомобил. Единият от обвиняемите започнал да го бие, а след това в боя се включили и другите двама. От побоя 29-годишният мъж починал - вследствие на черепно-мозъчна травма, причинена от удар с твърд предмет. С единия от нападателите пострадалият имал стара вражда, посочи Петров. Той добави, че продължават процесуално- следствените действия и разпитите, ще бъдат назначени и експертизи.", "date": "2017.10.09", "title": "Искат затвор за тримата, които пребиха до смърт младеж от Луковит"}
{"url": "https://www.24chasa.bg/novini/article/6487888", "text": "Министърът на правосъдието Цецка Цачева отхвърли твърденията за бойкот на заседанието на КСНС, предаде БТА. Категорично оспорвам появилите се в тази посока изказвания, изненадана съм, че подобни не бяха направени в залата, където се проведе заседанието, заяви Цачева пред журналисти след заседанието на КСНС днес. Категорично не става дума за бойкот, още повече, че всички, които имаха отношение, изложиха своите доклади, посочи тя. Цачева информира,че са били представени докладите на различните институции и дебатът е започнал, но се е оказало, че от членовете на КСНС има такива, които са в служебни командировки зад граница. От заседанието по-рано са си тръгнали Цветан Цветанов и Мустафа Карадайъ, които е трябвало да пътуват за заседание в Брюксел. Предварително е било ясно, че вицепремиерът Екатерина Захариева участва в международен форум във Варшава, а Красимир Каракачанов като вицепремиер и министър на отбраната е във Франция. Държавният глава Румен Радев е предложил заседанието да продължи следващия вторник от 13 часа. По думите на Цачева премиерът Бойко Борисов е заявил, че тогава министрите, които са по право членове на КСНС, ще присъстват. Цачева припомни още, че в програмата за управление е записано в краткосрочен план изработването на антикорупционен закон и приемането му до края на 2017 г. и посочи, че това доказва волята на правителството за справяне с явления, неприемливи за обществото.", "date": "2017.10.09", "title": "Цецка Цачева отхвърли твърденията за бойкот на заседанието на КСНС"}
{"url": "https://www.24chasa.bg/novini/article/6487901", "text": "Окръжна прокуратура Варна внесе протест срещу решението на окръжните магистрати в морския град, които пуснаха под домашен арест обвинения в лихварство Ибрям Т., известен като Кючука, от Провадия. Според държавното обвинение на бащата на обвиняемия вече е съставен протокол за предупреждение, след като е заплашвал трима свидетели по делото срещу сина си. Досега са разпитани 10 свидетели, един от които - млада жена, разкрила пред разследващите, че заради просрочие на заема си, лихварят поискал тя да проституира за него. Безработният Ибрям демонстрира висок стандарт на живот и има криминално досие - осъждан е за кражби. В момента има наложена възбрана върху негов недвижим имот – жилищна сграда с гараж и магазин, както и върху негов автомобил. Окръжната прокуратура във Варна категорично не приема определената от Варненския окръжен съд мярка за неотклонение като адекватна. Престъплението е с висока степен на обществена опасност, а наказанието за банкова дейност без надлежно разрешение е лишаване от свобода от 5 до 10 години. Размерът на предвиденото наказание според прокуратурата е достатъчен мотив обвиняемият да се укрие. По закон се предвижда и конфискация, което може да мотивира Кючука да извърши друго престъпление – да заплашва свидетели по делото и да ги подбужда към лъжесвидетелстване. Припомняме, че при претърсване в дома на 41-годишния лихвар в Провадия е намерена тетрадка, в която записвал длъжниците си, на които давал кредити с лихва 50 процента. В дома му бяха открити и оригинални документи на нотариални актове на имоти, чанта с ключове на автомобили, паркирани до дома му и оставени като залог, близо 10 000 лева и около 2,5 кг злато на стойност 100 000 лева. \"В частния протест на Окръжната прокуратура във Варна се коментира и самата мярка за неотклонение „домашен арест“, която не може да се прилага непрекъснато, а се контролира периодично от органите на полицията\", съобщиха от апелативна прокуратура в морския град.", "date": "2017.10.09", "title": "Бащата на лихвар заплашва свидетели, съдът го пуска под домашен арест"}
{"url": "https://www.24chasa.bg/novini/article/6487910", "text": "Психичните проблеми са вторият здравословен обществен проблем на сръбското население след сърдечносъдовите болести, съобщава вестник \"Данас\", ден преди отбелязването на Световния ден на психичното здраве на 10 октомври. Проучване, проведено от 1997 г. до 2007 г. показва, че всеки втори човек в Сърбия страда от леки симптоми на депресия. При 4,4 процента от жените и 2,4 процента от мъжете е диагностицирана депресия, а 55,8 процента от гражданите на Сърбия се оплакват от чувство на тревога, напрегнатост и умора, цитира БТА. Данни на Института за психология към Философския факултет в Белград показват, че 42 процента от учениците в средните училища изпитват чувство на тревога. По брой на самоубийствата Сърбия е на 13-то място в света, а психичните болести, депресията и злоупотребата с психоактивни субстанции са причини за над 90 процента от случаите, твърдят специалистите.", "date": "2017.10.09", "title": "Всеки втори сърбин страда от депресия"}
{"url": "https://www.24chasa.bg/novini/article/6487915", "text": "Полицията откри изчезнала на 3-и октомври 27-годишна Елвира Димитрова. По техни данни младата жена, която страда от тежка депресия и диабет, е в добро здравословно състояние. Униформените са уведомили роднините й. Засега те отказват коментар.  Тя бе обявена за местно и общодържавно издирване, а майка й Жана обикаляше града и морската градина със свои роднини и търсеше дъщеря си навсякъде. Близките на младата жена бяха много притеснени, защото тя от 12-годишна е на силни медикаменти заради депресия, а през март тази година, след смъртта на баща си, отключила и тежък диабет. Елвира излязла от дома си без да си вземе лекарствата и без никакви документи. Взела само 500 лв., които явно са спасили живота й, защото е имала пари в себе си поне да се храни, което отчасти може да намали риска от усложнения на диабета й.", "date": "2017.10.09", "title": "Откриха изчезналата преди дни варненка"}
{"url": "https://www.24chasa.bg/novini/article/6487851", "text": "Международният технически панаир си връща духа от най-силните предкризисни години, отбелязаха много от участниците в неговото 73-о издание. Според маркетингови експерти това е индикация, че бизнесът се активизира. Същата тенденция очерта и Националният статистически институт, който неотдавна отчете рекорден ръст от 3.9% на българската икономика. По време на изложението подемът имаше съвсем конкретен израз. „Фирмите са доволни от сделките, които направиха“, заяви д-р Иван Соколов, главен директор на Международен панаир Пловдив. Националният изложбен център е организатор на най-престижната технологична среща на Балканите, която тази година събра над 600 компании от 36 държави в последната седмица на месец септември. „Най-много договори са сключени за тежка строителна механизация и за изделия на машиностроенето. Изложбата „Автосвят Пловдив“ имаше по-силна бизнес ориентация и това също повлия положително на продажбите както на леки коли от моделите, подходящи за търговски представители, така и на пикапи, камиони, автобуси“, конкретизира д-р Соколов. Той посочи, че община Сливен е направила заявка за електрическия автобус, произведен от чешки завод, а още няколко са проявили интерес към него заради екологичния ефект. Голяма част от изложителите, с които разговарях, виждат няколко големи плюса в ЕСЕН 2017 – изключително добрата организация, разнообразието от маркетингови инструменти, които предлагаме, високото ниво на посетителите и рекламната кампания, каза д-р Соколов. В най-голямото бизнес събитие на България участваха компании от машиностроенето, строителството, електрониката, електротехниката, роботиката, енергетиката, екологията, водния сектор, информационните технологии, химическата и минната промишленост, транспорта и автосервизното оборудване, автомобилната индустрия. Те демонстрираха повече „умни“ изделия и услуги. Посетителите специалисти бяха силно впечатлени от иновативните продукти, част от които бяха дори революционни, каза д-р Соколов. И добави, че въпреки лошото време, само специализираните посетители са били над 27 000. Дойдоха чуждестранни бизнес делегации от Естония, Индия, Италия, Турция, Черна гора, Гърция, Румъния, Македония, Япония и други държави. Новост е по-силното присъствие на посетители на възраст под 30 години. Те бяха привлечени от международното гейминг състезание, но разгледаха и специализираните изложби. Според експерти това има положителен ефект, тъй като хиляди младежи са се запознали със света на високите технологии и се формира подготвена публика за следващите издания на Техническия панаир. Изложителите са категорични, че тази година специалистите, които са разгледали техните щандове, са били на по-високо ниво както като служебно положение, така и като интереси. Това също е причина да се сключат повече сделки, смятат някои от участниците. Доста компании вече заявиха желание да се включат в ЕСЕН 2018, и то с по-големи щандове, за да могат да покажат повече иновации – още един знак, че бизнесът става все по-активен.", "date": "2017.10.09", "title": "Разпродадоха машините гиганти от Техническия панаир в Пловдив"}
{"url": "https://www.24chasa.bg/novini/article/6488132", "text": "Изключително некоректен и спекулативен е коментарът на уважаваната от мен Корнелия Нинова, че съм бойкотирал заседанието на КСНС. Това е написал зам.-председателят на ПП ГЕРБ и председател на парламентарната група на партията Цветан Цветанов в официалната си страница в социалната мрежа „Фейсбук“. „Държа да подчертая, че напуснах заседанието поради отдавна планиран служебен ангажимент в чужбина. Като председател на Комисията по вътрешна сигурност и обществен ред в Народното събрание участвам в заседание на Съвместната група за парламентарен контрол на дейността на Агенцията на Европейския съюз за сътрудничество в областта на правоприлагането (Европол) днес и утре в Брюксел“, пише Цветанов. „Важно е да отбележа също, че участвам във форума заедно с народните представители Димитър Лазаров (ГЕРБ), Филип Попов (БСП) и Мустафа Карадайъ (ДПС). Като председател на ПГ на „БСП за България“ г-жа Нинова добре знае това, защото съгласувах с нея като председател на най-голямата опозиционна група в парламента състава на българската делегация. И не на последно място: участието на българските представители във форума беше потвърдено много преди насрочването на датата за КСНС“, пояснява още той.", "date": "2017.10.09", "title": "Цветанов: Коментарът, че съм бойкотирал КСНС, е изключително спекулативен"}
{"url": "https://www.24chasa.bg/novini/article/6488144", "text": "Полша ще създаде войски за киберотбрана, предава ТАСС. Това заяви полският министър на отбраната Антоний Мачеревич по време на провелата се в Краков конференция CYBERSEC. „Взехме решение за създаването на киберотбранителни войски, както и за разширението на дейността на Националния център за криптология“, заяви той. Премиерът на Полша Беата Шидло също заяви, че в правителството ще се създаде департамент по въпросите на киберпространството.", "date": "2017.10.09", "title": "Полша създава киберотбранителни войски"}
{"url": "https://www.24chasa.bg/novini/article/6488156", "text": "На 6 октомври представители на Народното събрание,техни колеги от Канадско-европейската парламентарна асоциация представители на посолството на Канада,на българското Министерство на енергетиката и кметовепосетиха златно-медния рудник „Челопеч“. Посещението цели да задълбочи двустранните взаимоотношения между страните и националните парламенти, предаде БТА.  Рудник „Челопеч“ се разработва от канадската минна компания Дънди Прешъс Металс и е сред технологично най-модерните рудници в света. Канада е ценен международен партньор и единадесетият най-голям бизнеспартньор на България извън Европейския съюз. В навечерието на председателството на Европейския съюз в средата на следващата година, смесената парламентарна група имаше възможност да се запознае с дейността на рудника като един от най-успешните примери на канадско-българските бизнес взаимоотношения. Дънди Прешъс Металс е сред компаниите със значителен принос към местната и национална икономика. От началото на дейността си в България през 2004 г. до днес, тя е инвестирала над 800 милиона лева в модернизация на производството в рудника и обогатителната фабрика, в здравето и безопасността, както и за опазване на околната среда. В резултат на тези инвестиции, комбинирани с надградените умения и знания в персонала, в края на 2016 г. рудник „Челопеч“ беше избран за лидер в областта на технологиите от международното минно списание Mining Magazine.Дружеството има и редица други награди, които са признание за насърчаване на многообразието в работата и прогресивни мениджмънт практики. По време на визитата канадските и българските гости имаха възможност да видят не само подобренията на територията на предприятието, но и да посетят селищата Челопеч и Чавдар, където компанията е направила значителни инвестиции в модерна инфраструктура и подобрени условия за живот. В срещите си с кметовете на двете общини депутатите се запознаха по-отблизо с предизвикателствата пред местното самоуправление. В края на посещението делегацията изрази положителните си впечатления както от модерното лице на българския рудодобив – рудник „Челопеч“, така и от благоприятните условия, които дружеството създава съвместно с общините за хората от Средногорието.", "date": "2017.10.09", "title": "Рудник \"Челопеч\" домакин на високопоставена българо-канадска визита"}
{"url": "https://www.24chasa.bg/novini/article/6488161", "text": "Поне 23 души загинаха, а повече от 5200 жилища бяха унищожени, след като Китай бе засегнат от проливни дъждове, предава AFP, цитира \"Фокус\". Китайските власти съобщиха, че са евакуирали близо 34 хиляди граждани. От началото на месеца проливните дъждове предизвикаха щети в Сечуан и Чонкинг. Директните икономически щети са на стойност 490 милиона долара, заявиха от Министерството на гражданските дела на Китай.", "date": "2017.10.09", "title": "Проливни дъждове разрушиха 5200 жилища в Китай, поне 23 са загиналите"}
{"url": "https://www.24chasa.bg/novini/article/6488175", "text": "\"Виваком\" създаде нова бизнес линия за компаниите Business Smart. Ключовите предимства са неограничени MB на максимална скорост в България и в страните от ЕС и повече безплатни МВ в роуминг. Новата тарифна линия предлага още неограничени разговори в България и в ЕС, повече безплатни минути в роуминг в страните от Зона 1 и за първи път - включени минути за роуминг разговори в страните от Зона 2. Ключово предимство е разделението на включените минути по отделни дестинации. Така клиентите ще имат контрол при изразходването на минутите в тарифният си план. Бизнес тарифите са шест, като месечните такси варират от 10 до 99 лв. Например за 30 лв. абонамент компания получава неограничени разговори в България и ЕС, 500 минути към зона 1, 100 минути към Зона 2, 10 000 MB на максимална скорост в България и ЕС, както и допълнителни 5300 безплатни МВ в роуминг. Компаниите могат сами да допълнят разработените тарифни планове чрез пакетите към Business Smart плановете. Срещу месечна такса от 2, 3 или 5 лева се получават допълнително 1000, 3000 или 5000 MB за ползване в България и в роуминг в ЕС. Срещу ниска месечна такса има и пакети за разговори с до 1000 включени минути.", "date": "2017.10.09", "title": "\"Виваком\" с нови тарифи с неограничени минути и интернет в България и ЕС"}
{"url": "https://www.24chasa.bg/novini/article/6488185", "text": "Член на нелегалната Кюрдска работническа партия /ПКК/ се е самовзривил в хода на операция на спецслужбите в популярния сред туристите окръг Мугла /Югозападна Турция/, предаде ТАСС, като се позовава на в.\"Сабах\". Според вестника в момент, когато турската полиция започнала да щурмува квартира, в която се намирали двама членове на ПКК, един от тях задействал взривно устройство и се самовзривил, предаде БТА. Миналата седмица при операция на полицията и специалните части в окръг Мугла бяха убити петима членове на ПКК, а седем бяха задържани. ПКК се разглежда като терористична организация от Турция, ЕС и САЩ.", "date": "2017.10.09", "title": "Член на ПКК се самовзриви в Турция"}
{"url": "https://www.24chasa.bg/novini/article/6488192", "text": "Полицията е свалила млад мъж, покатерил се на паметника на Васил Левски. Това съобщиха за Агенция„Фокус“ от СДВР. Сигналът за качил се млад мъж на паметника на Левски е подаден малко пред 15.00 часа. На място са изпратени екипи. Мъжът е уговорен да слезе около 15.50 часа. В момента се намира в полицията и се установява състоянието му.", "date": "2017.10.09", "title": "Близо час полицаи уговарят мъж да слезе от паметника на Левски в столицата"}
