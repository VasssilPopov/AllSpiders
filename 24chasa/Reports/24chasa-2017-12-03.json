{"url": "https://www.24chasa.bg/novini/article/6591819", "text": "Британският здравен министър Джереми Хънт заяви, че излизането на Великобритания от Европейския съюз няма да бъде възможно без премиера Тереза Мей, пише британският Telegraph, цитиран от \"Фокус\".  „В момента нашият избор не е между този или онзи Брекзит, но ако не подкрепим Тереза Мей няма изобщо да има Брекзит“, заяви Хънт, като добави, че към момента министър-председателят „изпълнява невероятно добре изключително трудна работа“. Ежедневникът разкрива, че думите на здравния министър са предупреждение към някои членове на управляващата Консервативна партия, които смятат че премиерът прави твърде големи отстъпи за излизането на Великобритания от Европейския съюз. Ако на мястото на консервативното правителство дойде ново лейбъристко, то най-вероятно то ще прекрати Брекзит. Същевременно изявлението му е направено малко преди в Мей да пристигне в Брюксел в понеделник, където ще проведе среща с председателя на Европейската комисия Жан-Клонд Юнкер, на която двамата трябва да постигнат съгласие относно някои от главните проблеми около Брекзит, сред които са границата между Великобритания и Република Ирландия и сумата, която Лондон трябва да плати за излизането си, позната като т.нар. „сметка по развода“.", "date": "2017.12.03", "title": "Британският здравен министър: Няма да има Брекзит без Тереза Мей"}
{"url": "https://www.24chasa.bg/novini/article/6591678", "text": "До 5 дни - до края на тези седмица, ще стане ясно кой лъже за приватизацията на “Техноимпекс” - лидерът на БСП Корнелия Нинова или бившия депутат от ГЕРБ Антон Тодоров. “С документи и факти ще докажа, че не е вярно. Следващата седмица ще дам пресконференция по темата” - това бе лаконичният коментар на Нинова по повод информациите, че е купила външнотърговското дружество за жълти стотинки. Няколко дни преди това Антон Тодоров написа в профила си във фейсбук, че по сметките на “Техноимпекс” е имало над 1,8 млн. лв. точно преди приватизацията. “Всички тези активи тогава през януари 1999 г. червената баронеса със синьото сърце придобива за има-няма 70 000 долара. Макар че, както сама си призна Корнелия Нинова преди няколко седмици пред Сашо Диков, “Ама няма платени такива пари! Откъде ша взема аз теа пари да платя “Техноимпекс\"!”, написа Тодоров и предположи, че и въпросните 70 хил. долара не са били платени. Нинова, кажи си! И пак няма да те разберем! Отивай си с мир!”, допълва Тодоров. Не е ясно дали Нинова ще отговори на твърденията на друг депутат от ГЕРБ - Десислава Атанасова. Преди дни тя показа документи, според които сделката за “Техноимпекс” не е проверявана от прокуратурата. А според Атанасова Корнелия Нинова Атанасова цитира справка, дадена от главния прокурор Сотир Цацаров, в която се посочва: “Не са подавани сигнали, не са извършени проверки и не са образувани досъдебни производства относно приватизационната сделка. Не са установени преписки или досъдебни производства, касаещи придобиване на акции от “Техноимпекс 98” АД от страна на Корнелия Петрова Нинова”. Историята на сделката показва, че всъщност “Техноимпекс” е продаден за 210 000 долара в брой, а останалата част от цената е платена с компенсаторки. Сделката е сключена на 13 януари 1999 г. Купувач е РМД “Техноимпекс 98”. Приватизационният договор е подписан от тогавашния министър на търговията Валентин Василев и сегашния лидер на БСП Корнелия Нинова. Тогава тя е била основен акционер в РМД-то с дял от 33%. Преди да се появи в ролята на приватизатор, Нинова е била изпълнителен директор на “Техноимпекс”. Назначена е на поста през септември 1997 г. Цената е $700 000, като първоначално е записано, че 10% се плащат веднага, а другата част - на равни вноски за 10 г. На 7 септември 1999 г. обаче се подписва анекс, според който в брой са дават 30%, а остатъкът от цената може да се плати и с компенсаторки. Така на практика а останалото - с хартийки. По тогавашния курс на долара това пради 357 000 лева. Финансовият отчет на “Техноимпекс” показва, че в края на 1999 г. дружеството е имало активи за 1,693 млн. лв. От тях 481 000 лв. са в банкови сметки, а наличната сума е 63 000 лв. - т.е. само наличните средства покриват платената цена. Отстъпките на държавата от първоначалните параметри на приватизационния договор не свършват дотук. На 14 октомври 1999 г. има подписан нов анекс, който се отнася до предвидените инвестиции. Първоначално те са определени на $ 700 000. Но са предоговорени на 600 000. Два месеца по-късно се сключва нов анекс и Оказва се обаче, че от предвидените инвестиции не е вложен нито лев. Проверка на тогавашната Агенция за следприватизационен контрол през 2001 г. показва, че има пълно неизпълнение на пооетите ангажименти. Поради това на купувача е начислена неустойка от 50 000 долара. Първоначално Софийският районен съд се поизнася, че РМД-то не дължи неустойка. Следват редица обжалвания и в крайна сметка през 2006 г. купувачът окончателно е осъден да плати неустойката плюс лихва от 20 000 долара. По това време Нинова вече е зам.-министър на икономиката в правителството на Тройната коалиция. РМД-то фалира година по-късно и сега “Техноимпекс” вече е собственост на друга компания. Външнотърговското дружество е създадено през 1966 г. Предметът на дейност е описан като “оказване на научно, културно и техническо съдействие на други страни чрез предоставяне на специалисти в областта на науката, образованието, здравеопазването, промишлеността, строителството, селското стопанство, културата и др. и приемане на чужди граждани на производствено-техническо обучение в НРБ”. Всъщност дружеството се е занимавало с пращане на работа на инженери и други специалисти в държави като Мароко, Тунис, Сирия, Ангола, Зимбабве. Твърди се, че в последната държава “Техноимпекс” е имал имоти за над 1,5 млн. долара. Освен от Антон Тодоров от ГЕРБ сделката на “Техноимпекс” бе атакувана и от лидерката на “Движение 21” Татяна Дончева. По време на предизборната кампания тази година тя каза: “Нинова бе приватизатор на “Техноимпекс” по времето на Иван Костов. Като притежател на контролния пакет акции, които само по номинал са 4 млн. лв. сегашни пари, само че към 1999 г. те значат много повече, за да плати акциите. И изведнъж тези акции изчезват - вие или сте ги продали, или сте ги подарили. Съдя по фирмените дела. А тя декларира, че от нищо не е зависима. Айде сега да се обясни кой взема акциите, кой даде парите те да се купят и как те изчезнаха. И да видим кой за паралелната, кой за успоредната, кой за перпендикулярната държава”, попита Дончева. Малко след приватизацията на “Техноимпекс” Корнелия Нинова, която тогава се представяше като Петрова, пристигна в Тунис и се срешна с българите, изпратени на работа там от външнотърговското дружество. Развяваше синьо знаме в ръка, беше на 28 г. и се представи като личен пратеник на премиера Иван Костов. С нея имаше и още една жена - някакъв нов началник от “Техноекспортстрой”. Корнелия Петрова (Нинова) обеща като изпълнителен директор, че след приватизацията на дружеството ние, изпратените в Тунис на работа, ще получаваме заплати колкото колегите от Франция и Германия. Техните бяха между 2000 и 3000 долара. Ние, университетски преподаватели, повечето от нас инженери, които в началото на 1986 г. бяхме около 200 души, получавахме между 400 и 600 долара месечно. Преди приватизацията дружеството ни плащаше една допълнителна заплата годишно, за да поемем таксите на децата си в училище, както и част от наема за квартира. След приватизацията спряха тази заплата, не ни повишиха изобщо и редовните месечни заплати. Случи се обаче нещо по-лошо. Както е известно, “Техноимпекс” като посредник за изпращането ни на работа в Тунис, удържаше всеки месец по 10% от заплатата. (В началото дори бяха 15%.) Срещу това обаче бяхме осигурени за пенсия в България. След приватизацията дружеството продължи да ни удържа по 10% от заплатата, но спря да ни осигурява. Препоръчаха ни да го правим лично, но повечето от нас бяха с деца, за които плащаха училищни такси, и нямаше как да го правим. Затова сега мнозина от нас не могат да се пенсионират заради тези липсващи години, независимо че сме работили, и то за “Техноимпекс”. В наглостта си новите мениджъри измислиха и още нещо. Ако Тунис поканеше някого от нас за нов двугодишен договор, без изобщо това да е било договаряно от “Техноимпекс”, договорът между работещия българин и “Техноимпекс” се подновяваше автоматично. Което пък автоматично означаваше, че дружеството пак получава въпросните 10% от заплатите ни, без да прави абсолютно нищо за нас, както и без да ни осигурява. Чиста печалба, както се казва! Колеги разказваха, че същата процедура като в Тунис била повторена от Корнелия Нинова и в Нигерия с работещите там българи, изпратени от “Техноимпекс”. Един от тогавашните сини депутати ми беше казал, че сега, след праватизацията на “Техноимпекс”, може да си купим акции от дружеството. Отидох един ден в централата в София и попитах дали е така. Направо ме погледнаха като луд и казаха, че това е невъзможно, защото те дори не знаят кой е собственикът на дружеството.", "date": "2017.12.03", "title": "5 дни до истината за “Техноимпекс”\nи кой мами – Нинова или Тодоров"}
{"url": "https://www.24chasa.bg/novini/article/6591541", "text": "Глоба до 500 лева да се въведе за ръководители на ловни дружини, които не следят за дисциплината, екипировката или не попълват необходимата документация. Тези промени в закона за лова ще предложат от агенцията по горите. Причината е, че в момента санкции за ловните водачи са предвидени, ако дружината не спази определени изисквания при лова на дива свиня като максимален брой от 10 ловни кучета. Или пък, ако броят на ловците е по-голям от позволения - глобата е от 50 до 300 лв. За други нарушения обаче водачите не носят отговорност. Така се подлага на риск безопасността на ловците. Заради неспазвания на изискванията през тази година имаше случаи на тежко ранени и загинали ловци. При съвместни проверки на служители на Регионална дирекция по горите - София, и СДВР този уикенд не бяха открити нарушения. ", "date": "2017.12.03", "title": "Глоба до 500 лева да се въведе за ръководителите на ловни дружини"}
{"url": "https://www.24chasa.bg/novini/article/6591770", "text": "Цената на биткойна достигна днес следобед исторически рекорд от 11 800 долара, предаде ДПА. Криптовалутата, която не е емитирана от централна банка, бе създадена през 2009 г. От началото на годината стойността на биткойна нарасна 10 пъти, но с резки колебания, отбелязва ДПА. В сряда криптовалутата премина прага от 11 000 долара, за да падне на следващия ден до около 9000 долара. В петък най-голямата борса за деривати, Си Ем И, обяви, че ще пусне фючърсни контракти за биткойни след две седмици, предаде БТА.  Централни банки предупреждават, че най-популярната криптовалута е изключително непредсказуема и има индикации, че е балон, който може да се спука.", "date": "2017.12.03", "title": "Цената на биткойна достигна рекордните 11 800 долара"}
{"url": "https://www.24chasa.bg/novini/article/6591752", "text": "Германското правителство предлага да плати до хиляда евро еднократно на всеки мигрант, който се завърне доброволно в страната си, ако не получи статут на бежанец в Германия, пише Politico. Според външния министър Томас де Мезиер, плащанията са част от нова програма, наречена „твоята страна, твоето бъдеще, сега!“. В нейните рамки, семейства на бежанци, които решат да си тръгнат от страната и завърнат в родината си, ще получат до три хиляди евро, предаде \"Фокус\".  Срокът, в който мигрантите могат да вземат това решение и получат финансовата помощ изтича на 28 февруари 2018 г., разкри още Мезиер. До сега федералното правителство предлагаше еднократна помощ в размер на 1200 евро, ако мигрант реши да се завърне в родината си докато тече процедурата по получаване на бежански статут или 800 евро ако го направи, когато вече такъв статус му е отказан.", "date": "2017.12.03", "title": "Берлин предлага до 1000 евро на всеки мигрант, който се завърне в страната си"}
{"url": "https://www.24chasa.bg/novini/article/6591760", "text": "Венецуела ще създаде собствена криптовалута, за да се бори срещу \"финансовата блокада\", която й е наложена, обяви днес президентът Николас Мадуро, цитиран от Ройтерс. Новата валута ще се нарича петро. Тя ще бъде подкрепена с природните ресурси, на които е богата Венецуела - държава от Организацията на страните износители на петрол (ОПЕК), предаде БТА.  Мадуро направи това съобщение на фона на тежката икономическа криза във Венецуела, обяснявана от експерти с поевтиняването на петрола и лошото управление. Южноамериканската страна преминава и през тежък политически период, като при опозиционни протести от април до юли бяха убити над 100 души. САЩ и ЕС наложиха санкции на Венецуела заради репресиите.", "date": "2017.12.03", "title": "Венецуела създава собствена криптовалута, за да се бори срещу \"финансовата блокада\""}
{"url": "https://www.24chasa.bg/novini/article/6591577", "text": "Депутатите са решили да поправят грешката си, която миналата седмица разплака омбудсмана Мая Манолова, и да премахнат давностния срок, в който работниците с неизплатени заплати и фалирал работодател могат да си поискат парите от държавния Фонд за гарантиране вземанията на работниците. 12-месечният срок, който може да се окаже пречка пред 5000 работници да получат изработените си, но неизплатени заплати от фалирали компании, ще бъде съобщи пред “24 часа” председателят на социалната комисия на Народното събрание Хасан Адемов. “Има два варианта- да се свика ново заседание на социалната комисия или на второ четене в пленарната зала срокът да се промени”, обясни той. В сряда социалната комисия изненадващо прие на второ четене текстове, с които, вместо да реши проблема със забавените възнаграждения, постави нови пречки пред служителите. Седем месеца депутатите искаха становища от институциите кой държавен орган да иска от съда процедура за обявяване на несъстоятелност на работодателите, ако са забавили заплатите на поне 30% от служителите си за повече от 2 месеца. Те избираха между НОИ, Главна инспекция по труда, а омбудсманът Мая Манолова предложи да ги подготвя. Финално бе избрана ГИТ. В момента държавата няма как да задължи работодателите и кредиторите да поискат процедура по несъстоятелност. Оказа се обаче, че трудовите инспектори нямат ресурс да прилагат новите правила от 1 януари. Така управляващите и социалният министър Бисер Петков решиха, че те трябва да влязат в сила от 1 юни, за да бъдели назначени нови служители в инспекцията. Наред с това обаче се запази 12-месечният срок, в който работниците с неизплатени заплати имат право да предявят претенции за обезщетения от фонда за гарантиране на вземанията. В момента този срок е три месеца. Заради отлагането на новите дейности на ГИТ и заради този 12-месечен срок омбудсманът Мая Манолова се разгневи, че мерките ще останат без последствия, защото работниците от фалиралите търговска верига “Пикадили”, “Макс Телеком” и др. фирми няма да могат да си получат невзетите заплати в размер на 30 млн. лв. Тя дори се разплака в парламента. В петък Манолова изпрати и писма до всички шефове на парламентарни групи да я подкрепят в борбата ѝ срещу некоректните работодатели. “Всички тези проблеми могат да бъдат решени, защото а работниците имат да получават около 30 млн. лв.”, обясни Хасан Адемов. Той е категоричен, че депутатите не са искали да затруднят работниците да получат заработеното. “Идеята е да направим текстовете работещи, не да ги има на хартия, а хората да не могат да си получат парите. Достатъчно драматизъм има в ситуацията, защото хората не могат да чакат повече, но не може и да се нарушават законите”, допълни Адемов.", "date": "2017.12.03", "title": "При фалит махат срока за искане на неплатени заплати"}
{"url": "https://www.24chasa.bg/novini/article/6591635", "text": "Най-малко четирима души загинаха, а 23 бяха ранени днес при пожар в многоетажен жилищен блок в западния германски град Саарбрюкен, предадоха Асошиейтед прес и ДПА, като се позоваха на властите. Един човек е скочил от покрива на горящата сграда и е със сериозни наранявания. Германският вестник \"Билд\" съобщи, че над 100 пожарникари и 25 полицаи се опитват да спасят живеещите в блока, предава БТА. Пожарът най-вероятно е избухнал на първия или втория етаж в ранния следобед, след което пламъците бързо са се разпространили в цялата сграда. Полицията посочи, че причините за инцидента не са известни. В блока живеят предимно хора, които получават социални помощи. Също днес германската полиция започна разследване за \"палеж, предизвикан от небрежност\" във връзка с вчерашния пожар в многоетажна жилищна сграда в столицата Берлин, при който бяха ранени 22 души. Полицейска говорителка посочи, че пожарът може да е започнал в кухня в 10-етажната сграда в квартал Марцан, голяма част от която е била унищожена от огъня. Трима от ранените са в тежко състояние. Гасенето на пожара е продължило до късно снощи, като в операцията са участвали 200 човека, подпомогнати от хеликоптер.", "date": "2017.12.03", "title": "Четирима загинали и 23 ранени при пожар в блок в Германия (Видео)"}
{"url": "https://www.24chasa.bg/novini/article/6591555", "text": "Още през втория учебен срок раниците на учениците могат да станат по-леки. Това съобщи заместник-министърът на образованието Таня Михайлова на извънреден брифинг. Министерството работело по проблема и ще бъдат взети всички необходими мерки. Единият от вариантите е да няма голямо съсредоточаване на много предмети с тежки учебници в един ден и да има подходящ баланс на седмичната програма, обясни тя. Всяко училище трябва да намери своя начин, уточни Михайлова. Още в понеделник МОН ще изпрати писма до регионалните инспекторати по образование, за да покани директорите и учителите на разговори по места. Едно от решенията, по които се работи, е да се разделят обемните учебници на части и да се използва по-лека хартия, каза зам.-министърката. “Работи се и по национална програма за увеличаване на шкафчетата в училище, в които да се оставят учебниците, така че да не се носят всеки ден, както и помагалата и екипите по физическо”, обясни Михайлова. Според нея основният проблем идвал в пети клас, когато учениците вече ходят сами на училище, а предметите се увеличават. Михайлова подчерта, че отговорността е обща, не само на министерството, но и на учителите и родителите. Не трябва да се увеличава броят на помагалата, които не са задължителни, и МОН също работи за това. “Ще помолим учителите да не натоварват с допълнителни сборници, които не са нужни, учебникът и тетрадката чудесно вършат работа. Важен е учителят, който преподава в класната стая”, убедена е Михайлова и напомни, че в часовете може да се използва и електронен учебник. Омбудсманът Мая Манолова тича с ученическа раница заедно с родители в подкрепа на протеста срещу тежките чанти, които трябва да носят децата. Манолова с ученическа раница на гърба, тежаща над 6 кг - колкото обичайно носи един шестокласник всеки ден, пробяга няколко десетки метра в Южния парк в София. Родители тичаха с ученически раници и в Пловдив и Варна. Причината за тежките чанти, които децата от четвърти до седми клас са принудени да носят, е, че в 90% от училищата няма шкафчета, където да се оставят учебниците. Манолова отправи предизвикателство към образователния министър Красимир Вълчев да прекара един ден с шестокласник. Инициаторите на протеста предлагат да се въведе стандарт за тежестта на раниците, обвързан с процент от теглото на детето, интерактивни дъски, по-малки учебници, максимум 6 учебни часа и часови блокове по един предмет.", "date": "2017.12.03", "title": "Ученическите чанти по-леки от началото на втория срок (Обзор)"}
{"url": "https://www.24chasa.bg/novini/article/6591651", "text": "В 15 града от 1 януари ще има нови, по-високи цени на ВиК услугите, след като наскоро те бяха повишени. 2018 е втората година от 5-годишния бизнес план на всяко от водните дружества. Предложенията за решение за новите цени бяха публикувани на 30 ноември. В София водата поскъпва с нови 9,39%, след увеличението с 18% през март тази година. Така кубик вода ще струва от Нова година 2,363 лв. с ДДС, при 2,16 лв. сега. Най-голямо - с 20%, е увеличението на ВиК услугите в Ямбол, там цената ще бъде 2,786 лв. за кубик, при 2,32 лв. сега. Следва Враца, в която водата поскъпва от 2,73 на 2,779 лв., или с 13,3 на сто. С 8,76 на сто, или от 2,555 на 2,779 лв., е увеличението в Бургас. С 6,36 на сто е поскъпването в Монтана, с 5,76% - в Перник, с 6,37 на сто - в Русе. Навсякъде увеличението на цената на ВиК услугите е по-голямо от записаното за годината в бизнес плановете на дружествата. От Комисията за енергийно и водно регулиране обясниха, че увеличението се изчислява на база на инфлацията за годината и на коригиращ коефициент. Той е сбор от коефициенти за подобряване на ефективността, за разликата между прогнозни и действителни разходи, прогнозни и действителни инвестиции и др. Във втората година на бизнес плановете КЕВР изменя служебно цените на ВиК услугите. Без поскъпване са услугите на онези ВиК компании, които са с върнати или неприети още бизнес планове.", "date": "2017.12.03", "title": "В 15 града водата поскъпва отново от 1 януари 2018 г."}
{"url": "https://www.24chasa.bg/novini/article/6591446", "text": "И децата знаят, че Дядо Коледа е жив и здрав и се подвизава в Лапландия. Но сега археолози съобщават, че мощите на неговия предтеча свети Никола, вдъхновил образа на добрия старец, лежат непокътнати под храм в турския град Демре в югозападния вилает Анталия. От 2 години петима турски историци и 10 студенти по археология проучват мястото с георадари и томографи и са се натъкнали на крипта с погребални места. В две от тях са открити останките на 8 души, а в трето очевидно твърдят учените. На стената до гробницата са изографисани Исус Христос, Дева Мария и самият св. Никола. “Находката ще привлече вниманието на целия свят. Ние твърдим, че легендарният светия лежи там непокътнат, и сме на финалния етап на проучването. Ако се окажем прави, това ще е от огромна полза за туризма в Анталия”, каза пред в. “Хюриет” Джемил Карабайрам, директор на местния институт за реставрация на археологически обекти. Гробницата е украсена с ценни мозайки, които трябва да се отстранят внимателно, за да се проникне в нея, обяснява той. Досега се смяташе, че мощите на светеца са пренесени в Италия.  Днешният Демре е изграден върху останките на древния ликийски град Мира, където през III-IV век е проповядвал и е ръкоположен за епископ Никола Мирликийски Чудотворец. Tой бил роден в заможно семейство от Патра и и помагал на бедните и хората в нужда. Според едно предание милосърдният Никола хвърлял кесии с жълтици не през вратата, а през комина. Те падали в закачените да се сушат на огнището чорапи и обувки. Образът на светеца е вдъхновил холандския герой Синтерклаас, който носел подаръци по Коледа. С годините той се превръща в Санта Клаус, или Дядо Коледа, и завладява празника Рождество в Европа и Америка. Едва през 1866 г. една илюстрация в сп. “Харпър” който живее на Северния полюс. Но да се върнем в древната Мира, или днешния Демре. На 6 декември 343 г. там умира благочестивият Никола – ден, на който честваме Никулден. Тялото му е погребано в черква край града, където е проповядвал. Нетленните му мощи се оросявали от благовонно миро, което изцерявало много вярващи. Годишнината от смъртта му се чества и у нас, в Чехия, Словакия, Полша, Унгария, Сърбия, Румъния. Смята се за покровител на децата, моряците, рибарите, търговците, банкерите, пивоварите, бъчварите, фармацевтите, пленниците и… крадците. На особена почит е в източното православие. В Гърция и Русия той е патрон на светците. Името Чудотворец идва от чудесата, с които е известен приживе. Наричали го и св. Никола Угодник заради неговата готовност да се притече на помощ. Делата му умиротворявали, закриляли и давали изцеление. Сред най-известните е легендата за трите сестри, на които Чудотвореца – това е най-изобразяваната история от житието му. Според друго предание един касапин убил три деца и ги насякъл в каца за осоляване на месо. Никола съзрял стореното и горещо се помолил на Бог. Молитвите му били чути – децата по чудо оживели.  Веднъж свети Никола тръгнал да се поклони на Божи гроб. В морето се разразила буря, един моряк паднал от върха на мачта и всички мислели, че е умрял. Свети Никола го възкресил и с молитва успокоил морето. Оттогава е славата му на повелител на морските бури и закрилник на моряците. Според друг вариант на тази легенда корабът получил пробойна и св. Никола От тази случка останала традицията на Никулден да има шаран на трапезата. През 1077 г. територията на днешна Анталия е завладяна от селджукските турци и броят на християните рязко намалява. Легендата разказва, че тогава свети Никола се явил в съня на свещеник от италианския град Бари и му заповядал да пренесе мощите му там. Избрани мъже се отправили с три кораба за Мала Азия и след преговори с местните християни донесли мощите в Бари. Те били тържествено посрещнати от свещеници и многоброен народ на 9 май 1087 г. Оттогава на този ден е установен празникът, наричан в България “летен свети Никола”. Предшественикът на днешния храмов комплекс “Свети Никола” в Демре е изграден в началото на VI век върху основите на храма, където е проповядвал епископът. През вековете затрупвана с пръст. През 1862 г. руският цар Николай I я възстановява и добавя нови елементи към византийската архитектура, включително нов купол. Светинята е под закрилата на ЮНЕСКО и е прочута с уникалните си стенописи. Североизточната аркада е изписана с редки сцени от житието на св. Никола.  Археологически проучвания около християнския комплекс турците правят от над 20 години. През 2008 г. техни историци призоваха Макар че страната е мюсюлманска, град Демре припечелва добре чрез преданието и от източните, и от западните туристи. Те идват тук не само да се поклонят на светеца, но и да покажат на децата си мястото, свързано с предшественика на Дядо Коледа, или Санта Клаус – вълшебния старец, който на всяко Рождество подкарва шейната с елени и пуска подаръци и сладкиши в чорапите им, ако са били послушни. В Демре гостите посрещат бронзови статуи на свети Никола, заобиколен с деца, и огромен пластмасов Дядо Коледа с голям звънец в ръка и торба с подаръци. На 6 декември в храма гръцки свещеници отслужват голяма християнска литургия – единствената, разрешена от властите. ", "date": "2017.12.03", "title": "Оригиналът на Дядо Коледа лежи в Турция"}
{"url": "https://www.24chasa.bg/novini/article/6591536", "text": "Четири села в Смолянска област бяха откъснати от свлачища. На няколко места реките Черна и Арда излязоха от коритата си и в събота вечерта кметът на Смолян Николай Мелемов обяви бедствено положение. Земни маси буквално са помлели пътя за Мугла. Само на едно място са паднали 200 кубика скали и пръст на пътя. Пътищата до Киселчово и Стикъл също са затворени от свлачища. “Няма бедстващи хора”, заяви Мелемов. Техника разчиства и пътищата за Гела и Горово, които са частично затворени. Без достъп до света в неделя сутринта беше и с. Водни пад в община Девин. Р. Триградска е наводнила пътя към Кестен и Жребово. Нивата на реките обаче започнаха да спадат с намаляването на валежите. Както “24 часа” писа, пороите взеха една жертва. Загиналият Красимир Боюклиев, на 62 г., бил опрян на стена в ловна хижа по пътя за златоградското с. Долен. Според зам.-министъра на вътрешните работи Стефан Балабанов става дума за нелеп инцидент. Хижата била построена наскоро от авджиите и нямала строителни книжа. Ловците се събрали без оръжия на раздумка, когато към тях тръгва свлачище от ската, пробива с огромната си тежест стената на входа и помита 8-те ловджии вътре. След като ги изнася със стената от другата страна, свлачището смачква и бус, паркиран под терасата. Боюклиев издъхва на място. Двама са настанени с травми в болницата в Кърджали, другите петима се отървали само с уплаха.   Скатът, от който тръгнало свлачището, се държал от 15-20 г. от подпорна стена от суха зидария. Много щети е нанесла р. Арда. В Неделино тя заля помпената станция и без малко да остави града без вода. Наводнила е къща в Смилян, построена до самото корито. Нивата на язовирите не са критични, заяви областният управител на Смолян Недялко Славов. Под специално наблюдение е язовир “Пловдивци”, тъй като е напълнен преди месец. Семейство учители пенсионери бяха евакуирани от дома им в село Плетена в неделя сутринта, защото къщата им е застрашена от свличане. Проблемът е от няколко години и община Сатовча очаква отпускане на средства за укрепване на терена. От дъждовете се е образувала цепнатина около 30 см на главната улица в селото. Сериозно компрометиран е участък от пътя Сатовча - Вълкосел - Доспат. Водата е отнесла част от платното и на две места има опасност от пропадане. Вече запълниха дупката на магистрала “Тракия”, където заради пороя в петък вечерта се потрошиха 15-ина коли. Възстановено е движението в активната лента при 13-и км в посока Бургас, съобщиха от АПИ. “Всичко стана за секунди. Стената изведнъж рухна и се оказахме затрупани от кал и камъни.” Това разказа 48-годишният Данчо Башев от златоградското село Долен. Той е един от двамата ловци, настанени в кърджалийската болница, след като свлачище затрупа ловна хижа. Според него нищо не подсказвало какво ще се случи. “Даже и камъче не тропна. Тъкмо бяхме седнали и моабетът започна, когато ни заля земната маса”, спомня си ловецът. Не знае кой е успял да позвъни на тел. 112. Спасителите изровили мъжете от калта. Данчо Башев е в ортопедията с фрактура на дясната подбедрица. Според дежурния лекар д-р Огнян Енчев той е стабилен и се възстановява. Другият ранен - 33-годишният Виктор Кирчев, е в интензивното. “Вече е контактен и адекватен. Има счупена подбедрица, разкъсна рана на едното око, травми по лицето и гърдите”, заяви началникът на отделението д-р Петър Бахчеджиев. Кирчев все още бил с т.нар. синдром на затрупания.", "date": "2017.12.03", "title": "Свлачища откъснаха  4 села в Родопите (Обзор)"}
{"url": "https://www.24chasa.bg/novini/article/6591639", "text": "Гърция, която протестира срещу картата на Санстефанска България върху възстановения паметник на загиналите в Балканската, Междусъюзническата и Първата световна война пред НДК, сама не спазва правилата на добрия дипломатически тон и не прекратява антибългарската пропаганда. Южната ни съседка недоволства от лъва - мемориал на Първи и Шести пехотен полк на Българската армия, но в същото време продължава да толерира съществуването на улици, наречени \"Василий Българоубиец\". Те са на много населени места, включително и в големите градове И не са преименувани, въпреки че въпросът бе поставен при преговорите за влизане на България в Европейския съюз и съседите се бяха ангажирали да сменят обидните имена. Вече повече от 10 г. обаче това така и не се случва. Оспореният от Атина паметник пред НДК не означава български претенции към територията на Гърция. На него трябва да се гледа като исторически факт. Това намекна при откриването му военният министър Красимир Каракачанов. Според него става дума за идеала на Българската армия - за какво са воювали и загивали българските воини. Официално Атина не е изпратила никакво възражение до Министерството на външните работи. Каракачанов бе категоричен, че няма подтекст за възстановяването на мемориала. \"С идеала \"Санстефанска България\" страната ни е участвала в няколко войни и е дала над 200 000 жертви. Това не означава, че ние трябва да изрежем част от нашата история, защото някой някъде би се почувствал ощетен\", каза министърът. Защо гърците не са преименували улиците с антибългарски имена, не е ясно. Съседите мълчат по въпроса. (тъй като те още са се наричали ромеи - бел. ред.). Това наименование обаче не се използва като неизменна част от името на царя у нас. По правило в голямата си част уличките \"Василий Втори Българоубиец\" в Гърция са миниатюрни и неподобаващи за такъв голям владетел, за какъвто съседите ни смятат императора. Според техните историци и учебници той е бил велик владетел. При него Византия е постигнала голям възход, защото е успял да отвоюва българските територии до Дунав след 400-годишно прекъсване. За нас това е падането под византийско робство през 1018 г. Василий Втори е получил името Българоубиец години след прочутата битка, след която пленява българските войници и ги изпраща при цар Самуил ослепени, а само един на сто оставя с едно око. Доколко това зверство може да е повод за национална гордост, е спорен въпрос. Но наследниците на византийците са нарекли с името и прозвището му 10 пътни артерии в Северна Гърция и Солун.", "date": "2017.12.03", "title": "\"168 часа\": Скандал! 10 улици в Северна Гърция и 8 в Атина стоят с името “Василий II Българоубиец”"}
{"url": "https://www.24chasa.bg/novini/article/6591705", "text": "Емирът на Катар - страна, на която Саудитска Арабия и нейните съюзници наложиха ембарго - ще участва в срещата на върха на Съвета за сътрудничество в Залива (ССЗ), предвидена във вторник и сряда в Кувейт, предаде Франс прес. Катарският министър на външните работи шейх Мохамед бин Абдулрахман Ал Тани съобщи, че ще участва в подготвителна среща на равнище външни министри утре вечерта, а емирът Тамим бин Хамад Ал Тани - в срещата на върха във вторник и сряда. \"Важно е системата на ССЗ да бъде запазена\", подчерта той. Катарският външен министър уточни, че страната му все още не се е запознала с дневния ред на срещата, но изрази увереност, че кризата в района ще бъде обсъдена, предава БТА. Саудитска Арабия, която е начело на групата държави, наложили санкции на Катар през юни, е водеща сила в ССЗ. Те обвиниха малкото, но богато и влиятелно емирство, че подкрепя екстремистки групировки - нещо, което то отрича, и че се е сближило с шиитски Иран - големия регионален съперник на сунитска Саудитска Арабия. Въпреки кризата Кувейт потвърди днес своята готовност да приеме срещата на върха на ССЗ. Освен Кувейт и Катар, останалите четири страни от организацията - Саудитска Арабия, Обединените арабски емирства, Бахрейн и Оман - не са обявили на какво равнище ще бъдат представени. Кувейт и Оман не се присъединиха към бойкота на Катар. Кувейтският емир на няколко пъти се опита да посредничи за уреждане на кризата.", "date": "2017.12.03", "title": "Емирът на Катар ще участва в среща на върха на Съвета за сътрудничество в Залива"}
{"url": "https://www.24chasa.bg/novini/article/6591702", "text": "Обилните снеговалежи в Германия причиниха смъртта на двама души, предизвикаха няколко катастрофи и доведоха до отмяната на десетки полети, съобщи Асошиейтед прес, като се позова на властите. ДПА предаде, че 86-годишна жена е починала днес в северния град Юлцен, провинция Долна Саксония, при катастрофа заради хлъзгавия път. Полицията съобщи, че 83-годишен мъж с деменция е измръзнал до смърт в град Кьоледа, Източна Германия. Полицаите са намерили тялото му в снега край пътя близо до старческия дом, в който живеел, като най-вероятно той се е изгубил, предаде БТА. Във Франкфурт над 80 полета бяха отменени днес заради лошото време.  . Няколко високоскоростни влака И Це Е (ICE) са получили нареждания да се движат по-бавно в Централна и Южна Германия заради снега.", "date": "2017.12.03", "title": "Снежната буря в Германия взе две жертви, отменени са десетки полети"}
{"url": "https://www.24chasa.bg/novini/article/6591721", "text": "Съветникът на президента на САЩ и негов зет Джаред Къшнър заяви, че Доналд Тръмп все още не е взел решение дали официално да признае Йерусалим за столица на Израел – решение, което според някои експерти трябва да бъде взето в близките дни, предава Ройтерс. „Тръмп все още преглежда различните факти и тогава, след като вземе решението, той ще бъде човекът, който ще разказва, а не аз“, заяви Къшнър по време на провеждана ежегодно конференция за политиката на САЩ в Близкия изток, предава Фокус.", "date": "2017.12.03", "title": "Джаред Къшнър: Тръмп не е решил дали да признае Йерусалим за столица на Израел"}
{"url": "https://www.24chasa.bg/novini/article/6591470", "text": "Микробус, превозващ мигранти, се е блъснал в товарен камион в южния турски окръг Хатай, като при катастрофата са загинали 10 души, съобщава в. \"Хюриет дейли нюз\", позовавайки се на агенция Доган. Според първоначални информации жандармерийски екипи са се опитали да спрат микробуса, който превозвал нелегално влезли от Сирия мигранти. Шофьорът обаче не се подчинил на сигнала да спре и увеличил скоростта в опит да избяга. В паниката той загубил контрол над превозното средство и се блъснал в идващ насреща товарен камион, предаде БТА.  Десет мигранти са загинали на място, а други седем души, включително шофьорът, са ранени и са откарани в болница. Официални представители на жандармерията са започнали разследване по случая.", "date": "2017.12.03", "title": "Десет загинали при катастрофа на микробус, превозващ мигранти, в Турция"}
{"url": "https://www.24chasa.bg/novini/article/6591496", "text": "Кола уби велосипедист в Приморско и се опита да избяга, но впоследствие шофьорът бе задържан. Катастрофата станала след 14 ч. на кръстовището до автогарата, където има светофар, но в момента не работел. Колата помела мъжа на колелото, който изпаднал в кома и по-късно е починал в болницата. Жертвата е 30-годишен мъж от Царево на име Ивелин, който е женен с малко дете. По непотвърдена информация шофьорът в колата бил работник в Приморско, който се прибирал от обекта и профучал на кръстовището без да спира, тъй като нямало светлинна сигнализация. Вместо да помогне на падналия колоездач, той обаче отпрашил в неизвестна посока. Впоследствие се разбра, че е бил заловен по описание от очевидци. Засега не е ясно дали светофарът е бил повреден и от колко време или просто е бил спиран през зимата, когато в Приморско е пусто. Случаят идва две седмици след трагичния инцидент с 16-годишния ученик от Гимназията по туризъм в Бургас Костадин Джардов, който бе пометен на пешеходна пътека край Атия и загина на място.", "date": "2017.12.03", "title": "Шофьор уби велосипедист в Приморско"}
{"url": "https://www.24chasa.bg/novini/article/6591483", "text": "Американският президент Доналд Тръмп атакува днес собственото си Федерално бюро за разследване в поредица туитове. Той написа, че репутацията на агенцията е станала \"на пух и прах - най-лошата в Историята!\" и увери: \"ние ще я направи отново страхотна\", предадоха Асошиейтед прес и БТА.  Така президентът отвърна на съобщения, че ветеран от ФБР - агент на контраразузнаването - е бил отстранен от екипа на специалния прокурор Робърт Мълър, разследващ руска намеса в американските избори, заради критични към Тръмп есемеси. Тръмп написа, че отстраненият агент бил \"Безнравствен (не, много непочтен?)\". Президентът намекна също, че агенцията се нуждае от драстична промяна под ръководството на новия директор Кристофър Рей. Агентът работел по разследването за използван от Хилари Клинтън частен имейл за служебни цели, докато тя беше държавен секретар.", "date": "2017.12.03", "title": "Доналд Тръмп отправи нападки към ФБР в поредица туитове"}
{"url": "https://www.24chasa.bg/novini/article/6591510", "text": "Подозрителният пакет, намерен близо до коледния базар в германския град Потсдам в петък, не бил свързан с тероризъм, а част от опит за изнудване на куриерската компания Ди Ейч Ел (DHL), съобщи вътрешният министър на провинция Бранденбург Крал-Хайнц Шрьотер, цитиран от ДПА. Според Шрьотер, в писмо, приложено към пакета, заподозряно лице искало от Ди Ейч Ел - колетното подразделение на логистична компания \"Дойче пост\", голяма парична сума - милиони евро, предаде БТА.  Откритият в Потсдам пакет съдържал материали за направата на бомба, включително към 100 пирона, неустановено вещество на прах и метален цилиндър. Началникът на полицията в провинция Бранденбург Ханс-Юрген Мьорке каза, че в пакета е имало писмо от изнудвача под формата на кю ар код (QR code). Подобен пакет беше доставен преди известно време в източния град Франкфурт на Одер, каза регионалният министър. Той добави, че при отварянето пакетът се възпламенил и шантажиращото писмо в него било унищожено. Според шефа на полицията основният заподозрян и за двата случая е мъж от района на Берлин. Мьорке обаче не разкри подробности, тъй като разследването продължава. Въпреки първоначалните данни, че пакетът не може да се взриви, понеже липсва детонатор, по-нататъшните анализи показаха, че устройството е много опасно и може да нарани сериозно хората, каза Шрьотер. Мьорке прогнозира, че е възможно да има и други подобни доставки. Властите предупредиха получателите да бъдат внимателни, когато отварят неочаквани куриерски доставки.", "date": "2017.12.03", "title": "Фалшивата бомба на базара в Потсдам била опит за изнудване на куриерска компания"}
{"url": "https://www.24chasa.bg/novini/article/6591530", "text": "Заради лошо време възрастно семейство е блокирано в планинска хижа в района на Кюстендил близо до село Сажденик. До тях вече е проправен път от аварийните екипи. Остава в сила частичното бедствено положение в село Гърляно, предаде  .  До хижата, в която се намира възрастното семейство, е създаден алтернативен път, през който се преминава с високопроходима техника. По-рано днес, при тях е бил кметският наместник на село Ръждак. Те са в добро здравословно състояние, имат достатъчно вода и храна, казаха от кризисния щаб в Кюстендил. В село Гърляно все още не е отменено частичното бедствено положение. Цяла нощ аварийните екипи са следили критичните участъци край река Бистрица в село Гърляно. Днес реката се прибра в коритото си, а всички компрометирани участъци са укрепени. Няма опасност за хората. - Всички бяха тука - пожарната, гражданска, всички, така че помагаха, отзоваха се където ги викнат, благодарим... иначе нямаше да се спаси тази къща и нагоре. Жител на селото каза, че коритото на река Бистрица и района около нея не са били почистени, което е довело до усложнената обстановка. - Трябва нова техника да се купи от държавата и да се ремонтират нещата, коритата да са подготвени есенно време, подготовката трябва да става есента-лятото, а не когато дойде водата зимата. Екипите и днес работеха по отстраняване на авария на водопровод в населеното място. В момента ток и вода има. Очаква се утре частичното бедствено положение да бъде отменено. Днес следобед, валежите в област Благоевград спряха и речните нива на Струма и Места започнаха постепенно да се понижават. Аварийните екипи в Благоевградско отводняваха цял ден пътя между селата Сатовча и Вълкосел. В момента преминаването е възможно. През целия ден, в кризисния щаб не са постъпвали други сигнали за наводнения или бедстващи хора. Кризисния щаб в Благоевград ще остане в готовност да реагира при нужда докато не бъде напълно отменен предупредителния код за валежи в областта.", "date": "2017.12.03", "title": "Възрастно семейство е блокирано в хижа в района на Кюстендил"}
{"url": "https://www.24chasa.bg/novini/article/6591546", "text": "Франция няма да позволи официалната централа на Европейския парламент да бъде преместена от Страсбург в Брюксел, заяви днес министърът по европейските въпроси Натали Лоазо, цитирана от Ройтерс. \"Страсбург трябва да остане средище на европейската демокрация. Той е символ също на френско-германското помирение\", заяви тя пред телевизия \"Франс 3\". Често се говори, че Европа се е затворила в изолирания свят на Брюксел. Европа трябва да бъде по-близо до регионите си, каза Лоазо. Членовете на Европарламента се събират в Страсбург за една седмица всеки месец, а в останалата част от времето заседават в Брюксел. Според одитори на Европейския съюз това местене коства на съюза 114 милиона евро на месец, предаде БТА.  Критици отдавна призовават тази практика да се прекрати, но тя се запазва до голяма степен понеже Франция би наложила вето на всеки опит за внасяне на нужната поправка в европейския договор. Някой депутати се надяваха избирането на проевропейския Еманюел Макрон за френски президент да помогне на плановете за закриване на базата в Страсбург.", "date": "2017.12.03", "title": "Френска министърка: Европейският парламент няма да се мести от Страсбург"}
{"url": "https://www.24chasa.bg/novini/article/6591559", "text": "Нормализирана е обстановката в пет от най-сериозно засегнатите общини след обилните дъждове. Информацията за обстановката в страната е на ГДПБЗН към 18.00 часа днес, съобщиха от пресцентъра на МВР. Остава обявеното бедствено положение само в Смолянска община. Екипите на пожарникари и спасители са реагирали на 6 сигнала, свързани с усложнената метеорологична обстановка - наводнени мазета и паднали дървета. Нивото на река Бистрица се понижава. В дежурната на пожарната в Перник са получени 41 сигнала за наводнени обекти, повечето –мазета, в града. На терен работят 6 пожарни екипа, няма застрашени хора Екипите на ПБЗН са отработили 33 сигнала за наводнени мазета и паднали дървета. Няма застрашени хора. Продължава непрекъснатото дежурство на екипите, които на място наблюдават яз. Суходол. Нивото на водоема, към момента е в норма. При необходимост се изпуска контролирано. Организирано е наблюдението на водоемите които представляват евентуална опасност за населението, ако прелеят. Продължава обявеното бедствено положение на територията на цялата община Смолян. Водните количества в язовирите, микроязовирите и хвостохранилищата са в норми. Към момента обстановката е нормална, водите в речните корита са повишени, но няма преливане на водоеми. Направена е организация кметските наместници да следят за нивото на реките. Малко по-рано бе извършен оглед на най-застрашените места от заместник-министъра на вътрешните работи Стефан Балабанов. Екипите на ПБЗН са отработили 6 сигнала - основно наводнени мазета.  във връзка с падналите голямо количество валежи, в следствие на които са се образували свлачища и има пропаднали пътища в с. Триград, с. Кестен, с. Жребево и кв. \"Настан\". Няма застрашени и бедстващи хора. Пожарникари и спасители са се отзовали на 6 сигнала за наводнени мазета. Валежите са спрели, създадена е организация за ежечасно наблюдение на критичните участъци на реки и язовири. Организирано е и се поддържа ежечасно наблюдение на критичните участъци на реки и язовири.", "date": "2017.12.03", "title": "МВР: Обявено e частично бедствено положение в община Девин"}
{"url": "https://www.24chasa.bg/novini/article/6591552", "text": "Не се отпускайте и се пазете от всичко порочно, защото грешките няма да се толерират.” Това предупреждение към членовете на ГЕРБ отправиха лидерът Бойко Борисов и заместниците му Цветан Цветанов, Йорданка Фандъкова и Димитър Николов. “Помнете, че критериите към нас са по-високи. И обществото, и медиите, и чуждестранните ни партньори очакват от нас да бъдем еталон за морал и професионализъм. Това е високата летва, която сами си поставихме и ще поддържаме и занапред. ГЕРБ е семейство, в което има място за всички, които са добронамерени и работливи. България става все по-добро място за живот, където децата ще имат по-добър живот от този на родителите си!”, написаха още партийните шефове в поздравителен адрес до активистите на ГЕРБ по повод 11 г. от основаването на партията. От 2006 г. в ГЕРБ било взето решение, което според партийните лидери се оказало правилно - на всички избори партията да се явява самостоятелно и да се стреми да управлява сама. Когато се налагало коалиционно управление, единствените възможни партньори били в център-дясно. Така хората знаели, че когато управлява ГЕРБ, е ясно кой носи отговорността за страната. За 11 г. ГЕРБ допуснала само една сериозна загуба, но тя отрезвила партията и я направила по-силна. “Освен това ни показа ясно, че тези, заради които влязохме в политиката, не са се променили ни най-малко за последното десетилетие. При ГЕРБ развитието е видимо. Признавахме си грешките винаги, прочиствахме се и продължавахме напред. Благодарение на това ставаме все по-добри в работата си и това се вижда ясно от все по-ускоряващите се темпове на растеж”, пишат от ръководството на ГЕРБ. За 11 г. БВП се удвоил, а откакто ГЕРБ управлява, страната е сред лидерите по растеж в ЕС. Построени са хиляди километри магистрали, пътища и жп линии, стотици пречиствателни станции и се създали стотици хиляди работни места. Данъците не са увеличавани и е утвърден устойчив ръст на пенсиите и минималната заплата, хвалят се лидерите на ГЕРБ. “Днес, 11 г. след началото, продължаваме борбата за европейското развитие на България. Колкото и невероятно да изглежда, близо 11 г. след присъединяването ни към ЕС, в България През последното десетилетие ГЕРБ е единственият гарант, че бъдещето на децата ни ще бъде европейско. И ние ще продължаваме да го отстояваме, независимо какво ще ни струва това. Въпреки всички конспирации и саботажи от страна на опонентите ни, правителството ни ще запази стабилността в държавата”, пишат от ръководството на ГЕРБ. ", "date": "2017.12.03", "title": "Лидерите на ГЕРБ до актива: Пазете се от всичко порочно, грешки няма да се толерират (ОБЗОР)"}
{"url": "https://www.24chasa.bg/novini/article/6591606", "text": "Хиляди пътници са блокирани на летището във Франкфурт, където заради обилен снеговалеж са отменени повечето от полетите на \"Луфтханза\". Сред тях е и полетът за София, който трябваше да пристигне в 22 часа тази вечер. Километричните опашки са пред гишета на авиокомпанията и много от пътниците нямат яснота дали ще успеят да се прикачат на други полети.   Времето днес беше лошо и заради снежната буря много полети закъсняха, а на един от тях пътниците 3 часа са били държани в самолета.                                                                                                                                                                                                                                                                                                                     ", "date": "2017.12.03", "title": "Хиляди блокирани на летището във Франкфурт"}
{"url": "https://www.24chasa.bg/novini/article/6591509", "text": "Най-големият съд у нас Софийският районен търси съдии за гражданските отделения. В съобщение на сайта на Висшия съдебен съвет (ВСС) става ясно, че всеки съдия ако пожелае първо може да бъде командирован до провеждане на конкурси за титулярни места. Ето и пълното съобщение на ВСС: \"Софийският районен съд обявява, че всеки съдия от страната, който желае да бъде командирован по реда на чл.227 ал.2 ЗСВ в Гражданско отделение на съда до заемане на съответните незаети щатни длъжности чрез конкурс, може да подаде молба в срок до   на адрес:", "date": "2017.12.03", "title": "Най-големият съд у нас търси граждански съдии"}
{"url": "https://www.24chasa.bg/novini/article/6591584", "text": "Магистър-фармацевт от Сирия, но с български паспорт е организаторът на схемата за пране на пари чрез реекспорт на лекарства, разбита от ГДБОП и прокуратурата в петък. Полицията се е занимавала с него и преди, но за други престъпления. 7 души ще бъдат обвинени за документни престъпления и пране на пари. Задържани са за 72 часа с постановление на прокурор. Очаква се в понеделник специализираният наказателен съд да реши дали ще ги остави в ареста. Преди време сириецът М.Х. работил в столична аптека. Роднините му също са свързани със здравеопазването. Създал контакти в болници и познавайки пазара на лекарства, той изградил стройна структура, която включва търговци и доктори, за да се снабдява с различни медикаменти, които на Запад струват до 4 пъти по-скъпо, включително и за лечение на онкоболни. Лекари, включително и управители на болници му продавали илачи, платени от здравната каса за пациентите им. След това стоката е оставяна в склад, преди да потегли за Европа. Над 20 души са разпитвани в ГДБОП след арестите на обвиняемите. Имало и пациенти, на които по документи са изписвани лекарствата. Хората обаче били категорични, че не са ги получавали и дори не знаели, че страдат от болестта, която се лекува с тях. Една от аптеките, която е проверявана от разследващите е в Сливница. Собствениците ѝ имали лиценз и за склад на едро. Във въпросната аптека и преди били констатирани нарушения при продажбата на лекарства. Магистър-фармацевтът от Сирия бил неин управител преди няколко години. Специалното звено в ГДБОП, което работи по здравеопазването, разследва още няколко случая с паралелен износ на лекарства. В събота от прокуратурата и МВР разкриха подробности за акцията, проведена в 4 града, по време на която са проверени над 60 аптеки, болници и офиси. Лекарства за десетки милиони левове, подготвени за реекпорт, са иззети от разследващите. В банкови трезори, наети от двама от обвиняемите, са открити над 450 000 лв. Само за година групата изнесла от страната 80 млн. опаковки лекарства.  ЙОАНА РУСЕВА На лекарите, замесени в престъпната схема за реекспорт на скъпи лекарства, още в понеделник здравният министър да отнеме правото да упражняват професията си, поиска проф. Илко Гетов, шеф на Българския фармацевтичен съюз. “От 2014 г. сигнализираме институциите за незаконния паралелен износ на скъпи лекарства. В същото време от средата на юли седи нов вариант на Закон за лекарствата в хуманната медицина, с който може да бъде спрян този износ”, каза още той. Законовите промени бяха предложени от бившия здравен министър проф. Николай Петров през лятото. Те предвиждат при липса или недостиг на медикаменти от позитивния лекарствен списък да се забранява износът им. Идеята е да се върне и функцията на Изпълнителната агенция по лекарствата (ИАЛ) като контролиращ орган. “Сега ИАЛ са като пощенска кутия Някой ги осведомява, че има намерение да изнася, без да е ясно кога. Те събират тази информация, но нямат законова възможност да реагират по някакъв начин”, обясни за “24 часа” проф. Гетов. С новите предложения крайното решение отново ще се взема от ИАЛ. Тя ще разполага с 5 дни след постъпване на уведомление за износ, в които ще трябва да издаде заповед за ограничаване. Решението ще се взема след справка в ограничителен списък, който ще се прави от агенцията, МЗ, здравната каса, Съвета по цени и реимбурсиране и фармацевтичния съюз. В него лекарствата ще се разделят на няколко групи - такива, от които има запаси и могат да се изнасят, такива, за които е установено, че липсват, и такива, чиито количества към момента стигат само да покрият нуждите и не бива да се изнасят. Ако агенцията не направи възражение в дадения срок, медикаментите ще могат да се изнасят. Проверките, които ще определят статута на едно лекарство в ограничителния списък, ще се правят само когато има забавяне или отказ от страна на търговец на едро да изпълни заявки за конкретен медикамент на пет аптеки в рамките на месец. Промените задължават притежателите на разрешение за употреба и производителите да поддържат количества с 30% повече от необходимото, за да се разреши паралелният износ на това лекарство, търговците на едро пък тряба до 10-о число на месеца да дават информация за наличните количества, обясни проф. Гетов. Според новите разпоредби ИАЛ трябва за 6 месеца да създаде електронна платформа, с която да се събира информацията за лекарствата. “По този начин работят и в други страни- членки на ЕС, като Белгия, Холандия, където всеки може да види кое лекарство следващите 3 месеца ще липсва, защото има производствен проблем или е станало нещо друго”, обясни проф. Гетов. Промените обаче са атакувани от търговци, които поискали проектът да се разгледа от Съвет за административна реформа, обясни шефът на фармацевтичния съюз. Миналата седмица оттам е дадена зелена светлина за законопроекта.", "date": "2017.12.03", "title": "Сириец фармацевт организирал бандата за реекспорт на скъпите лекарства (Обзор)"}
{"url": "https://www.24chasa.bg/novini/article/6591643", "text": "От договорените 10,4 млрд. лв. по еврофондовете 2,64 млрд. вече са платени, показва справка към 3 декември, В сумата не са включени средствата по програмата за селските райони. По програма “Транспорт” от 3,69 млрд. лв. са договорени 2,33 млрд., изплатени са 556 млн. лв. Най-голямото финансиране е за лот 3 на магистрала “Струма”, жп линиите по направлението София - Пловдив - Бургас и метрото в София. Предвижда се и проект с дронове за наблюдение на трафика по магистрала “Хемус”. Има и пари за проектиране на магистралата Русе - Велико Търново и подготовка за проекта за “Черно море”. По “Околна среда” от 3,462 млрд. лв. са договорени 810 млн. лв., платени са 167,23 млн. Предстои финансиране на водния сектор след обособяването на 14 големи района. Един от проектите е за пречиствателна станция на Златни пясъци за 37 млн. лв. При “Региони в растеж” от заделените 3 млрд. лв. са договорени 67%. 393,4 млн. от тях са за ремонт на третокласни пътища. Все още не са договорени парите за регионална здравна инфраструктура, които са 163,5 млн., не са изплащани пари и за регионална социална инфраструктура. От 1,64 млрд. лв. за градско развитие са договорени над 61%, платени са 208,48 млн. лв. По “Иновации и конкурентоспособност” от 2,48 млрд. лв. са договорени 59,59%, платени са 541 млн. лв. От 657 млн. лв. по “Добро управление” са договорени 33,89%, а са платени 6,04 на сто. От 1,37 млрд. лв. за наука са договорени 24,78, платени са 8,84%.  - Това означава, че 6 г. преди края на програмния период половината пари са в изпълнение, мобилизирани са и се движат там, където трябва да отидат. - Не може да има реално изпълнение, ако няма договори. Но се справяме по-добре от предишния програмен период. Договореното е два пъти повече, а плащанията са с 6-7% нагоре - Като проследим относителната класация по Европейския фонд за регионално развитие и Кохезионния фонд, ние сме на 7-о място. В класацията на Европейския социален фонд сме на четвърто или пето. - Отказвам да правим такива класации, програмите са различни. Едно е програма, в която проектите са малки, както е в “Иновации и конкурентоспособност” или “Човешки ресурси”, които нямат инвестиционен профил, друго са тежките инфраструктурни проекти в ОП “Транспорт и транспортна инфраструктура” и в “Околна среда”. Това, което не е видно от числата, е, че има по-бавен темп на плащания на проекти, които са свързани с реформи. Има предварителни условия, които трябваше да бъдат изпълнени в сектора за водите, правосъдието, електронното управление. Реформите са свързани с промяна в законодателството, не е просто финансиране на проект. - Сравнено с предишния програмен период, ОП “Околна среда” се събуди в последните години, водните реформи бяха направени. - Това са проектите, които започнаха при предишния период. Но ЕК казва, че пари за неконсолидирани водни територии не дава. Искането е не да оправяме тръбите и пречиствателната станция в един град, а да е на ниво област. Един язовир да не е само за едно населено място. Същото е и с пречиствателните станции. - След реформите в сектора ЕК казва: Спокойно можете да инвестирате. Но да не забравяме, че това предварително условие го затворихме преди няколко месеца. Спомняте си каква истерия имаше за тези предварителни условия - няма да ги изпълним, имаше политически сблъсъци. А ако не бяхме успели, това означаваше, че ни спират парите. Имаше тежки преговори за някои от тях до последния момент. - Първата половина на 2018 г. ще бъде напрегната. Същите хора, които ще следят всичко да се изпълни с добро качество, от края на тази година започват подготовката на следващия програмен период. Сегашният приключва през 2023 г., но новият започва през 2020 г. Акцентът ще бъде регионална политика. Сега имаме национална и общинска. Няколко неща са сигурни в аванс, трябва да се намери начин да има регионално ниво на планиране и инвестиране. - Кохезионната политика ще е обвързва с реформи, но да няма кохезия, означава ЕС да се отрече от себе си Знаете, че при създаването на общия пазар започва политика да се подпомогнат по-малките и по-бедните да станат по-богати. Дебатът по кохезионната политика току-що стартира. На последния съвет, това, по което се спори, е обвързването на кохезионната политика с върховенството на закона. Ако има съмнения, че в някоя държава не съществува върховенство на закона, да се спират пари Второто е обвързването на кохезионната политика с икономическото и социалното управление. Ясен приоритет е икономиките да се развиват. Обсъжда се размерът на националното съфинансиране, както и кои инструменти да бъдат управлявани на ниво ЕК. В една сфера като иновациите е нормално тя да има водеща роля. Но не може да се приеме, че има компетенции, примерно за проекти в община Тутракан. Стара тема е къде е балансът между инвестициите в инфраструктура и в човешки капитал. Миналата седмица един директор в ЕК ми каза, че са важни инвестиции в човешкия капитал. Отвърнах му, че когато строим пътища или училища, не инвестираме в тухли и бетон, а в хората. Каква ще е ползата, ако дадем пари на малки и средни предприятия, а те не могат да си изнесат продукцията заради лоша инфраструктура. Най-горещата фаза на тези дебати ще бъде в средата на 2018 г.", "date": "2017.12.03", "title": "2,64 млрд. лева от ЕК - платени"}
{"url": "https://www.24chasa.bg/novini/article/6591462", "text": "Две жени, които отново бяха избрани в ръководството на крайнодясната партия \"Алтернатива за Германия\" на конгреса й днес, взеха на прицел германския канцлер Ангела Меркел, заявявайки, че наближава краят на управлението й, предаде ДПА. Беатрикс фон Щорх, депутатка от АзГ от северния град Любек, каза, че решението на Меркел да приеме стотици хиляди мигранти през 2015 и 2016 година, я правят най-големия нарушител на закона в германската история след Втората световна война, предаде БТА.  АзГ, която приключи днес двудневния си конгрес в Хановер, направи още една крачка надясно, като избра двама членове от националистическото си крило - Йорг Мойтен и Александер Гауланд - за съпредседатели на партията. Двамата имат изразени антиислямски и антиимигрантски виждания, които помогнаха на партията да спечели почти 13 процента от гласовете на изборите през септември, давайки й 90 места в Бундестага. Ислямът принадлежи на Германия, колкото Меркел принадлежи на канцлерството, заяви Фон Щорх, която получи подкрепа от 55,2 процента от гласовете на делегатите, за да бъде отново част от ръководството на АзГ. Алис Вайдел, която ръководи парламентарната група на АзГ, каза, че кариерата на Меркел е към края си и напомни, че много бивши привърженици на консерваторите на Меркел не одобриха управлението й по време на бежанската криза.", "date": "2017.12.03", "title": "Член на \"Алтернатива за Германия\" нарече Меркел \"най-големия нарушител на закона\""}
{"url": "https://www.24chasa.bg/novini/article/6591303", "text": "Сириец е организатор на схемата за незаконен износ на лекарства за чужбина, предаде  . Той е единият от задържаните при операцията на ГДБОП вчера. Престъпната група е работила с лекари от много болници в страната, сочат данни на разследващите. Сред тях има и директор на лечебно заведение. Той е бил засечен при разследването да носи кашон с лекарства, изписани само по документи на болни. Схемата на престъпната група е била да изписват лекарства, но вместо да ги дават на болните, лекарите са ги изнасяли от лечебните заведения. След това медикаментите са преопаковани в склад и изнасяни наново в чужбина. Болниците са били единият вариант за набавяне на лекарства. При другият скъпите препарати за деца и онкоболни са били изваждани от аптеки. По документи, медикаментите са изписвани на конкретни хора. Тепърва предстои експертиза, която трябва да установи точната цена на лекарствата, намерени при обиските на антимафиотите в склада. По първоначална информация, става дума за лекарства за милиони левове.", "date": "2017.12.03", "title": "Сириец е организаторът на схемата за износ на лекарства"}
{"url": "https://www.24chasa.bg/novini/article/6591348", "text": "Най-малко шестима души загинаха днес при самоубийствен атентат срещу митинг в подкрепа на афганистанския президент Ашраф Гани в Джалалабад, столицата на източната провинция Нангархар, съобщи полицията в провинцията, цитирана от Франс прес. Атентатор на мотоциклет се самовзривил сред множеството на политическа проява в подкрепа на президента. Полицейски говорител уточни, че сред шестте жертви има жени и едно дете, 13 души са ранени, предаде БТА.  Според шефа на здравната служба някои от ранените са в критично състояние. Граничещата с Пакистан провинция Нангархар е подложена на двоен натиск - от талибаните и от групировката \"Ислямска държава\", разположила там основните си бази в Афганистан. ДПА посочва, че атентатът е извършен близо до стадион в Джалалабад. До момента никой не е поел отговорност. Агенцията отбелязва, че това е четвъртата експлозия в града за последните две денонощия. Двама членове на афганистанските сили за сигурност бяха убити и седем ранени при три последователни експлозии близо до частно радио и телевизия в града вчера.", "date": "2017.12.03", "title": "Най-малко шестима загинаха при самоубийствен атентат в Източен Афганистан"}
{"url": "https://www.24chasa.bg/novini/article/6591354", "text": "Американският президент Доналд Тръмп днес отрече да е искал от ФБР да прекрати разследването срещу бившия му съветник по националната сигурност Майкъл Флин, който се призна за виновен, че е лъгал в аферата за руска намеса в американските президентски избори през 2016 г., предаде Франс прес. \"Никога не съм искал от Коми да спре разследването срещу Флин. Още фалшиви новини за още една лъжа на Коми\", написа Тръмп в Туитър. При изслушване в Сената в началото на юни бившият директор на ФБР Джеймс Коми заяви, че Доналд Тръмп лично е поискал от него да спре разследването срещу Флин, предаде БТА.  Вчера Тръмп за пореден път каза, че не е имало \"никакъв сговор\" между предизборния му екип и Русия, докато той участваше в надпреварата за Белия дом. Президентът отново отправи нападки срещу министерството на правосъдието и бившата си съперница - демократката Хилари Клинтън. В петък Майкъл Флин се призна за виновен пред федерален съдия във Вашингтон, че дал пред разследващите лъжливи показания за разговорите си с руския посланик в САЩ Сергей Кисляк.", "date": "2017.12.03", "title": "Доналд Тръмп: Никога не съм искал от Коми да спре разследването срещу Флин"}
{"url": "https://www.24chasa.bg/novini/article/6591130", "text": "Йеменските бунтовници хуси изстреляха крилата ракета по атомна електроцентрала в Абу Даби, Обединените арабски емирства, съобщи на сайта си поддържащата бунтовниците телевизия \"Ал Масирах\", без да приведе доказателства, предадоха Ройтерс и ДПА, цитирани от БТА. \"Ракетните сили съобщиха за изстрелването на крилата ракета срещу ядрения реактор Бараках в Абу Даби\", съобщи сайтът на телевизията без повече подробности. По-късно ОАЕ отрекоха разпространената от йеменските бунтовници информация, че са изстреляли ракета към строящ се ядрен реактор в емирствата, съобщи Асошиейтед прес. АЕЦ Бараках се намира в пустинята в западната част на ОАЕ, близо до границата със Саудитска Арабия. Първият от общо четирите реактора на централата на стойност 20 милиарда долара се очаква да заработи през 2018 г., посочва Асошиейтед прес. ОАЕ е партньор на ръководената от Саудитска Арабия коалиция срещу шиитската групировка. Изстрелването на ракетата е в отговор на подкрепата на ОАЕ за бившия президент на Йемен Али Абдула Салех. Последните четири дни привържениците на Салех водят сражения с подкрепяните от Иран хуси за контрола върху столицата Сана. Саудитската коалиция предприе днес поредица от въздушни удари срещу хусите южно от Сана, съобщи ДПА, цитирайки саудитската телевизия Ал Арабия.", "date": "2017.12.03", "title": "Йеменските бунтовници хуси изстреляли ракета по ядрена централа в строеж в ОАЕ? (Обновена)"}
{"url": "https://www.24chasa.bg/novini/article/6591135", "text": "\"В рамките на заседанието на Съвета на ПЕС разговаряхме за това, че България поема председателството в сложен момент, когато се водят съществените преговори за излизането на Великобритания от ЕС.\" Това написа в своя Фейсбук профил лидерът на БСП Корнелия Нинова. \"Радвам се, че се срещнах с Джереми Корбин-председател на лейбъристите. В този процес за нас са важни последиците за общата европейска политика, но също толкова важни са придобитите вече права на българските граждани на Острова и тяхното бъдеще. Това подчертах и при двустранните ми срещи с левите лидери от Европа. Радвам се, че за това имаме подкрепата от нашето политически семейство\", добави още тя.", "date": "2017.12.03", "title": "Нинова: Важни са правата на българите във Великобритания при преговорите"}
{"url": "https://www.24chasa.bg/novini/article/6591145", "text": "На днешната дата се навършват 25 години от изпращането на първия есемес, осъществено от британеца Нийл Папуърт, съобщи телевизионният канал Ей Би Си, цитиран от БТА. Текстът на историческото съобщение бил кратък - \"Честита Коледа!\". То било изпратено до приятеля на Папуорт Ричард Джарвис, който бил на парти на компанията \"Водафон\". По онова време 22-годишният инженер се занимавал с разработката на кратки съобщения за фирмата \"Сема груп\". Както стана известно по-късно, в отговор Папуърт не получил дори и обичайното за нашите дни смайли, тъй като клавиатурите на старите мобифони нямала такава функция. Тогавашната цел на Папуърт била да провери дали може да бъде изпратен есемес извън пределите на едно помещение. Фактът, че той поздравил приятеля си за Коледа, три седмици преди тя да настъпи, инженерът обясни с това, че тогава нищо друго не му било хрумнало на ума. Есемесите станаха популярни едва в началото на новото хилядолетие, когато мобилните оператори започнаха масово да предлагат тази услуга, припомния Ей Би Си.", "date": "2017.12.03", "title": "Изпратили първия есемес в историята точно преди четвърт век"}
{"url": "https://www.24chasa.bg/novini/article/6591151", "text": "Гугъл и Фейсбук да плащат данъци в Европа, поиска ПЕС. Утвърждаване на черна листа на данъчните райове и на фирмите, които най-често нарушават закона, както и подкрепа на GAFA данък за дигиталните гиганти, които заобикалят плащането на данъци. Това е една от 40-те мерки, приети от Съвета на ПЕС в Лисабон. Левите се събраха, за да изработят визията си за нова Европа. Една от основните ни политически битки за следващата година ще е увеличаването или поне запазването на размера на кохезионната политика в бюджета на ЕС, както и намаляване на вноските на страните-членки за сметка на собствени ресурси като данъка върху финансовите транзакции и GAFA данъка, обясни президентът на ПЕС Сергей Станишев. Печалбите трябва да бъдат облагани в държавата, в която са реализирани, е предложението на левите. Те повеждат битка с данъчните измами и укриването на данъци. Създаване на нов пост министър на финансите на ЕС, който е член на Еврокомисията и шеф на Еврогрупата, с отчет пред Европарламента, иска ПЕС. В резолюцията на Съвета бе записано изрично подкрепа за разширяването на ЕС и перспектива пред страните от Западните Балкани. С 2% на година да се намалява разликата в заплащането между мъжете и жените, за да няма неравенство, както и на разлика в пенсиите им, е друга от приетите мерки на левицата. В ЕС да има общи правила за достойни, здравословни и безопасни условия на труд, ще настоява ПЕС. Приоритет се слага на икономическия растеж, заетостта и инвестициите - публични и частни. Предлага да се създаде европейска агенция по заетостта, която на следи за изпълнението на младежкия план срещу безработицата. Иска се разширяване на финансирането за програмите Еразмус, културния чек и детската гаранция. Завръщане на банковия съюз, за да има сигурност, че спестяванията на хората са на сигурно място, иска още ПЕС.", "date": "2017.12.03", "title": "ПЕС иска Гугъл и Фейсбук да си плащат данъците в Европа"}
{"url": "https://www.24chasa.bg/novini/article/6591175", "text": "Евродепутатът от АЛДЕ / ДПС Илхан Кючюк бе преизбран за втори мандат като вицепрезидент на Алианса на либералите и демократите за Европа (АЛДЕ) по време на 38-ия конгрес на партията, който се провежда в Амстердам, Холандия. Председателят на Младежко ДПС получи мащабна подкрепа от делегатите на конгреса и получи най-висок резултат, съобщиха от пресцентъра на ДПС. „Преди две години в Будапеща ми бе гласувано доверие, което поех ангажимент да оправдая. Полученият втори мандат е изключително голямо признание, за което съм благодарен, но и голяма отговорност. Резултатът от гласувнето още веднъж доказва, че Движението за права и свободи е демократична и отговорна партия, която се ползва с голямо доверие в Европа. През тези две години ние положихме много усилия за разпространяването на либералните идеи в Югоизточна Европа и позиционирането на АЛДЕ партията като ключов фактор.”, заяви Илхан Кючюк. “Днес, също както и тогава, сме изправени пред най-голямата криза на европейската идентичност. Възходът на либералите в Европа доказва, че нашата формула за единен, отворен и жизнен континент е абсолютно незаменима. Нашият либерален капацитет е неизчерпаем. Трябва да се гордеем с това, което постигнахме като истинска европейска политическа партия. От Германия до Македония либералните партии променят политическия пейзаж към по-добро. Не трябва обаче да спираме дотук. Изправени пред нови реалности и днес Европа се нуждае от реформи повече от всякога. За един по-проспериращ, по-свободен и по-интелигентен Съюз”, добави евродепутатът.", "date": "2017.12.03", "title": "Кючюк преизбран за вицепрезидент на партията на евролибералите"}
{"url": "https://www.24chasa.bg/novini/article/6591184", "text": "Министрите на правосъдието Цецка Цачева и на регионалното развитие Николай Нанков ще обявят утре решението на работната група по казуса с царските имоти, съобщиха от правосъдното министерство. В брифинга ще участва и началникът на кабинета на министъра на земеделието Атанас Кацарчев. Преди няколко седмици от регионалното ведомство поискаха двете дела за \"Врана\" и \"Царска Бистрица\" да бъдат спрени, докато се намери извънсъдебно решение за царските имоти. С него се зае специално създадена група към правосъдното ведомство, която да търси изход от заплетената ситуация. Най-вероятно работната група ще излезе със становище, че само специален закон може да реши проблема. Още преди 20 г. Конституционният съд излезе със становище, че законът за вземане имотите на починалите царе Фердинанд  Първи и Борис Трети е противоконституционен. Законът е гласуван през 1947 г. и е обнародван в \"Държавен вестник\".  От решението на КС, взето единодушно, до момента не е изработен нов закон. Това доведе до ситуацията Симеон Сакскобургготски и държавата да се съдят взаимно.", "date": "2017.12.03", "title": "Цачева и Нанков обявяват решението по казуса с царските имоти утре"}
{"url": "https://www.24chasa.bg/novini/article/6591195", "text": ", е открита вчера в Пловдив, научи „24 часа”. От областната дирекция на МВР потвърдиха информацията, но отказаха подробности. Във фейсбук младата пианистка публикува пост, че е била на разходка в града на тепетата. „Там има чешми и полиция. Изключително съм трогната от вашата загриженост, но беше напълно ненужно”, е написала тя до приятелите си. Попска е студентка, а в свободното си време се занимава с музика. Нейната страст са рок и пънкгрупи, участва и в различни протести, става ясно от профила й в социалната мрежа. Софиянката няма близки. Преди години майка й починала, а след нея баща й сам сложил край на живота си. Близките й описват Кристина като ерудирана и нестандартна, имала активна гражданска позиция, владеела няколко езика.", "date": "2017.12.03", "title": "Намериха в Пловдив изчезналата студентка. Тя: Бях просто на разходка"}
{"url": "https://www.24chasa.bg/novini/article/6591202", "text": "Обстановката в най-засегнатите области на страната се нормализира след обилните валежи от дъжд. Информацията е на ГДПБЗН за оперативната обстановка в страната към 13.00 часа, съобщиха от пресцентъра на МВР, цитирани от \"Фокус\". Към този момент обстановката в най-засегнатите области на страната се нормализира. Към този момент нивото на речното корито на река Бистрица от с. Гърляно до с. Долно село се понижава, показва извършената проверка. Пожарникари и спасители са реагирали на 13 сигнала за наводнени мазета в областния град. На терен работят 5 екипа, няма застрашени хора. Седем екипа на пожарната работят по 15 сигнала за отводняване на мазета. Няма застрашени хора. Продължава дежурството на място в района на яз. \"Суходол\". Нивото на водоема към момента е в норма. При необходимост се изпуска контролирано. Организирано е превантивно наблюдение на водоемите, които представляват евентуална опасност за населението, ако прелеят. Продължава обявеното бедствено положение на територията на цялата община. Водните количества в язовирите, микроязовирите и хвостохранилищата са в норми. Към момента обстановката е нормална, водите в речните корита са повишени, но няма преливане на водоеми. Създадена е организация за непрекъснато следене на нивата на реките. В голяма част от областта вали дъжд, по високите части има силен вятър. Валежите са спрели, създадена е организация за ежечасно наблюдение на критичните участъци на реки и язовири.", "date": "2017.12.03", "title": "МВР: Обстановката в страната се нормализира след обилните валежи"}
{"url": "https://www.24chasa.bg/novini/article/6591210", "text": "Мая Манолова сложи на гърба си ученическа раница, тежаща малко над 6 кг, толкова, колкото обичайно носи един шестокласник всеки ден и пробяга с нея няколко десетки метра в Южния парк в столицата днес. Това съобщиха от пресцентъра на омбудсмана. С импровизирания крос под дъжда, заедно с деца и техните родители, Манолова подкрепи протеста, организиран от майки в цялата страна \"На чужд гръб и 10 ученически раница са малко\" срещу тежките ученически чанти, които децата от четвърти до седми клас са принудени да носят всекидневно. Причината е, че в 90 на 100 от училищата няма шкафчета, където учениците от по-долните класове биха могли да оставят учебниците и помагалата си. \"Наистина е проблем да се движиш с толкова тежка раница, а за едно дете е още по-трудно. Убедена съм, че това води и до сериозни гръбначни изкривявания. А когато става въпрос за здравето на децата, мисля че нямаме правo да се оправдаваме с липса на пари. Просто е цинично\", категорична бе омбудсманът. Мая Манолова отправи предизвикателство към образователния министър Красимир Вълчев и останалите отговорни институции да прекарат един ден с шестокласник - от сутринта до вечерта. “Мисля, че след това ще има повече и по-бързи мерки. Просто трябва на някого да му пука и да се ангажира, че ще вземе мерки. Решенията са най-различни - електронни учебници, шкафчета в училище, по-леки учебници и учебни помагала”, допълни Манолова. Инициаторите на протеста предлагат още да се въведе стандарт за тежестта на ученическата раница, обвързан с процент от теглото на детето, интерактивни дъски, вместо задължителното носене на учебник в клас, намаляване на броя учебните помагала, както и размера и тежестта на учебниците. Също така максимум 6 учебни часа и часови блокове по един предмет. Те очакват от МОН да бъдат потърсени, така че наистина проблемът да намери своето най-адекватно решение.", "date": "2017.12.03", "title": "Манолова сложи на гърба си ученическа раница и пробяга с нея десетки метри"}
{"url": "https://www.24chasa.bg/novini/article/6591238", "text": "Възстановено е движението в активната лента при 13-ти км в посока Бургас и при 17-ти км на АМ „Тракия“. Компрометираните участъци от пътната настилка са ремонтирани и движението се осъществява без ограничение. Това съобщиха от АПИ. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.12.03", "title": "Запълниха дупката на \"Тракия\", движението в активната лента е възстановено"}
{"url": "https://www.24chasa.bg/novini/article/6591241", "text": "Земетресение с магнитуд 6 разлюля крайбрежието на Еквадор, предаде Асошиейтед прес, цитиран от БТА. Според Американския геофизичен институт епицентърът е бил на 20 км от Баия де Каракес. Трусът е станал около 11.20 ч. по Гринуич на дълбочина 24 км. Баия де Каракес е на около 360 км западно от еквадорската столица Кито. Няма данни за пострадали или щети.", "date": "2017.12.03", "title": "Трус с магнитуд 6 разлюля крайбрежието на Еквадор"}
{"url": "https://www.24chasa.bg/novini/article/6591248", "text": "Председателят на БСП Корнелия Нинова проведе среща с Дамян Манчевски, министър на информационните технологии и администрацията в правителството на Зоран Заев и зам.-председател на Социалдемократическия съюз на Македония. Срещата беше в Лисабон, където и двамата участваха в заседание на Съвета на ПЕС, съобщиха от пресцентъра на БСП. Лидерът на БСП потвърди подкрепата на българските социалисти за членството на Македония в Европейския съюз и поставянето на Западните Балкани като един от основните приоритети на българското председателство на Съвета на ЕС в България. Двамата обсъдиха възможностите за трансгранично сътрудничество между български и македонски общини и уточниха посещението на Корнелия Нинова в Македония през втората половина на януари 2018 г. Поканата за него бе отправена от Зоран Заев по време на посещението му в България. В хода на разговора Нинова и Манчевски обсъдиха още Паневропейския транспортен коридор номер 8, както и изграждането на електронно правителство и дигиталната икономика. В срещата участие взеха зам.-председателите на БСП Деница Златева и Кирил Добрев.", "date": "2017.12.03", "title": "Нинова и Манчевски обсъдиха бъдещите предизвикателства пред Западните Балкани"}
{"url": "https://www.24chasa.bg/novini/article/6591259", "text": "Временно ще бъде прекъснато водоснабдяването утре в някои части на столицата, съобщиха от \"Софийска вода\". Във връзка с подмяна на спирателни кранове на бул. \"Христо Ботев\", Център, се налага спиране на водоподаването от 9:00 до 21:00 часа на живеещите в района на: по бул. \"Христо Ботев\" от ул. \"Алабин\" до бул. \"Александър Стамболийски\", района между бул. \"Александър Стамболийски\" , ул. \"Братя Миладинови\", ул. \"Позитано\" и бул. \"Христо Ботев\". Заради реконструкция на уличен водопровод на ул. \"Стефан Стамболов\" , с. Бистрица , се налага спиране на водоподаването от 9:00 до 21:00 часа в района на ул. \"Стефан Стамболов\", ул. \"Просвета\", ул. \"Бреза\", ул. \"Никола Крушкин - Чолака\", Цонкова махала. Диагностика на уличен водопровод на ул. \"Плиска\" , кв. \"Вердикал\" налага спиране на водоподаването от 10:00 до 16:30 часа на живеещите в района на по ул. \"Ручей\" от ул. \"Варна\" до края на улицата, ул. \"Плиска\". Реконструкция на уличен водопровод на ул. \"Слатин дол\" , с. Кокаляне , е причина за спиране на водоподаването от 10:00 до 17:30 часа в района на ул. \"Орниче\" и ул. \"Слатин дол\" от номер 4 до номер 30.", "date": "2017.12.03", "title": "Вижте в кои части на София спират водата утре"}
{"url": "https://www.24chasa.bg/novini/article/6587694", "text": "“Било е някъде преди 200 години. В хасковското село Сираково живяла сляпа жена по име Вана. Била много красива и се омъжила за хубав момък. Живели те щастливо, макар невестата да не виждала белия свят. Една нощ на жената се присънила Света Богородица. Тя ѝ казала да отиде в землището на село Елехча, днешното Тракиец, и да намери в дъбовата гора изворче, чиято вода извира под камък и лекува слепота. Разказала невестата съня на мъжа си на сутринта, но той не повярвал. Втори път го помолила да идат на онова място, чак на третия мъжът кандисал. Впрегнал волската кола и поели към дъбовата гора. Там Вана намерила изворчето, грабнала вода в шепите си и измила слепите си очи. Веднага прогледнала. Било рано сутринта, когато водата е най-лековита” Тази легенда се разказва от години в село Тракиец, на 17 км от Хасково по асфалтов път. Знаят я всички, каза пред “24 часа” Карю Карев от църковното настоятелств. През 1874 г. в Тракиец изградили черквата “Св. Никола”. Кольо Велев-Даскала лично ходил до Цариград, за да вземе разрешение за строежа от българския екзарх Антим Първи. Но параклисът край изворчето с лековитата вода е по-стар - него селяните съградили с доброволни средства и труд през 1851 г. Все още нямало Българска екзархия, че да искат разрешение. Но взели кураж от съседното село Николово, което се сдобило с християнски храм още през 1835 г. “Лековитата вода на нашето изворче идва от 3 дамара  Диаметърът на кладенеца е 3 м, метър и 70 е дълбок той. От ръчната помпа всеки може да си налее или да се измие за здраве”, включва се в разговора и касиерът на настоятелството Димитър Димитров. Освен че лекува очи, местните вярват, че тяхната вода помага на жените при безплодие, полезна е и за бъбреци. Може би и заради това параклисът носи името на света Ана - майката на Дева Мария, която родила Христос Спасителя. В православните вярвания светицата е покровител на брака, семейството и майчинството, закрилница на девиците, вдовиците и бременните жени. Църквата почита нейното зачатие на 9 декември, празникът е известен като Зимната Света Ана. На 25 юли, деня на успението на светицата, е Лятната света Ана. На 25 юли е празникът на параклиса. Тогава тук се събират много хора от цялата страна. За празничната литургия идва свещеник от Хасково. Мнозина дори предпочитат да преспят на святото място, за да могат наистина рано сутринта да усетят как лекува водата от аязмото. Сред най-редовните посетители било семейство от Асеновград, чието дете намерило тук спасение. Окото му било затворено и не помогнали нито лекари, нито професори, докато родителите му не го водили край Тракиец 2-3 години поред да си мие очите. В годините край стария параклис вдигнали беседка и навеси, изградили и магерница с пещ за приготвяне на агнета. Нов живот му дала младата зографка от Хасково Таня Атанасова, която през 2014 г. с доброволен труд само за 3 месеца изрисувала върху белите му стени 12 библейски сцени с един лайтмотив - Божия промисъл и водата. Тази концепция не била никак случайна - мястото е известно със своята вода и нейната божествена и лечебна сила, а и водата е тази, в която своето кръщение получават всички християни. До параклиса църковното настоятелство разполага и с малка база с 13 легла. Посрещаме гости, когато е топло - от април до септември. На 25 юли и на Спасовден - празник, който също много тачим в Тракиец, нощувката е безплатна. Но през лятото хората предпочитат да останат на поляните наоколо под открито небе”, разказва Димо Димов, който сега се грижи за параклиса. Наследил на тази длъжност 85-годишната баба Кера Иванова. Жената се споминала тихо и кротко тук, до параклиса, както си стояла на една от скамейките. За Димо грижата за това място не е само вяра, но и дълг. Баща му - отец Тянко, бил свещеник в Тракиец от 1963 до 1984 г. “Умря на 64 години. Аз вече съм на 74, но се чувствам задължен да следвам пътя му”, казва бившият шофьор на циментовоз от строително-монтажния комбинат в Хасково. Той посреща и изпраща гостите, пуска тока, гледа да не свършат църковните свещи, грижи се за помпата с лековитата вода и легловата база. Оставил е номера на телефона си върху вратата на храма и е готов при всяко позвъняване да пристигне с велосипеда, който държи в готовност пред дома си в селото. Както Димо, така и другите мъже от църковното настоятелство не крият, че са притеснени за състоянието на параклиса. Преди време успели да постегнат покрива с финансовата помощ на благодетел, който пожелал да остане анонимен, но сега трябват и улуци, както и подпорна стена отстрани, защото зидовете на старите постройки вече поддават. Някога строили без бетон и желязо и изминалото време вече дава своя безжалостен отпечатък върху граденото с много любов и вяра преди повече от 150 години. В църковното настоятелство мечтаят да намерят нов спонсор за старината. Преди време им помогнал финансово поетът Атанас Ванчев дьо Траси, чиито корени са от Тракиец. Неговото име и имената на родителите му са вписани като ктитори на параклиса от октомври 1981 г. под икона на света Ана, изработена като мозайка на една от стените.", "date": "2017.12.03", "title": "Слепи отварят очи край аязмото в с. Тракиец"}
{"url": "https://www.24chasa.bg/novini/article/6591266", "text": "Специалният съд в Белград определи арест от 30 дни за Боян Зарубица, племенник на Милан Зарубица, който преди два дни бе арестуван в Македония за нелегално производство на синтетичната дрога каптагон, съобщи Танюг. Боян Зарубица е заподозрян, че от Земун е снабдявал своя чичо с оборудване за производство на наркотици, което се извършвало в лаборатория в Тетово, предаде БТА.  Говорителката на съда Бояна Станкович заяви за Танюг, че съдия е определил на Боян Зарубица тридесет дневен арест. Милан Зарубица, който по-рано прекара 11 години в затвора за нелегално производство на синтетични наркотици, бе арестуван в петък в Македония със седем свои сътрудници. Зарубица бе арестуван в акция на сръбската и македонската полиция. Полицията съобщи, че са били открити две модерно оборудвани лаборатории за производство на наркотици, като едната е била в Тетово, Западна Македония, а другата била в Сърбия. Стойността на конфискуваните 300 килограма таблетки е около 7 милиона евро.", "date": "2017.12.03", "title": "Задържаха за 30 дни сърбин за производство на наркотици"}
{"url": "https://www.24chasa.bg/novini/article/6591272", "text": "Министерство на образованието и науката вече предприема мерки за олекотяването на ученическите раници. За нас това не е кампания, а целенасочена политика. Това каза зам.-министърът на образованието и науката Таня Михайлова по време на извънреден брифинг, предаде \"Фокус\". Зам.-министърът отбеляза, че още от началото на учебната година се провеждат срещи с издателствата именно с такава цел. \"Предвиждаме от една страна да се въведе възможност за разделяне на учебниците, когато това е необходимо - когато учебникът е с голям обем работа. От друга страна Национална програма за увеличаване на шкафчетата, в които да се оставят учебниците, помагалата, екипите по физическо, така че да не се носят всеки ден\", заяви Таня Михайлова. Тя обърна внимание, че когато се говори за тежестта на раниците, трябва да се отбележи, че в тях няма само учебници, а и тетрадки, допълнителни помагала и всичко, което един ученик носи в училище. \"Много бих искала да се знае, че това е наша обща отговорност - не само на МОН, на всички колеги училите, които са ангажирани с този проблем. Също така и на родителите. Ако ние взимаме решение на административно ниво, то учителите взимат решение на институционално ниво - на ниво училище\", каза още зам.-министърът. Михайлова добави, че се предвиждат разговори с учителите, защото по думите ѝ има безкрайно добри примери за учители, които работят в час с учениците без учебник, а вкъщи децата използват учебника за самоподготовка и го носят в клас само при необходимост. \"Друг важен проблем е да не се увеличава броят на помагалата, когато не са задължителни. В тази насока също работим\", каза още тя. По думите ѝ много важно е съдействието от страна на родителите, защото ученическата раница в по-малките класове се подготвя именно с тяхна помощ. ", "date": "2017.12.03", "title": "Зам.-министър: МОН вече предприема мерки за олекотяване на ученическите раници"}
{"url": "https://www.24chasa.bg/novini/article/6590766", "text": "„Когато бяхме в родилната зала, съобщиха, че е изригнал вулканът. Попитах докторът какво ще правим, а той ми каза: „Ние с теб стоим тук, защото сега имаме много важна работа. Нямаше абсолютно никаква паника\". Това разказа българката Петя Белевска пред  , която преди дни роди момиченце на остров Бали, докато там изригваше вулкан. Момиченцето е кръстено Аурора. По традиция родителите получили плацентата, защото на острова вярват, че всяко дете е орисано. Плацентата можела да се пусне в океана, да се закопае в земята до свещено дърво. Белевска говорила с местните и те я посъветвали да пусне плацентата в океана, защото детето било родено под знака на огнения петел и при изригване на вулкан, така водата щяла да балансира огъня в живота й.", "date": "2017.12.03", "title": "Българката, родила, докато изригва вулкан: Нямаше никаква паника (Видео)"}
{"url": "https://www.24chasa.bg/novini/article/6590769", "text": "Майката на убития командос Емил Шарков при акция в Лясковец през 2014 г. може да остане без жилище, съобщи  Ваня Рибчева живее във ведомствено жилище на МВР. Тя обясни, че обитава ведомственото жилище без правно основание и МВР е в правото си да иска да го предаде. Жената е работила в МВР до пенсионирането си. Тя разказа и за делото, което е завела срещу България заради отказ от правосъдие и разследване на смъртта на сина й. Командосът загина при акция в дома на Петко Петков в Лясковец, който се беше барикадирал. \"Делото мина, чакаме решение. Не ми е приятно да съдя държавата, но тя не пожела да потърси отговорност от виновните за смъртта на сина ми\", разказа Ваня Рибчева.", "date": "2017.12.03", "title": "Майката на убития командос Емил Шарков може да остане без жилище"}
{"url": "https://www.24chasa.bg/novini/article/6590777", "text": "Мая Манолова ще участва и ще подкрепи събитието “На чужд гръб и 10 ученически раници са малко”, което ще се проведе днес от 11 часа в Южния парк, съобщиха от пресцентъра на омбудсмана. То се организира от родители и ученици и ще стартира едновременно в пет български града - София, Пловдив, Варна, Бургас и Видин. Инициативата е продължение на писмото, което петокласничката Теодора Божкова изпрати до Държавната агенция за закрила на детето преди малко повече от месец. В него ученичката подаде сигнал, че раницата й е по-тежка от препоръчаните от Министерство на образованието и науката 10-15% от теглото на детето. Организаторите на събитието предизвикат възрастните да тичат няколко минути с тежките раници на децата си, за да привлекат вниманието на образователното министерство и останалите отговорни към проблема институции.", "date": "2017.12.03", "title": "Мая Манолова ще тича с раница днес в подкрепа на протест"}
{"url": "https://www.24chasa.bg/novini/article/6590787", "text": "Инспектори предупреждават родители да не купуват на децата си опасна играчка Дядо Коледа с бонбони. Тя е произведена в Китай с марка Seet,s Fun и се разпространява в цяла Европа. Тествана е и е доказано, че може да предизвика химичeска реакция, задушаване и задавяне. Започнаха масирани проверки за опасни коледни играчки. Акцията е на Държавната агенция за метрологичен и технически надзор и преминава под мотото „Безопасна Коледа“. Проверяват се търговците в големите градове София, Пловдив и Варна, като акцентът е върху безопасността на светещите гирлянди, бенгалския огън и пиратките.", "date": "2017.12.03", "title": "Инспектори откриха опасна коледна играчка"}
{"url": "https://www.24chasa.bg/novini/article/6590798", "text": "Посещението на премиера Бойко Борисов в Саудитска Арабия е историческо, защото се случва за първи път в отношенията между двете страни. Това заяви журналистът от в. \"24 часа\" Георги Милков пред Нова тв. На въпрос защо Симеон Сакскобургготски е бил част от делегацията, Милков обясни: \"Причината е много проста и очевидна и това е много добър ход на премиера Бойко Борисов, че го е поканил. Симеон Сакскобургготски познава последните петима крале на Саудитска Арабия. Бях точно до него, когато с Борисов влизаха при краля и той го посрещна с думите: \"Здравей, радвам се да те видя отново\". Освен това присъствието на Сакскобургготски придава една допълнителна стойност на посещението, защото Саудитска Арабия е абсолютна монархия\". Според Милков една от най-важните договорки, постигната по време на визитата на Борисов, е за отваряне на българско посолство. Това се очаква да стане още в първите месеци на 2018 г.", "date": "2017.12.03", "title": "Георги Милков: Посещението на Борисов в Саудитска Арабия е историческо (Видео)"}
{"url": "https://www.24chasa.bg/novini/article/6590807", "text": "„Искаме Европа да остане обединена – без скорости, без бюджетни ограничения и без социални неравенства.“ Това заяви Сергей Станишев в речта си на заседанието на Съвета на ПЕС в Лисабон, съобщи stanishev.eu. „След днешните дебати нашето политическо семейство е обединено зад силно послание: Европа може да бъде различна. Партиите-членки на ПЕС предлагат реална алтернатива на настоящата мантра на десницата за затягане на коланите, неравенство и национализъм. Имаме три важни политически битки през следващата година: да превърнем прокламацията от Гьотеборг за Социалния стълб в реални действия – в политика на Комисията и на правителствата. Да се борим за нова реформа на Еврозоната, основана на икономическа и социална конвергенция. Да се противопоставим категорично на бюджетните ограничения, предлагани от десните в следващата Многогодишна финансова рамка на ЕС. Да, разходите нарастват: нужни са средства за миграцията, за отбрана и др., но това не означава да се режат пари от други политики – като кохезионната и земеделската. ЕС се нуждае от собствени ресурси, като данъка върху финансовите транзакции, например.“ Президентът на ПЕС посочи, че през 2009 г. именно левицата предложи избирането на Общ кандидат на всяка от политическите партии за председател на ЕК. „Тогава другите политически сили ни последваха и дадохме шанс на европейските граждани сами да избират председателя на Комисията. Днес сме готови за следващата крачка – да направим процедурата още по-отворена – да вървим към първични избори на кандидатите вътре в самите европейски политически семейства. Левите премиери и лидерите на социалистическите партии от цяла Европа заявиха ангажимента си да изберат кандидата на ПЕС в отворен и демократичен процес, обсъждайки възможността за избори при наличието на повече от един кандидат.“ „Ние, социалистите, трябва повече да си вярваме. Направили сме толкова много. Нашите ценности са в основата на ЕС. И както каза Джефри Сакс преди месец в Брюксел: социалдемокрацията е туптящото сърце на човечността. Нека продължим да променяме Европа.“, призова делегатите и ПЕС активистите Станишев. Лидерът на европейските социалисти благодари на домакина на заседанието – португалския премиер Антонио Коста. „Неговото правителство ни даде възможност да видим как чудото работи. Резултатите са пример и вдъхновение.\", продължи Сергей Станишев и цитира добрите икономически показатели на страната. \"Помня колко депресирани бяха хората в Португалия през 2015 г., нямаха перспектива. За 2 години правителството стабилизира икономиката и банковия сектор, разкри 270 хиляди нови работни места и за първи път от 1994 г. насам се намаляват разликите между най-бедните и най-богатите в страната. Португалия значително намали дълга и дефицита си, както и безработицата, благодарение на инвестиции и адекватни мерки\", похвали Станишев политиката на Коща. Премиерът-домакин благодари на президента на ПЕС за подкрепата на Съвета и посочи, че именно „социалистите правят разликата: благодарение на Стефан Льовен – министър-председател на Швеция, имаме Социалния стълб от Гьотеборг. На нашите комисари в ЕК са поверени ключови ресори. Ние отстояваме Социална Европа на заседанията на Европейския съвет. Затова е важно да печелим избори – догодина в Италия, Швеция и Унгария. Не знам какво мислят моитe приятели от Германската социалдемократическа партия, но съм сигурен, че участието им в бъдещото правителство ще направи дебата за Европа много по-смислен. Без тях Германия и целия ЕС ще бъдат тласнати от десните към още по-големи ограничения.“ “Трябва да имаме обща валута, която ни обединява, а не ни разделя. Едно време мечтаехме човек да стъпи на Луната. Това се случи. Сега мечтаем за нещо на Земята – всички хора да живеят достойно и да намерят щастието си, преодолявайки неравенствата.”, завърши речта си Антонио Коща.", "date": "2017.12.03", "title": "Станишев в Лисабон: Ще се борим за Социална Европа на една скорост"}
{"url": "https://www.24chasa.bg/novini/article/6590811", "text": "Министърът на здравеопазването още в понеделник трябва да отнеме правото да упражняват професията на лекарите, замесени в престъпната схема за реекспорт на скъпи лекарства. Това каза пред   проф. Илко Гетов, шеф на Българския фармацевтичен съюз. Здравната каса е ощетена със стотици милиони левове, защото първо е платила медикаментите, изнесени по-късно в Европа. От години знаем, а от 2014 г. сигнализираме институциите за паралелния износ на скъпи лекарства. От средата на юли седи нов вариант на Закон за лекарствените средства в хуманната медицина, с който може да бъде спрян изност, обясни проф. Гетов. Той разказа, че при организацията на фармацевтичната система в България не е трудно да се създаде престъпна схема за износ. Основата е огромната разликата в цените . В България те са най-ниски. Ако за инсулин у нас се плаща 39 лева, в Германия той е 93 евро. Ако лекарство за болестта на Крон у нас се дават 50 лв. , в Германия е 60 евро. Това е проблем и на всички източноевропейските страни. Ние захранваме пазара на скъпи лекарства в ЕС, каза проф. Гетов и призова депутатите спешно за приемат поправките в Закона за лекарствените средства в хуманната медицина.", "date": "2017.12.03", "title": "Фармацевтичен шеф: Още утре да отнемат правата на лекарите в схемата за реекспорт"}
{"url": "https://www.24chasa.bg/novini/article/6590823", "text": "Създадената организация в Смолян е на ниво. Това каза директорът на Главна дирекция „Пожарна безопасност и защита на населението (ПБЗН) гл. комисар Николай Николов в ефира на „Денят започва с Георги Любенов“ по   във връзка с бедственото положение в община Смолян. „Тази нощ, надявам се, да е била спокойна за гражданите“, каза той и поясни, че нощта е била напрегната за хората, които са имали отговорност да подготвят нещата така, че да не се случи застрашаване на живота на гражданите. Директорът на ПБЗН коментира, че в Смолян обстановката е била напрегната предвид рязкото покачване на нивата на реките Черна и Арда. „Там всяка година има подобни ситуации, поради което хората бяха предварително подготвени“, поясни гл. комисар Николай Николов. Той обясни какви могат да бъдат превантивните мерки. „Не можеш да строиш тепърва дига. Освен организационни мерки, може на критичните участъци да съсредоточим повече хора и да доставим инертни материали, за да може при рязко повдигане на нивото, да изградим временна дига. Такава не е изграждана на Смолян“, допълни гл. комисар Николай Николов.", "date": "2017.12.03", "title": "Гл. комисар Николай Николов: Създадената организация в Смолян е на ниво"}
{"url": "https://www.24chasa.bg/novini/article/6590843", "text": "Покривът на болницата „Св. Иван Рилски” в Козлодуй протече заради проливните дъждове от последните дни. Нахлуващата вода започна да руши и стените на първия етаж, където се намират кабинетите на личните лекари, съобщи kozloduy-bg.info. Според местния сайт това не се случва за първи път по време на дъжд, но сега ситуацията е критична, тъй като вече на много места мазилката на стените започнала да се руши и липсват части от тавана. Точно пред входа на спешното има големи локви и притеснени пациенти, които бързат към отделението, ги заобикалят.", "date": "2017.12.03", "title": "Болницата в Козлодуй протече от дъждовете"}
{"url": "https://www.24chasa.bg/novini/article/6590851", "text": "\"Калта събори стената и влезе в хижата. Всичко стана за секунди. Стената изведнъж рухна и се оказахме затрупани от кал и камъни\". Това разказа 48-годишният Данчо Башев от златоградското село Долен. Той е един от двамата ловци, настанени на лечение в кърджалийската болница след като  Според Данчо Башев не е имало никакви индикации, че в района на построения строения преди година заслон ще бъде затрупан от кал. \"Даже и камъче не тропна\", твърди ловецът. Той разказа, че заедно с още 6-7 души излязли на лов, но се отказали заради силния дъжд. Мъжете решили да се подслонят в хижата. \"Тъкмо бяхме седнали и моабетът започна когато ни заля земната маса\", спомня си Данчо Башев. Само един от ловците, седнали на масата бил повлечен от свлачището извън хижата, другите останали затрупани в постройката. Някой от ловците успял да позвъни на спешния телефон 112 и да съобщи за случилото се, но Башев не знае кой. Пристигналите спасители изровили мъжете от калта. Данчо Башев е настанен за лечение в ортопедията на кърджалийската болница с фрактура на дясна подбедрица. Според дежурният лекар д-р Огнян Енчев пациентът е стабилен и се възстановява от случилото се. Другият ранен 33-годишният Виктор Кирчев е в интензивно отделение. Той е приет в травматичен шоко, но лекарите успели да овладеят състоянието му. \"Виктор Кирчев е вече е контактен и адекватен. Има счупена подбедрица разкъсна рана в областта на едното око, травми по лицето и гърдите\", заяви началникът на интензивното отделение д-р Петър Бахчеджиев. Той допълни, че пациентът е с със синдром на затрупаните.", "date": "2017.12.03", "title": "Нищо не подсказвало, че хижата в Златоградско ще бъде отнесена от свлачище"}
{"url": "https://www.24chasa.bg/novini/article/6590868", "text": "Тази вечер любителите на звездите по света ще могат да наблюдават първата и последна Супер Луна за годината. Нашият спътник ще бъде сравнително близо до Земята и ще изглежда със седем процента по-голям и с 16 процента по-ярък от обичайното, съобщи . \"Това е моментът, в който по време на пълнолуние луната е максимално близко до Земята, Явление, което учените астрономи наричаме перигей. Това означава, че за разлика от момента, когато Луната е по-далече, ще може да видим нейната яркост малко по- голямата и съответно ще можем да се насладим по-хубаво на красотата на нощното небе. Позицията на Луната, която е по-близко или по-далече от Земята, може да доведе до по-засилени приливи или отливи, но това по никакъв начин няма да наруши нашия граждански ритъм\", каза астрономът от Софийския университет д-р Владимир Божилов.", "date": "2017.12.03", "title": "Тази вечер ще видим първата и последна Супер Луна за годината"}
{"url": "https://www.24chasa.bg/novini/article/6590887", "text": "Пациентски организации ще сезират президента Румен Радев и ще поискат той да наложи вето върху бюджета на Здравната каса за 2018 г. заради забраната за нови лекарства. Текстове в него забраняват на НЗОК да заплаща за лекарствени продукти с ново международно непатентно наименование, за което е подадено заявление за включване в позитивния лекарствен списък, както и включени в позитивния лекарствен списък лекарствени продукти, които подлежат на заплащане за първи път през 2018 г. „През следващата седмица ще сезираме президента с молба да наложи частично вето върху тези текстове в закона. Молим президента за вето и молим депутатите да преразгледат този отвратителен и циничен текст, който ще забрани на българските граждани да имат достъп до нови терапии”, заяви председателят на Национална пациентска организация д-р Станимир Хасърджиев пред  . Според бившия здравен министър д-р Стефан Константинов този мораториум е „абсолютно измислено раздута тема”.Той разказа за ново лекарство, което се появило през 2000 г., което лекарите започнали да изписват, защото било противовъзпалително и лекувало ревматизъм. След 4 г. обаче се оказало, че то води до тежки увреждания и много хора са починали от инфаркти и инсулти. Лекарството било спряно. „Нека да не плачем, че лекарство, което през тази или миналата година е получило разрешение за употреба, не може веднага да се реимбурсира от нашия обществен фонд. За сигурността на пациентите, това е допустимо”, заяви д-р Константинов. Той коментира и акцията на МВР за разбиване на схема за паралелен износ на лекарства: „Става дума за отвратително криминално деяние, което два пъти ни удари – един път като хора, които си плащаме здравните вноски, защото с нашите пари някой прави печалба и втори път удря болните, които действително са имали нужда от тези лекарства”.", "date": "2017.12.03", "title": "Пациентски организации: Радев да наложи вето заради забраната за нови лекарства (Видео)"}
{"url": "https://www.24chasa.bg/novini/article/6590931", "text": "Проливен дъжд и гъста мъгла на \"Хемус\" малко преди тунелите затруднява автомобилния трафик. Образували са се колони и в двете посоки, но няма задръстване. Очаквайте подробности.", "date": "2017.12.03", "title": "Проливен дъжд и гъста мъгла на \"Хемус\" затруднява движението"}
{"url": "https://www.24chasa.bg/novini/article/6590820", "text": "Пожарникари от Велико Търново са валиди в нощта срещу неделя 27-годишен ранен водач от смачкан автомобил. Катастрофата станала около 2 ч. на главния път Варна-Велико Търново. Шофьорът от Горна Оряховица е загубил управление, вероятно заради несъобразена с пътните условия скорост, и забил колата си в метален стълб. Маздата била така деформирана, че се наложило спасители със специални средства да извадят водача. Със счупена ръка той е откаран във Великотърновската болница. Изпробван е за алкохол, пробата е отрицателна. Произшествието е обработено по административен ред, уточниха от МВР - Велико Търново.", "date": "2017.12.03", "title": "Пожарникари вадиха шофьор, забил колата си в метален стълб"}
{"url": "https://www.24chasa.bg/novini/article/6590948", "text": "Свлачища от поройните дъждове в Смолян и региона са откъснали три села от света. Без достъп към момента са селата Киселчово, Мугла и Водни пад, обявиха на съвместен брифинг зам.-министърът на вътрешните работи Стефан Балабанов, областният управител Недялко Славов, кметът Николай Мелемов и шефовете на полицията и пожарната. Вечерта в събота със своя заповед кметът на Смолян обяви бедствено положение, след като на няколко места реките Черна и Арда излязоха от коритото си. \"Сега положението е доста по-спокойно в областта. Реките вдигнаха критично нивото си, но оттока им е нормален и сега нивата им спадат\", каза Балабанов. Той поднесе съболезнования на близките на загиналия 62-годишен мъж в отнесената от свлачище ловна хижа по пътя за златоградското село Долен. \"Това е напълно нелеп инцидент, зло стечение на обстоятелствата. Зад хижата има подпорна стена от суха зидария от 15- 20 години, която в този момент е решила да се срути. Човекът е получил сериозни травми, тъй като е бил до самата стена, в която се е блъснала първоначално скалната маса. До качването му в линейката е бил жив, но на път за болницата е починал, вероятно от вътрешни наранявания, още двама са с натрошени крайници в болница, а останалите 5-има мъже са се разминали само със много силен уплах. По случая е заведено следствено дело\", обясни Балабанов. Той призова ловци и туристи да се въздържат да ходят в планината и заяви, че институциите в Смолянско са за пример в страната за перфектна работа, тъй като са се специализирали как се действа в такива ситуации понеже са се справяли с такива проблеми всяка пролет и есен. Балабанов заяви, че бедственото положение и бързите мерки са взети превантивно по разпореждане на премиера, за да се мобилизират всички институции и частни фирми и да се избегнат по-големи инциденти. В областта няма населени места без електричество, от АПИ почиства свлачища и срутища по пътищата в района. Най-сериозно е положението със село Мугла, където свлачище е затворило през ноща пътя. Според очевидци, то е огромно, от около 200 -300 кубика скали и кал. \"Горските и частни фирми работят по разчистването му. Рачиства се и свлачище по пътя за село Киселчово, но няма бедстващи хора\", заяви кметът на Смолян Николай Мелемов. Още преди обяд се очаква да спадне нивото на река Триградска и пътя към третото откъснато село - Водни пад да бъде отворен, след като вече е отворен пътя към селата преди него - Кестен и Жребово. \"Голяма свлачище има и между селата Широка лъка и Стикъл, където се разчистват наноси и паднали камъни. Обилните валежи предизвикаха множество срутвания по пътната мрежа и по сигнали своевременно се отстраняват. Все още има достатъчно обем в язовирите. Следим внимателно язовир \"Пловдивци\" като ново съоръжение. В него има достатъчно обем за водни количества. 1.20 - 1.30 метра остават до преливане на язовир \"Златоград\". Оставаме внимателни, предвид прогнозите за нови валежи до следобяда на днешния ден \", каза областният управител Недялко Славов. \"На две места се наложи да правим диги през нощта, но имаме опита и готови чували с пясък, веднага мобилизирахме техника от фирми. Обявяването на бедствено положение е превантивна мярка, за да има спокойствие за хората и веднага да се мобилизират всички държавни институции и частни фирми. Всички критични точки се наблюдават постоянно. Смятам, че контролираме положението\", заяви кметът на Смолян Николай Мелемов.", "date": "2017.12.03", "title": "Свлачища откъснаха села в Смолянско, реките все още са пълноводни (Снимки)"}
{"url": "https://www.24chasa.bg/novini/article/6590964", "text": "На 29 ноември 2017 г. в русенска частна болница се роди първото у нас бебе след направена емболизация на миоматозен възел на матката на майката. Информацията е от медицинското заведение. Процедурата е била последният шанс за младата жена да се сдобие с най-желаното – свое собствено дете. Търновчанката Й. Г. е на 33 години и вече е щастлива майка на красиво момчeнце. Бременността й е протекла без усложнения и бебето е напълно здраво. Всичко това не би било възможно без помощта на доц. д-р Елисавета Вълчева, инициатор за въвеждане на метода емболизация в България. Пациентката дошла в отделеннието за консултация в началото на миналата година, след като е била консултирана от няколко акушер-гинеколози. Единствената алтернатива, която ѝ е била предложена, било оперативно отстраняване на матката поради голям миоматозен възел с размери 9,8 см. по предна стена.  Според русенските лекари обаче алтернативен метод в случая бил емболизация на миоматозния възел, въпреки граничните размери според европейските и американските гайдлайни.  Манипулацията била извършена едноетапно, като били емболизирани двете артерии утерина. За период от половин година миоматозният възел регресирал до 4,5 см. в диаметър. На 8-мия месец след процедурата пациентката забременяла по естествен начин. През целия период тя била наблюдавана от акушер-гинеколог и екипа, извършил емболизацията. Бременността се износила нормално, без усложнения. На 29 ноември й било направено секцио и се родило здраво, хубаво момченце 2900 гр.", "date": "2017.12.03", "title": "В България се роди първото бебе след емболизация"}
{"url": "https://www.24chasa.bg/novini/article/6590708", "text": "САЩ се оттеглиха в събота (в неделя българско време) от Споразумението за справяне с мигрантските и бежански ситуации. Това предаде Франс прес, като се позовава на официално съобщение от представителите на САЩ в организацията, направено в събота (местно време), съобщи \"Фокус\". „Днес американската мисия към Организацията на обединените нации информира генералния секретар, че САЩ прекратяват участието си в Световното споразумение относно миграцията“, заявиха от американска страна. Агенцията припомня, че през септември 2016 г., всички 193 държави членки на ООН приеха единодушно необвързваща политическа декларация, според която подписалите я страни ще спазват правата на бежанците, ще им помогнат в търсенето на нов дом и подсигурят достъп до образование и работа. „Споразумението от Ню Йорк относно бежанците съдържа в себе си множество постановления, които влизат в противоречие с американската политика относно бежанците и мигрантите. В резултат от това, президентът Доналд Тръмп реши, че САЩ трябва да се оттеглят от договора“, се казва в изявлението на американската делегация в ООН.", "date": "2017.12.03", "title": "САЩ се оттеглиха от световното споразумение за миграцията"}
{"url": "https://www.24chasa.bg/novini/article/6590714", "text": "Гърция е постигнала предварителна договорка с международните си партньори, съобщи агенция Франс прес, цитирана от  \"Постигнахме споразумение на ниво служители по всички въпроси\", разкри пред журналисти гръцкият финансов министър Евклид Цакалотос, като добави че е доволен от направените договорки. Ключов елемент от преговорите беше отварянето на гръцкия пазар за газ и електричество, който досега беше доминиран от държавата. В отделно становище екипът от преговарящи от страна на международните кредитори също потвърди тази информация. Финалният вариант на споразумението се очаква да бъде изготвен и ратифициран на 22-ри януари. Заемът трябва да бъде изплащан до август 2018-та, когато Атина се надява да успее да стабилизира икономиката си.", "date": "2017.12.03", "title": "Атина постигна предварителна договорка с кредиторите"}
{"url": "https://www.24chasa.bg/novini/article/6590725", "text": "е пианистка от София, съобщи TrafficNews.bg. Тя е студентка, а в свободното си време се занимава основно с музика. Често участва в различни политически протести. Страст са й концертите на ново изгряващи рок и пънк банди. Девойката посещавала култовите клубове в столицата, където звучи музика на живо. Кристина няма родители. Преди години те са починали. Баща й сам е сложил край на живота си след кончината на майка й. 28-годишното момиче живее в наследствения си апартамент близо до НДК. Тя отдавала една от стаите на свои колеги от университета. Приятели описват Кристина като интересна, интелигентна и много ерудирана млада дама. Говерела свободно няколко езика. В домът си има огромна библиотека, наследство от родителителите й Преди време е имала приятел, който е бил по-възрастен от нея. Към момента не се знае какво е правела в Пловдив. Момичето има роднини, но те живеят в София.", "date": "2017.12.03", "title": "Изчезналата Кристина - пианистка, протестърка, пътешественичка"}
{"url": "https://www.24chasa.bg/novini/article/6590741", "text": "Остава в сила бедственото положение в Смолян заради проливните дъждове – две къщи са евакуирани, не се налага евакуация на други хора. Това каза за „Фокус“ областният управител на Смолян Недялко Славов. Областният управител обясни, че евакуираните две къщи в селата Арда и Смилян се намират близо до реката и всеки път при обилни валежи там се създава ситуация. „Това често се случва, не е нещо извънредно. Техният имот е в непосредствена близост до речното корито, а то е много плитко в този участък“, допълни Славов. „През нощта няма възникнали нови инциденти. На места валежите продължават да се интензивни“, каза той и обясни, че това позволява речните нива да се задържат или леко да спадат на места. Славов допълни, че няма по-сериозни проблеми, свързани с липса на електрозахранване или с прекъсване на пътни участъци\", допълни той. През нощта няма нови сигнали заради обилните дъждове, съобщи кметът на Смолян Николай Мелемов във връзка с бедственото положение в общината. Той обясни в 8.30 ч. на съвместно съвещание с МВР ще се обсъди дали бедственото положение да бъде в сила и днес. По думите му там ще бъде разгледана цялата информация от бедствието.", "date": "2017.12.03", "title": "Остава в сила бедственото положение в Смолян, евакуираха 2 къщи"}
{"url": "https://www.24chasa.bg/novini/article/6590746", "text": "І. МЕТЕОРОЛОГИЧНА ОБСТАНОВКА: Температурите са в интервала от +1° до +15°. Времето над страната е облачно. Слаб до силен вятър духа в областите Кърджали, Ямбол,Силистра, Добрич, Смолян, Хасково и Шумен. Дъжд вали в областите Кърджали, Търговище, Сливен, Силистра, Ст.Загора, Благоевград, Кюстендил, В.Търново, Перник, Смолян, София и в районите на Микре, Бели Извор и Ловеч /обл.Ловеч/, Първомай Асеновград, Паничково и Лъки /обл.Пловдив/, Криводол /обл.Враца/, Писанец /обл.Русе/, Прилеп /обл.Бургас/. Пътните настилки в страната са мокри. Ограничена видимост поради мъгла: - до 50 м в районите на Боаза и Антоново /обл.Търговище/, пр. „Шипка“, АМ „Хемус“ и АМ „Тракия“ /обл.София/, пр.“Дюлински“; - до 100 м в областите Добрич, Враца, Разград и в районите на Микре /обл.Ловеч/, Котел /обл.Сливен/, Елешница, Витиня, Топли дол, Ботевград и Скравена /обл.София/, Телиш, Гривица и Плевен /обл.Плевен/. ОГРАНИЧЕНИЯ ЗА ТОВАРНИ АВТОМОБИЛИ: Целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Ограниченията важат само за участъците от републиканската пътна мрежа, както следва: • Автомагистралите; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: няма ограничения. АМ „Хемус“: няма ограничения. АМ „Струма“: няма ограничения. АМ „Марица“: няма ограничения. АМ „Черно море“: няма ограничения. АМ „Люлин“: няма ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки” - затворен за всички МПС; - „Златишки” - затворен за всички МПС; - „Троянски” - отворен за всички МПС; - „Айтоски” - отворен за всички МПС; - „Котленски” - отворен за всички МПС; - „Обзорски” - отворен за всички МПС; - „Печинско” - отворен за всички МПС; - „Превала” - отворен за всички МПС; - „Предел” - отворен за всички МПС; - „Републиката“ - отворен за всички МПС; - „Ришки” - отворен за всички МПС; - „Рожен” – отворен за всички МПС; - „Вратник” - забранен за МПС над 10 т; - „Дюлински” - забранен за МПС над 3,5 т; - „Пампорово” - забранен за МПС над 3,5 т; - „Петрохан” - забранен за МПС над 12 т; - „Твърдишки” - забранен за МПС над 10 т; - „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г. Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; Област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма ограничения. ОПУ-Бургас: Временно са въведени следните ограничения за движение на МПС: Път III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; Път III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г. ОПУ-Варна: Временно са въведени следните ограничения за движение на МПС: няма ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г. Обходен маршрут: Лозен – Драганово – Янтра – Поликраище – Полски Тръмбеш; Път ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.; Път ІІІ-514: Движението по път ІІІ-514 Г. Оряховица – Арбанаси – В. Търново в участъка от км 46+485 до км 48+830 е ограничено, поради ремонтни дейности . Обходен маршрут: път VTR 1014 Арбанаси – Шереметя, път І-4 Шереметя – В. Търново и обратно. Срок до 20.12.2017 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок целогодишно. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г. Обходен маршрут: Чешма – Сливовица – Горско Ново село – Джулюница – Кесарево. ОПУ-Видин: Временно са въведени следните ограничения за движение на МПС: Път III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г. Път III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели. Обходен Маршрут: път III-101 – път Обход Враца – път II-15 – бул. „България“ – път III-101. Срок до 05.12.2017 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г. Път III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. ОПУ-Добрич: Временно са въведени следните ограничения за движение на МПС: няма ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г. ОПУ-Кърджали: Временно са въведени следните ограничения за движение на МПС: Път III-107: Движението по път ІІІ-107 след Рилския манастир от км 31+350 до км 31+450 се осъществява двупосочно в една лента, поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/час и е сигнализирано с необходимите пътни знаци. Срок 15.12.2017 г. Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г. ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. ОПУ-Монтана: Временно са въведени следните ограничения за движение на МПС: Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; Път ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г. ОПУ-Плевен: Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности. Обходен маршрут: през съседни улици в града, съгласно поставената вертикална сигнализация. Срок – целогодишно. Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. ОПУ-Пловдив: Временно са въведени следните ограничения за движение на МПС: Път II-64: Движението по път II-64 Карлово – Баня е ограничено поради ремонтни дейности на асфалтовата настилка. Обходен маршрут: гр. Баня – с. Марино поле – гр. Карлово и обратно. Срок до 15.12.2017 г. Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. Път III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. Път III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г. ОПУ-Разград: Временно са въведени следните ограничения за движение на МПС: няма ограничение. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 04.12.2017 г. ОПУ-Силистра: Временно са въведени следните ограничения за движение на МПС: няма ограничения. ОПУ-Сливен: Временно са въведени следните ограничения за движение на МПС: няма ограничения. ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г. ОПУ-София: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. ОПУ-Търговище: Временно са въведени следните ограничения за движение на МПС: Път III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г. ОПУ-Хасково: Временно са въведени следните ограничения за движение на МПС: Път III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г. ОПУ-Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г. Обходен маршрут: Шумен – Овчарово – Друмево. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г. 2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.03", "title": "Виж състоянието на пътищата сутринта"}
{"url": "https://www.24chasa.bg/novini/article/6590761", "text": "„Събрахме се с други ловци във вилата и както си стояхме, скатът помете вилата, заедно с нас. Калната маса влезе със сила вътре и помете всичко, счупи едната стена, масата, другата стена. Започнахме да се спасяваме едни други\". Това разказа един от пострадалите, след като   пред  . При инцидента загина един мъж, а други двама пострадаха. Ранените са настанени в болницата в Кърджали. Другият пострадал е с политравма. Причина за свличането са поройните дъждове в района. Бедственото положение пък беше обявено в Смолян в събота вечерта, след като там преляха няколко реки. Река Черна скъса дигите на 4 места и излезе от коритото си. В село Смилян пък са наводнени две къщи, а заради преливане на р. Триградска е затворен пътя между Кестен и Жребчево.", "date": "2017.12.03", "title": "Ранен при свлачището в Златоград: Скатът помете хижата"}
{"url": "https://www.24chasa.bg/novini/article/6590972", "text": "Китай няма да затвори вратите си за глобалния интернет, но кибернетичният суверенитет заема ключово място в позицията на страната за развитието на интернета. Това се казва в обръщение на китайския президент Си Цзинпин към участниците в Световна конференция по управление на интернет, открита днес в китайския град Учжън, в източната провинция Чжъцзян, предаде Ройтерс. В обръщението, прочетено от Хуан Кунмин, ръководител на Отдела за пропаганда на ЦК на Китайската компартия, се заявява, че киберпространството в Китай се развива с висока скорост и вратите на Китай ще се отварят \"все повече и повече\", съобщава БТА. Кибернетичен суверенитет означава, че държавата има право да управлява и регулира интернет. Миналата година Пекин затегна регулацията в компютърната мрежа, като задължи доставчиците да съхраняват данни за клиентите си и да цензурират инструментите, с които потребителите могат да пробиват бариерите в мрежата, припомня Ройтерс. А през юни т.г. в Китай влезе в сила закон, който задължава чуждестранните компании, опериращи в страната, да съхраняват данните за местните си контакти и да ги предоставят на контролните органи. \"Гугъл\", \"Фейсбук\", \"Туитър\" и повечето големи западни новинарски сайтове са недостъпни в Китай. Въпреки това организаторите на конференцията са поканили за участие шефове от \"Епъл\", \"Гугъл\", \"Алибаба груп\" \"Тенсънт\" и Байду\", отбеляза Ройтерс.", "date": "2017.12.03", "title": "Си Цзинпин: Китай няма да затвори\nвратите си за глобалния интернет"}
{"url": "https://www.24chasa.bg/novini/article/6590991", "text": "\"Напълно готови сме за европредседателството – целта ни е България да бъде медиатор, инициатор и балансьор\". Това каза министърът на българското председателство на Съвета на ЕС 2018 г. Лиляна Павлова в предаването „Неделя 150“ по  . „Напълно готови сме и то не само с организационно-логистичната част, много е важно, че сме готови с политическите ангажименти и е много важно да кажем, че сме готови с експертно-аналитичната част. Тя е много съществен елемент от подготовката, която проведохме. Поемайки председателството на Съвета, ние поемаме и 300 спомагателни органи на Съвета, комисии, различни групи, които председателстваме във всички сфери и области в секторните политики, които имаме в общоевропейски контекст и дневен ред“, каза Павлова. По думите ѝ България трябва да е медиатор, инициатор и балансьор през 6-те месеца на председателство. „Това е голямото предизвикателство. Това е важна цел, с която трябва да успеем“, каза тя. Министър Павлова допълни, че България си е поставила амбициозната цел да зададе дневния ред. „Тук мога да кажа, че първият успех вече е факт. Успяхме с усилията на министър-председателя Бойко Борисов, на целия екип на Министерски съвет и на нашите народни представители да защитим темата за Западните балкани и включването на европейската перспектива за тях високо в общоевропейски дневен ред“, заяви Павлова.", "date": "2017.12.03", "title": "Павлова: Целта ни е България да бъде медиатор, инициатор и балансьор"}
{"url": "https://www.24chasa.bg/novini/article/6590997", "text": "Екипи на дирекцията \"Аварийна помощ и превенция\" на Столичната община са реагирали на 6 сигнала за завирявания в район \"Витоша\", съобщиха от общината, цитирани от БТА. По нареждане на кмета на София Йорданка Фандъкова се извършва постоянно наблюдение на нивата на язовирите и критичните участъци на реките. Екипи на аварийното звено и столичната пожарна са извършвали периодични измервания на нивото на язовир \"Суходол\" през цялата нощ. Ден по-рано бе извършено контролирано изпускане на водни количества от язовира с цел осигуряване на свободен обем. Нивото на реките, преминаващи през територията на столицата, е завишено, се посочва в съобщението. Участък от бул. \"Европа\" при разклона за Банкя е стеснен. Причината са високите подпочвени води в района.", "date": "2017.12.03", "title": "Наблюдават нивото на язовир \"Суходол\" и на реките в София"}
{"url": "https://www.24chasa.bg/novini/article/6591005", "text": "Тринайсет души загинаха, а двама се водят изчезнали, след като южнокорейско рибарско корабче се сблъска с 366-тонен танкер край западния бряг на Южна Корея, съобщиха осведомителните агенции, цитирайки бреговата охрана. На борда на 9,8-тонния рибарски съд, който се е преобърнал, е имало 22 души - двама души екипаж и 20 души, излезли на риболов. Тринайсет са били намерени мъртви или са починали в болница, седем са ранени. Не е ясна съдбата на двама души, сред които е и капитанът. На танкера няма пострадали, пише БТА. По нареждане на южнокорейския президент Мун Дже-ин е била предприета мащабна издирвателно-спасителна операция с участието на 4 хеликоптера и 14 плавателни съда.", "date": "2017.12.03", "title": "13 загинаха при удар на рибарски кораб в танкер край бреговете на Южна Корея"}
{"url": "https://www.24chasa.bg/novini/article/6591012", "text": "Временно движението по път II-15 Мизия - Оряхово се извършва двупосочно в една лента поради наличие на земна маса на пътното платно. Участъкът е сигнализиран с пътни знаци. Това съобщиха от пресцентъра на Агенция \"Пътна инфраструктура\".                                                                                                                                                                                                                                                                                                                       ", "date": "2017.12.03", "title": "Земна маса на пътя Мизия - Оряхово наложи нова организация на движението"}
{"url": "https://www.24chasa.bg/novini/article/6586290", "text": "Най-обичаният български актьор Стефан Данаилов става на 75 години на 9 декември. Юбилеят му ще бъде отбелязан с поредица от събития в негова чест, чрез които празника на големия артист ще споделят и неговите неизброими почитатели. Черешката в програмата несъмнено ще е официалното представяне на 9-и в Народния театър “Иван Вазов” на автобиографичната книга на Данаилов “Романът на моя живот”, на която съавтор е журналистът и тв продуцент Георги Тошев. На събитието се очаква да присъстват много от екранните и сценичните партньори на актьора, както и студенти от всичките випуски на професора в НАТФИЗ. Програмата е режисирана от племенницата му Росица Обрешкова и е изненада за самия него. Данаилов за първи път не участва изцяло в организацията на своя рожден ден. “Той е купонджия. Както казва сам за себе си: “Аз съм човек с богата банкетна култура!” - обяснява пред “168 часа” Георги Тошев. - Неговите 75 години са част от лудостта на един весел, но не и лек живот!” Журналистът разказа, че докато е подготвял програмата на юбилея, е разбрал как много по-близки хора от обкръжението на звездата са имали намерение да напишат книга за Данаилов, но той е отказвал. “За мен са важни не намеренията, а действията - сигурен е тв продуцентът. - Смятам, че артист като него има историческо място в българското кино, театралната сцена и политическия живот дори. Благодарение на племенницата му, режисьора Росица Обрешкова, негов асистент в НАТФИЗ, Но решението го взе Стефан Данаилов. Повярвайте, това е трудно - да се разголиш пред публиката, да рискуваш, че някои от почитателите ти могат да не харесат твоята истина. За това е нужна смелост. Уважавам дързостта на Стефан Данаилов да говори спокойно за грешките си, за най-личните си успехи, за пропуснатите мигове, но и за радостта от живота, веселието, любовта, която е давал и получавал. Тази книга ще предизвика коментари, защото е честна, отворена към другите, емоционална. Тя още преди да се е появила, нажежи страстите, защото с професора решихме никой да не я чете, преди да излезе. Като всеки успял човек Стефан Данаилов е противоречива и сложна личност. Оценявам неговото доверие, но не му спестих нищо. И това е моят подарък към него, защото вярвам, че публичните личности няма какво да крият. Тошев е автор на биографиите и на легендарните наши актриси Катя Паскалева и Невена Коканова, създател е на документални филми за много родни и чуждестранни знаменитости. “Имам късмет да съм допуснат от тези личности. И съм благодарен - признава Тошев. - Те са много различни. Всеки има обаче своя път и съдба. Лична и творческа биография. Обединяват ги талантът, успехът, но и трудностите, през които преминават. Книгата със Стефан Данаилов обаче беше най-трудна за мен, защото той е жив и си спомня. Всичко се случваше в движение, променяше се. Той е дал хиляди интервюта и всеки почти си мисли, че го познава. Изчетох стотици негови интервюта. Търсех различния поглед, неочакваната гледна точка към този наситен, противоречив, но толкова вълнуващ живот. Интересът на читателите ще покаже дали сме успели. Не знам точно дали съм му изповедник, по-скоро съм посредник между него и читателя. Аз познавах “клишето Стефан Данаилов”, артиста, но днес познавам по-добре човека Стефан Данаилов. И това е безценно за мен. Имам принцип да бъда почтен с героите си. Аз ги харесвам, защото няма как да отделиш време, да се посветиш на проект, в който не вярваш. Не е тайна, че книгите и филмите, които съм създал за бележити български творци, са ме променяли. Важно е днес да познаваме големите български творци, да не ги забравяме. Това е част от реалното ни национално самочувствие”. Тв продуцентът не крие, че писането на “Романът на моя живот” е било като психодрама и за него, и за Данаилов - категоричен е журналистът. - Той е дълбок, помни като слон, не можеш да го подведеш. Има силна интуиция, цветен език. Записали сме около 40 часа разговори... Имам материал за още две книги, но все пак една автобиография трябва да е обобщен образ на героя, да се побере в един нормален и четивен обем, да има място за фотографии. Понякога те са по-силни от думите. В книгата има много ценни снимки, някои се публикуват за първи път.” За себе си Тошев може да каже, че е открил един по-различен Стефан Данаилов. “Той е силна личност. Прям. Говори без заобикалки. Мисля, че е в период от живота си, в който няма какво да губи. Изненадах се колко много веселие може да има в един човешки живот... и колко самота... Той е емоционален човек. Нищо не спестява на читателя. В живота на звездата има всичко и затова има от всичко в книгата - емоционални спомени, силни страхове и чувства, свързани с актьорството, студентите, политиката, здравето и, разбира се, с любимата му Мария. “Тя е вторият главен герой в книгата. Мария присъства във всяка част от живота му”, казва тв продуцентът. На страниците се разкрива не само човекът, мъжът, актьорът и политикът, но и секссимволът Данаилов: \"По-скоро той е един мъж, който обича жените, познава ги, отнася се като джентълмен към тях. И затова те го обичат.” Редакторите на автобиографията са категорични, че тя се чете на един дъх. “Още съм вътре в сюжета и не мога да преценя. За мен всяка дума е ценна, защото е искрена - споделя Георги Тошев. - Смял съм се много със Стефан Данаилов. Но имаше и сълзи... Истории не разказвам. Четенето е интимно преживяване. Любопитните читатели ще открият своите истории в тази книга, която е пълна със случки С “Романът на моя живот” всички ще могат да се потопят в тези отминали и паметни 75 години на легендарния актьор и да съпреживеят най-любопитните му спомени - много от тях неразказвани, а други още по-лично предадени. Сред тях навярно ще присъства и моментът, за който самият Ламбо вече е споделял - първият миг на сблъсъка със славата и осезаемата му трансформация от обикновен мъж и актьор в обичана звезда. “След излъчването на един от първите филми с мен в главната роля реших да проверя дали съм станал популярен - спомня си професорът. - Влизам в ресторанта на театъра и се правя, че търся някого. Навеждам се, така че осветлението да падне върху мен, но нищо. Хората си рутят кебапчетата, къркат вино и никой не се сеща да каже: “Абе, това не е ли...” И си викам: По това време обаче сестра ми убедила кмета на Созопол, че ще стана известен, и той й дал местенце от Райския залив, който искал да прави вилна зона “Холивуд”. Така, след като се отчаях, че филмът няма желания от мен ефект, заминах там за един месец. Положението беше, сякаш влязох в ролята на Робинзон Крузо. В един задушен следобед със Сашко Бръзицов отидохме до Бургас на покупки, защото си бях скъсал джапанките. Вървяхме си по улицата, а аз имах натрапчивото усещане, че някой ме гледа. Двамата влязохме в един магазин с по-големи витрини и аз извинително започнах да обяснявам на женицата вътре, която нещо си пишеше, ако не я затруднявам, набързо да ми даде едни джапанки 45-и, може и 44-ти номер. Изведнъж тя вдигна глава и погледна направо през мен. Обърнах се и видях, че на витрината са се залепили трудови гражданки, а на вратата малки патриотчета стоят и ме зяпат. Притесних се, защото бях с едни шорти без бандаж и помислих, че са се скъсали. Бяха си наред обаче.", "date": "2017.12.03", "title": "\"168 часа\": На 75 години Стефан Данаилов е още по-прям, защото няма какво да губи"}
{"url": "https://www.24chasa.bg/novini/article/6591020", "text": "Един от най-известните, емблематични хотели на първа линия на Затни пясъци - \"Астория\", вече е минало. Контролиран взрив го сравни със земята за по-малко от 4 секунди, за да бъде построен нов на същото място. Повече от 55 години \"Астория\" бе един от символите на курортния комплекс. Сантиментален символ на соц-лукса, той бе апетитна хапка за много инвеститори, когато започна приватизацията на Златни пясъци. Първи го купиха известните братя Джанкови, след това бе собственост на Славчо Христов, а от 7 години го притежава бизнес тандемът Велико Желев-Милен Райков. Последните му собственици са взели радикалното решение да съборят до основи старата сграда и да построят на нейно място нов комплекс.", "date": "2017.12.03", "title": "Взривиха хотел \"Астория\" на Златни пясъци"}
{"url": "https://www.24chasa.bg/novini/article/6591022", "text": "Бус с осем българи е катастрофирал на магистралата А4 до Пескиера, Северна Италия, в събота в 5 часа сутринта, съобщи местното издание на в. ”Кориере дела сера”. Превозното средство пътувало от София за Милано. Предполага се, че заради внезапно заспиване на волана бусът е блъснал тир с 49-годишен сръбски шофьор, който не бил ранен. На мястото на инцидента пристигнала веднага пътната полиция от Верона, която затворила участъка от магистралата на това място. Заради ранния час в събота обаче не е имало трафик. Осмината българи били откарани в болници в Пескиера, Дезенцано и Бреша След като им била оказана медицинска помощ, те били изписани.", "date": "2017.12.03", "title": "Осем българи ранени при пътен инцидент до Верона заради заспиване на волана"}
{"url": "https://www.24chasa.bg/novini/article/6591041", "text": "11 години след началото продължаваме борбата за европейското развитие на България. Това се посочва в поздравителния адрес на председателя на партията Бойко Борисов и неговите заместници Цветан Цветанов, Йорданка Фандъкова и Димитър Николов по повод годишнината от основаването на ГЕРБ, съобщиха от пресцентъра на партията. В поздравителния адрес се казва:", "date": "2017.12.03", "title": "ГЕРБ: Вече 11 г. продължаваме борбата за европейското развитие на България"}
{"url": "https://www.24chasa.bg/novini/article/6591049", "text": "През днешния ден екипи на Дирекция „Аварийна помощ и превенция“ са реагирали на 22 сигнала за завирявания на пътни участъци и паднали дървета и клони. Това съобщиха от пресцентъра на Столична община, цитирани от \"Фокус\". Почиства се от паднали камъни по велоалеята в Панчарево. Екипите проверяват и проходимостта на шахтите по Южната дъга, бул. „Цариградско шосе“, бул. „Българи“, бул. „Евлоги и Христо Георгиеви“, пътни участъци в район „Витоша“. Със заповед на кмета на София Йорданка Фандъкова е разпоредено на районите кметове да организират постоянно наблюдение на нивата на язовирите, реките и критичните участъци в столицата. До момента са направени 3 обхода на всички реки и язовири. Обстановката в район „Нови Искър“ след обилните дъждове се нормализира. Надградена е дигата на река Какач при с. Кубратово. Продължава контролираното източване на язовирите „Мърчаево“, „Мрамор“ и „Суходол“. Нивата им се наблюдават постоянно. Към момента няма нарушени диги, проводимостта на реките е осигурена, а нивата им се понижават.", "date": "2017.12.03", "title": "Аварийните екипи в София се отзовали на 22 сигнала за завирявания и паднали дървета"}
{"url": "https://www.24chasa.bg/novini/article/6591066", "text": "Комисията за защита от дискриминация /КЗД/ започва кампания \"Достъпна България\", чиято цел е да се осигури масова достъпна среда за хората с увреждания. Това обяви на пресконференция в националния пресклуб на БТА председателят на антидискриминационния орган д-р Ана Джумалиева в Деня на хората с увреждания - 3 декември. У нас, според данни на НСИ, хората с трайно намалена работоспособност са около 500 000, от които 10 000 са деца. Кампанията е позитивна, тя е отворена и цели да провокира обществото да постави акцент върху сънародниците ни в неравностойно положение, обясни д-р Джумалиева. Подкрепа за \"Достъпна България\" вече са заявили председателят на Народното събрание Цвета Караянчева, президентът Румен Радев, а партньори са медии, актьори, сред които Владислав Карамфилов, Николай Кънчев и др., обявиха инициаторите. КЗД призовава неправителствените организации, всички институции, банки да подпомогнат реално кампанията, която изисква и финансов ресурс. От комисията отчетоха, че в законодателно отношение у нас има добри разпоредби. По думите на Петър Кичашки, член на антидискриминационния орган, добра достъпна среда има в Народното събрание, Министерския съвет, Съдебната палата, президентството, ВКС. Идеята е такава да има и на обществените места, посещавани от хората с увреждания, като театри, кина, банки. Затова и кампанията ще продължи, докато хората с увреждания могат да стъпят навсякъде, подчерта Кичашки. КЗД е включена в работна група на Столичната община, която работи върху плана за изграждане на достъпна архитектурна среда в столицата. Чрез училището, чрез нас, чрез другите деца трябва да се решават проблемите на хората с увреждания, смята Николай Кънчев. От КЗД съобщиха също, че обмислят да сертифицират работодатели, които не дискриминират на работното място, като в началото - като знак на поощрение - ще поставят специален стикер на сградите, които са достъпни.", "date": "2017.12.03", "title": "Комисията за защита от дискриминация\nзапочва кампания \"Достъпна България\""}
{"url": "https://www.24chasa.bg/novini/article/6591125", "text": "Лидерите на Гърция, България, Румъния и Сърбия ще се срещнат в петък, 8 декември, в Белград, два месеца след срещата на върха във Варна, на разговори за икономическото сътрудничество, регионалната стабилност и евроинтеграцията на Сърбия, съобщи МИА, цитирана от БТА. След срещата във Варна президентът на Сърбия Александър Вучич ще бъде домакин на премиерите на Гърция, Румъния и България. Четиримата лидери ще имат среща за втори път, за да потвърдят посветеността си на сътрудничеството в полза на своите държави, но и на останалите на Балканите, подчертават гръцки медии. Очаква се фокусът да бъде поставен върху икономиката, транспорта, случващото се в региона на Западните Балкани, запазване и укрепване на регионалната стабилност и европейската перспектива на държавите в региона", "date": "2017.12.03", "title": "Лидерите на България, Гърция, Румъния и Сърбия се срещат в петък в Белград"}
{"url": "https://www.24chasa.bg/novini/article/6591360", "text": "Кюрдските „Сили за народна самоотбрана“ съобщиха, че са успели напълно да овладеят селските райони в източната част на сирийската провинция Деир ез Зор с помощта и на водената от САЩ международна коалиция, и на Русия, предават Reuters и \"Фокус\". „Силите за народна самоотбрана“ съобщават, че международната коалиция и руските сили в Сирия са предоставили „въздушна и логистична подкрепа, съвети и координация на земята“ и че се надява подкрепата да бъде увеличена.", "date": "2017.12.03", "title": "Кюрдските \"Сили за народна самоотбрана\" освободиха източната част на Деир ез Зор"}
{"url": "https://www.24chasa.bg/novini/article/6591389", "text": "Шофьор се вряза нарочно с колата си в група от шест души при разпра пред наргиле бар в нюйоркския квартал Куинс в ранните часове тази сутрин. Един човек е починал, а петима са ранени. Водачът на автомобила е избягал, съобщи полицията, цитирана от Ройтерс и БТА.  Един от пострадалите е в критично състояние, останалите четирима са стабилни, каза говорител на полицията. При разпрата двама души са били намушкани с нож. Те също са в стабилно състояние, допълни той. Полицията издирва шофьора, който карал бял автомобил \"Хюндай Соната\".", "date": "2017.12.03", "title": "Кола се вряза умишлено в група хора пред бар в Ню Йорк -един убит и петима ранени"}
{"url": "https://www.24chasa.bg/novini/article/6591397", "text": "Лидерът на талибаните Мулла Шах Вали е ликвидиран в южната част на Афганистан по време на въздушен удар по провинцията Хилменд, предава РИА Новости, позовавайки се на местни медии. Терористът е командвал специалните части на движението – т.нар. „червена група“, а също така се е занимавал с наркотрафик, предаде \"Фокус\".  „В допълнение, че е замесен във взривове и нападения, той също така е поставил ръка над контрабандата на наркотици в различни части на провинцията. Освен това той е участвал в нападенията срещу силите за сигурност на Афганистан в провинциите Гур, Урузган и Кандахар“, съобщава Националният директорат за сигурност на страната. Основната цел на ударите са лаборатории за производство на наркотици. „Фокус“ припомня: Талибаните, които по-рано контролираха значителни територии в селските райони на Афганистан, започнаха отскоро да извършват нападения и по големите градове на страната. Също така на нейна територия започна да действа и „Ислямска държава“.", "date": "2017.12.03", "title": "В Афганистан ликвидираха главатаря на талибаните"}
{"url": "https://www.24chasa.bg/novini/article/6591169", "text": "Представете си какъв шок е да отидеш в банката и да разбереш, че някак, като с магическа пръчка, от сметките ти е изчезнала огромна сума пари. Служителите са много любезни, управителят е още по-внимателен, но компютърът не лъже. Спестяванията просто ги няма и не е ясно къде са отишли. Точно такъв житейски удар понесе бившият футболен национал Мартин Петров. Марто е поредният популярен играч у нас, който внезапно се разделя с огромна част от финансовото си богатство. Сякаш някакво проклятие преследва успелите ни футболисти. На терена те са истински богове, но след това търпят провал след провал в бизнеса, който изсмуква заделеното за спокойни старини. Звезди от ранга на Христо Стоичков, Любо Пенев и покойния Трифон Иванов сякаш преживяха най-големите финансови загуби, но имаше и други, които не успяха да инвестират по най-добрия начин спечеленото в чужбина. Специално Мартин Петров не може да бъде обвинен, че не е гледал, когато е инвестирал в рисковани бизнес начинания. И все пак бившият играч някъде е сбъркал, след като позволява от сметката му да бъдат източени 3,8 млн. лева. Поне така твърди самият Петров пред в. \"Труд\". Според разказа му неговият личен банкер в продължение на години тегли от сметката на своя клиент без негово знание. През това време Петров живее спокойно с увереност, че парите му са на сигурно място. И така до 18 август, когато отива в клон на банката си и на място осъзнава, че е олекнал с невероятните 4 млн. лева. В периода 2007 – 2017 г. без негово съгласие и подпис са извършени над 450 платежни операции по 13 от сметките му. Сред тях - дори теглене на пари в брой на каса в офис на банката, закриване и откриване на депозити и превеждане на суми на трети лица, които Мартин Петров не познавал. В сигнала до прокуратурата са посочени няколко имена, сред които и съпругът на въпросната банкерка Ирина Ч. А. Твърди се категорично, че тя никога не е разполагала с необходимото пълномощно, подписано по надлежния ред от нейния клиент, за извършване на каквито и да било финансови операции. Ирина Ч.А. е уволнена 10 месеца преди Петров да узнае, че е жестоко ужилен, но през цялото това време тя продължава да поддържа връзка с футболиста и да го лъже, че всичко е наред. \"Да, за съжаление тази афера е факт. Не мога да повярвам, че подобно грабителство може да се случи, и то в държава от ЕС. Изкарах парите си в чужбина честно и пред очите на света, но ги вложих у нас. И ето сега какво ме застигна\", заявява Мартин Петров пред \"Труд\". Веднага щом измамата излиза на бял свят, бившата звезда на \"Манчестър Сити\" търси помощта на прокуратурата. В това време финансисти се надпреварват да коментират случилото се, тъй като ужиленият не желае да дава интервюта и да се обяснява допълнително. Мнението на спецовете е, че Марто Петров се е предоверил на бившата си вече банкерка и е станал жертва на добре изпипана измама. Сега големият въпрос е дали бившият национал на България ще си получи парите. Според специалистите в 90 процента от случаите банките възмездяват клиентите си, които имат подобни претенции. Появиха се и информации, че от банката на Петров първи са установили нарушенията на своята служителка и са я уволнили, след което са сигнализирали в прокуратурата. Със сигурност ще мине време, преди Петров да получи своите пари, ако всичките му твърдения отговарят на истината. Футболната звезда явно е решил да спести по-голямата част от спечеленото през годините, след като бивши негови съотборници се опариха сериозно в различни бизнес начинания. Самият Петров обяви след края на кариерата си, че ще се захване с мениджърска дейност, и отиде да се учи при може би най-добрия футболен агент у нас - Лъчезар Танев. Любопитното е, че другите двама много известни играчи от поколението на Марто Петров - Димитър Бербатов и Стилиян Петров, все още не са се захванали със сериозен бизнес. Едно време излезе лафът, че те са трите коня, които дърпат каляската на националния отбор. Стенли победи в най-важната битка на своя живот и остана в Англия да се занимава с футбол. На Бербо явно също не му се отказва от голямата игра и реши да замине за далечна Индия, за да поиграе още малко и да спечели някой и друг долар допълнително. Иначе Бербатов още през 2008 г., когато е на 27, основа фондация със своето име. През 2013 г. инвестира във FootballScout – нетуъркинг платформа за футболисти. По същото време обяви публично идеята да създаде своя футболна академия в София. Очевидно е, че Бербо има идеи в главата си как да уплътнява свободното си време, след като окачи бутонките на пирона. Дано само се опре на опита, който натрупаха батковците му от златното българско поколение. Доста от тях изгубиха много пари, докато осъзнаят болезнената истина, че да правиш бизнес, не е като да бележиш красиви голове. Може би най-пострадалият от неуспешните си инвестиции е сегашният кандидат за шеф на българския футбол Любослав Пенев. Любо за последно се изявяваше като треньор на втория отбор на \"Валенсия\", но в Испания обявиха, че ще се отказва от поста, за да се съсредоточи върху битката за президентския пост в БФС. Още докато беше футболист, Любо се опита да се прави на строителен бос, а след това отвори и колбасарски цех. Впоследствие с част от бившите си съотборници от златното поколение имаха намерение да отварят банка, която щеше да бъде покровителствана от ВИС-2. Нищо от тези му начинания не се получи и Любо изгуби доста голяма част от спестяванията, ако се вярва на слуховете във футболните среди. Дори задлъжнява към банки и докато е национален селекционер, заплатата му се превежда на сметка на негов близък в Испания, за да не отива директно при съдия-изпълнителя, защитаващ интересите на банките. Друг голям наш играч, засегнат от проклятието на големите пари, е Христо Стоичков. Камата си изпати навремето от лошото си решение да се сдружи със съмнителния арабин Яфа. Двамата щяха да въртят мениджърска агенция, но в крайна сметка се оказа, че дължат доста пари на своите клиенти. Покрай Яфа Стоичков се опари и от бизнеса с продажба на коли, който трябваше да развива в Испания. Накрая съмнителният чужденец се изниза тихомълком и остави съдружника си да му оправя бакиите. Говореше се, че арабинът е завлякъл легендата с поне половин милион долара. Неприятен спомен ще му остане на Ицо и покрай опита да инвестира в недвижими имоти. През 2006 г. великият футболист се забърква в скандал с общински имоти. Общинари питат как така Стоичков се е сдобил с 300 кв. м на ул. \"Одрин\" на скандално ниска цена. Камата отвръща на удара и обвинява общинския съвет, че нарочно го атакува, за да прикрие свои съмнителни сделки с общински имоти. В по-късен етап Стоичков отвори пиано бар в Барселона, а съдружник му стана най-успелият ни мениджър Лъчезар Танев. В интерес на истината през последните години Камата сякаш се отдръпва от рискованите бизнес сделки, явно усетил се, че може да изкара много пари от заслужено спечелената слава. Той става лице на десетки фирми - рекламира от ловно оръжие през козметични продукти та до хазартни игри. Предпочитан събеседник е за всяко уважавано спортно предаване у нас и по света. Очевидно стои добре на екран и това му носи изгоден ангажимент към мексиканския тв гигант \"Телевиса\". Лошо май се развиха нещата и за екзекутора на \"петлите\" Емил Костадинов. За известно време държеше заведение в Несебър и управляваше фирма за маршрутки в София, но през годините двете му бизнес начинания сякаш западнаха. Преди известно време се чу, че популярният ни футболист го е закъсал с финансите и има да връща пари на банката. Той самият категорично отказва да коментира този въпрос. Незабравимият Трифон Иванов също имаше големи проблеми с неизгодни бизнес начинания. Приживе Туньо първо опита да върти бензиностанции, а след това набута почти всичките си спестявания в изграждането на голям развлекателен комплекс край горнооряховското село Поликраище, който така и не отвори врати. Имаше и момчета от златното поколение, които дори не успяха да се порадват на парите си и да ги похарчат за някакъв многообещаващ бизнес. Точно такъв е случаят с Илиян Киряков, който също преживя великата емоция на световното в САЩ.", "date": "2017.12.03", "title": "\"168 часа\": Проклятието на големите пари тегне над футболните ни звезди"}
{"url": "https://www.24chasa.bg/novini/article/6591422", "text": "Млад мъж е загинал при катастрофа снощи на булевард „Цар Освободител“ в Пазарджик. Това съобщи за „Фокус“ – Пазарджик говорителят на ОДМВР Мирослав Стоянов. Той обясни, че сигналът за инцидента е подаден след 19.00 часа. „Ударили са се лек автомобил и мотоциклет, управляван от 20-годишен мъж. В резултат на удара младият мъж е починал“, уточни Стоянов. Той обясни, че младежът е бил неправоспособен. „Извършен е оглед на местопроизшествието, назначени са съответните експертизи, за да се установи каква е точната причина за катастрофата“, добави Стоянов.", "date": "2017.12.03", "title": "20-годишен моторист загина при катастрофа в Пазарджик"}
{"url": "https://www.24chasa.bg/novini/article/6591405", "text": "Холандският министър-председател Марк Рюте заяви по време на своя реч, оспорваща визията на френския президент Емануел Макрон за по-интегрирана Европа, че „федерална Европа и повече интеграция“ не са отговорът за проблемите на ЕС, предава Politico. На речта си по време на годишния конгрес на Алианса на либералите и демократите за Европа Рюте не спомена Макрон по име, но заяви, че неговият скептицизъм относно „демократичните конвенти“ идва от Франция. Речта му се превърна в остра критика на амбициозния план за реформи на Макрон, включващ широк спектър от политики, вариращи от въвеждането на нов тип транснационални евродепутати и общ бюджет за Еврозоната, предаде \"Фокус\".  „ЕС трябва да реши проблемите, които ние като самостоятелни страни членки, не можем сами да решим. Федерална Европа не е отговор за тези проблеми, както и не е политиката, основана на символизма“, заяви Рюте. Според него засилването на европейската интеграция не може да бъде цел сама по себе си. „Интеграцията в името на самата интеграция само ще намали публичната подкрепа за ЕС. Затова и преди да се развива нова политика, преди да се основават нови агенции, преди да се мисли за нови правила и регулации, трябва да се попитаме какви проблеми ще решим така“, допълни той. Относно идеята на Макрон за „демократични конвенти“ – публични дебати в страните членки на ЕС, целящи предоставяне на по-голям глас на гражданите за случващото се в ЕС, Рюте не е ентусиазиран. „Не трябва да разширяваме задачите на ЕС, а да се съсредоточим повече. Убеден съм, че няма нужда да се четат проповеди“, допълни холандският министър-председател.", "date": "2017.12.03", "title": "Холандският премиер: По-голямата европейска интеграция „не е отговорът\" за проблемите на ЕС"}
{"url": "https://www.24chasa.bg/novini/article/6591434", "text": "40-годишната пловдивчанка Катя Лерца, която прегази и уби катаджията Делян Палазов, се изправя пред съда във вторник. Срещу нея е повдигнато обвинение, че е  нарушила правилника за движение и е причинила смъртта на униформения по непредпазливост. Според последните промени в Наказателния кодекс преди старта на процеса ще се проведе разпоредително заседание. На него ще присъстват само страните по делото и ще стане ясно дали ще е по общия ред с разпит на свидетели, или по съкратения – с признаване на вината, съобщиха от Съдебната палата. Инцидентът стана на 13 май т.г. на бул. „Санкт Петербург” в Пловдив. Същия ден в парк „Лаута” имало събор, като Палазов бил ангажиран с безопасността на движението. Около 16 ч. пътният полицай и негов колега спрели камион. Докато го проверявали, катаджията видял, че се задават няколко автомобила с висока скорост, излязъл напред и вдигнал палката. Колата пред Лерца набила спирачки, а самата тя минала от крайна лява в средна лента и блъснала униформения. 36-годишният катаджия с две деца издъхнал на място. Автотехническата експертиза е установила, че шофьорката е карала джипа си с 99 км/ч. Първоначално тя бе арестувана, но впоследствие освободена с парична гаранция от 10 000 лв. Месец по-късно й бе намалена на 6000 лева, тъй като сама се грижи за двете си деца. Толкова сираци остави и загиналият полицай.", "date": "2017.12.03", "title": "Шофьорката, прегазила катаджия в Пловдив - на съд във вторник"}
{"url": "https://www.24chasa.bg/novini/article/6591454", "text": "Снежна покривка обви днес Хърватия, Босна и Херцеговина и Черна гора, поради което движението по пътищата е бавно, а в планинските райони е затруднено, съобщи Танюг. Под сняг, който снощи започна да вали, днес осъмна и Босна и Херцеговина, предаде БТА.  Снеговалежът е по-интензивен в източната и югоизточната част на страната, а в Херцеговина вали дъжд. В северна Босна, където от сутринта вали сняг, движението е затруднено. В Сараево транспортът е затруднен заради снежната покривка от 20 см. В северната част на Черна гора от сутринта също вали сняг.", "date": "2017.12.03", "title": "Сняг забавя движението в Хърватия, Босна и Черна гора"}
