{"url": "https://www.24chasa.bg/novini/article/6766524", "text": "За 16-и път в. \"24 часа\" ще раздаде наградите \"Достойните българи\". Церемонията ще се състои на 19 март във Военния клуб в София. В продължение на седмица ви представяме номинираните. “Малки истории” е социално предаване, което търси решение на проблемите на малкия човек. Разказва вдъхновяващи човешки съдби, срива стени, които не могат да бъдат прескочени, инициира каузи и проследява невероятните обрати в живота на героите си.", "date": "2018.03.18", "title": "Достойните българи 2017: \"Малки истории\" (Видео)"}
{"url": "https://www.24chasa.bg/novini/article/6767771", "text": "През деня продължи работата на екипите на Дирекция „Аварийна помощ и превенция” към Столична община по отстраняване на паднали клони и дървета, както и обезопасяване на надвиснали ламарини, съобщиха от пресцентъра на Общината. До 17.30 часа екипите са се отзовали на 28 сигнали, свързани с клони и дървета. Във връзка с валежите е отреагирано и на два сигнала за завиряване в \"Малинова долина\" и във Владая. Падналите вследствие на вятъра клони, се почистват и от екипи на „Зелена система”. Дейностите по почистване на паркове и междублокови пространства ще продължат. Извършва се и наблюдение на речните корита и оттоците на Южната дъга на Столичен околовръстен път, както и на общинските язовири, които се изпускат контролирано. Градският транспорт в столицата се движи по разписание по всички лин", "date": "2018.03.18", "title": "28 сигнала за паднали дървета и опасни ламарини в София"}
{"url": "https://www.24chasa.bg/novini/article/6767833", "text": "Бившият премиер на Каталуня Карлес Пучдемон каза, че независимостта на областта не е единствената възможност за уреждане на най-тежката политическа криза в Испания от десетилетия, предаде Асошиейтед прес. Пучдемон заяви, че една умерена алтернатива може да бъде възприемането на швейцарския кантонен модел, който би предоставил по-голямо самоуправление на испанските области, които и без това имат големи правомощия. \"Дали независимостта е единствената възможност? Съвсем не, има други, разбира се, а от тях швейцарският модел вероятно е най-ефективният и най-привлекателният\", каза той в Женевския университет, където присъства на филмов фестивал и форум за правата на човека, цитиран от БТА. Това е второто му пътуване извън Белгия, където пребивава, откакто избяга от Испания след неуспешното обявяване на независимост на Каталуня през октомври миналата година.", "date": "2018.03.18", "title": "Пучдемон: Швейцарският модел е алтернатива на отцепването от Испания"}
{"url": "https://www.24chasa.bg/novini/article/6767880", "text": "Руският президент Владимир Путин е преизбран убедително за нов шестгодишен мандат на поста на произведените днес в страната президентски избори, предадоха световните агенции. Проучване екзит пол, цитирано от Франс прес, отрежда на Путин 73,9 процента от гласовете. Далеч назад втори в анкетата на Общоруския център за изучаване на общественото мнение (ВЦИОМ) остава кандидатът на комунистическата партия Павел Грудинин с 11,2 процента. Ултранационалистът Владимир Жириновски е трети с 6,7 процента, а журналистката Ксения Собчак, близка до либералната опозиция, заема четвърто място с 2,3 процента. При преброени 21,3 процента от подадените бюлетини Путин води със 71,97 процента, съобщи Централната избирателна комисия (ЦИК), цитирана от ТАСС и БТА. Грудинин е втори с 15,9 процента, Жириновски - трети с 6,96 процента, а Собчак - четвърта с 1,39 процента. По данни на ЦИК от 18 ч. московско време (17 ч. българско време) избирателната активност е била 59,97 процента. Това е два часа преди затварянето на избирателните секции в Западна Русия. След това още един час, до 21 ч. московско време (20 ч. българско време) гласуваха в руския анклав на Балтийско море Калининградска област. Към 15 ч. московско време избирателната активност бе с близо 5 процента по-висока отколкото на същия етап по време на предишните президентски избори в Русия - през 2012 г. След днешните избори без интрига Путин ще остане президент на Русия до 2024 г., отбелязва Франс прес. Ройтерс посочва, че тогава той ще бъде на 71 години, като ще е управлявал страната близо четвърт век. Само Йосиф Сталин е управлявал по-дълго (като съветски лидер). Путин обеща да използва новия си мандат, за да укрепи защитата на Русия срещу Запада и да повиши стандарта на живот, припомня Ройтерс. Агенцията отбелязва, че преизбирането на руския президент не е будило съмнение. Путин доминира на политическата сцена в Русия вече 18 години, рейтингът му е около 80 процента, той има подкрепата на управляващата партия и на държавната телевизия, и никой от останалите седем кандидати не бе реална заплаха, след като опозиционният лидер Алексей Навални не бе допуснат до участие в изборите, посочва Ройтерс.", "date": "2018.03.18", "title": "Екзит пол: Путин е преизбран със 73,9%"}
{"url": "https://www.24chasa.bg/novini/article/6766311", "text": "За 16-и път в. \"24 часа\" ще раздаде наградите \"Достойните българи\". Церемонията ще се състои на 19 март във Военния клуб в София. В продължение на седмица ви представяме номинираните. Бизнесменът Красимир Христов от Благоевград. Ремонтира безвъзмездно общинското жилище, предоставено на незрящото семейство Нурел и Феим и им помогна в отглеждането на невръстния им син Денис.", "date": "2018.03.18", "title": "Достойните българи 2017: Бизнесменът Красимир Христов от Благоевград (Видео)"}
{"url": "https://www.24chasa.bg/novini/article/6767900", "text": "Руският опозиционен лидер Алексей Навални обвини кандидат-президентката Ксения Собчак, че дискредитира опозицията, като участва в надпреварата за президентския пост в Русия, предаде Асошиейтед прес. Навални заяви в Ютюб, че Собчак е \"пародия на либерален кандидат\", а участието й в надпреварата помага на Кремъл да представи опозицията в отрицателна светлина. Той отхвърли нейното предложение за обединяване на силите, съобщава БТА. Собчак отхвърли обвиненията, като каза, че използва надпреварата, за да защити либералните идеи, да привлече общественото внимание към някои от най-наболелите въпроси и да насърчи важни регионални проекти. Критиците я обвиниха, че помага на Путин да създаде подобие на състезание на изборите, които той е на път да спечели с лекота. Тя отрича да е в таен сговор с Кремъл.", "date": "2018.03.18", "title": "Навални: Ксения Собчак е марионетка"}
{"url": "https://www.24chasa.bg/novini/article/6767925", "text": "Германският министър на икономиката Петер Алтмайер предупреди днес САЩ да не се опитват да забият клин между Германия и останалата част от Европа с вносни мита и каза, че евентуална глобална търговска война би навредила както на производителите, така и на потребителите, предаде Ройтерс, цитирана от БТА. Алтмайер, който ще пътува по-късно за Вашингтон, заяви за германския в. \"Ханделсблат\", че се подготвя за своите срещи с американски представители в тясна координация с европейския комисар за търговията Сесилия Малмстрьом. \"Ние сме митнически съюз и действаме съвместно. Не може да бъде в интерес на правителството на САЩ да разделя Европа, а то и не би успяло\", каза той.", "date": "2018.03.18", "title": "Германия предупреди САЩ да не се опитват да разделят Европа с вносните мита"}
{"url": "https://www.24chasa.bg/novini/article/6767697", "text": "Сирийски кюрдски представител обяви, че войната с Турция и нейните съюзници в Африн навлиза в нова фаза на партизанска война, предаде Асошиейтед прес. Турция съобщи днес, че нейните сили са навлезли в Африн, близо два месеца след като започна операция \"Маслинова клонка\" срещу сирийските кюрдски милиции Сили за защита на народа. Десетки хиляди жители на града избягаха пред настъплението на турската армия и подкрепяните от нея сирийски опозиционни сили, подпомагани с въздушни атаки. Кюрдски представители и Сирийският център за наблюдение на човешките права съобщиха, че все още има няколко огнища на съпротива в град Африн, но кюрдските милиции в по-голямата си част са се изтеглили, съобщава БТА. Отман Шейх Иса, кюрдски представител от Африн, заяви на пресконференция днес, че турската офанзива цели да изчисти града от кюрдското му население. Иса каза, че войната срещу \"турската окупация\" ще премине от открит сблъсък в партизанска война с тактика \"удряй и бягай\" до освобождаването на Африн. Той каза, че кюрдските милиции ще запазят присъствието си в района на Африн и при всеки възможен случай ще нападат турските сили и сирийските им съюзници. \"Нашите сили ще се превърнат в постоянен кошмар за тях\", каза Иса.", "date": "2018.03.18", "title": "Кюрдите обявиха партизанска война срещу турските войски в Африн"}
{"url": "https://www.24chasa.bg/novini/article/6766305", "text": "За 16-и път в. \"24 часа\" ще раздаде наградите \"Достойните българи\". Церемонията ще се състои на 19 март във Военния клуб в София. В продължение на седмица ви представяме номинираните. Отец Андон Шавулев от Благоевград е единственият духовник у нас, който освен расото, слага и боксови ръкавици. От близо 40 години той тренира младежи в неравностойно положение и момчета от дома за сираци.", "date": "2018.03.18", "title": "Достойните българи 2017: Отец Андон Шавулев от Благоевград (Видео)"}
{"url": "https://www.24chasa.bg/novini/article/6760067", "text": "Пуйки под въздействие на канабис издават баба наркопроизводител в монтанското с. Габровница през 2009 г. Историята изглежда комична, но е част от селската идилия в затънтените кътчета у нас. Тя е и един от случаите, при които в дворовете на самотни възрастни жени ненадейно се изсипват полицаи от ГДБОП. Индийският коноп се гледа лесно - засяваш го и го оставяш на самотек. Изкупвачи има колкото щеш, дават за него до 2000 лв., обясняват често пред полицаи пенсионерите. Как те се озовават в дома на 68-годишната Еленка М. от Габровница? Комшии забелязват, че пуйките ѝ много буйстват. Надничат в градината ѝ и разбират за растенията канабис, от чиито стръкове кълват домашните пуйки. След сигнал полицията се впуска в спецоперация в дома на баба Еленка. От 32 стръка индийски коноп са ожънати 7 кг. При полевия тест растенията реагират на канабис. Стопанката обяснява, че е заета с гледането на мъжа си на легло и няма време сама да ожъне и изкорени канабиса. През 2009 г. пенсионерка от Монтана е заловена от МВР с леха от 15 стръка канабис в двора си. Пред полицаите жената казва, че отглежда дрогата не за пушене или продажба, а за отрова срещу земеделските вредители. С нея убива колорадските бръмбари. Единствено листата от канабис гонят вредителите, които опоскват до корен доматите и чушките ми, разяснява пред МВР пенсионерката. Наемател на дискотека пуска кепенците на заведението и го превръща в оранжерия за канабис. Това откриват полицаите от Доспат през 2012 г., след като нахлуват в затворената дискотека “Стар лайт” на 55-годишния К. К. Намират 1011 растения с височина от 50 до 150 см с общо тегло 82 кг. Според МВР дискотеката с площ от 110 кв. м е оборудвана по последна дума на растениевъдната техниката. По стените, на пода и тавана имало специална изолация. А релета включвали и изключвали климатици и вентилатори.  Мит е твърдението, че ако някой е хванат с 1 грам “трева” за лична употреба, няма да го арестуват, защото е маловажен случай. Напротив - ще го отведат в районното и ще го задържат за 24 ч. В полицията ще измерят точното количество на канабиса. Случаят ще се докладва в прокуратурата и дежурният прокурор преценява въз основа на всички доказателства дали да определи случая като маловажен. Обикновено, но не и задължително това става, ако “тревата” е до 0,4 гр. Съществен проблем е, че няма какъвто и да е критерий за това какво е “маловажен случай”. При едни и същи количества трева и сходни ситуации в едни съдилища казват, че случаят е маловажен, а в други - върви дело за притежание на дрога. Това показва анализ на българската наркополитика, изготвен от членовете на движение “Промена”, Liberty 420 и Българско либертарианско общество. За изследването е използвана информация от над 16 000 дела за притежание, разпространение и трафик на вещества от забранителните списъци към Закона за наркотичните вещества и прекурсорите (ЗКНВП) за 2009-2016 г. По-сложни са случаите, при които шофьор кара надрусан. Полевият тест за наркотици се прави със слюнка. Ако заловеният го оспори, то той трябва до 2 часа да отиде до болница и да даде кръвна проба. Тестът показва само наличие на дрога, но не и концентрация. Ако шофьорът не отиде да даде кръвна проба, се зачита резултатът от дрегера. За шофиране след употреба на наркотици законът предвижда до 3 г. затвор. България води т.нар. политика на “нулева търпимост към наркотиците”. Към 2017 г. страната ни е една от последните държави в ЕС, в която марихуаната се третира нараравно с всички други наркотици и законите дори не се приближават до либеризиране на режима. Криминализацията и засилването на законодателния натиск върху хората, които я употребяват, се мотивират с аргумента, че така ще се повиши ефективността на органите на реда при залавяне и осъждане на наркоразпространители. Данните на МВР разкриват и демографския профил на хората, които попадат под санкциите на държавата заради престъпления, свързани с наркотици. За 2009-2016 г. от 25 882 извършители на такива нарушения 91% са мъже; 16 740 (64%) са в пълнолетна възраст до 30 г.; 82,1% са трудово заети или учащи.", "date": "2018.03.18", "title": "Пуйки кълват канабис, издават баба Еленка. Друга трепе с дрога колорадски бръмбари"}
{"url": "https://www.24chasa.bg/novini/article/6766159", "text": "Бившите министри на енергетиката нямат бизнес, а на тяхно име в Търговския регистър не се откриват фирми. Само Мирослав Севлиевски се занимава с управляване на инвестиционни фондове, но няма нищо общо с енергетиката. Но тъй като в този сектор от икономиката се въртят милиарди, в съзнанието на българина има натрапчива представа, че хората, които са го управлявали, са натрупали богатство зад гърба си или развиват мощен бизнес. Поне наяве не е така, а дали някои от ексминистрите са със сметки в чужбина, не е доказано. От доста години например се твърди, че Дългия инкасатор, както някои наричат Румен Овчаров, е едва ли не милиардер, но никой не му е намерил парите. “Което ме натъжава”, каза той за “24 часа”. Министерството на енергетиката е младо ведомство, не е като някои други, основани още при създаването на Третото българско царство. В края на XIX век тук-там светва крушка и се отваря някоя ВЕЦ, като в Габрово или централата на братя Прошек в София. Но това са единични случаи. Ведомството става важно след електрификацията. Впрочем министър тогава е бил не друг, а самият Кимон Георгиев. Днес това министерство може да свали правителства. От самото начало на прехода то е обрасло в скандали та до днес - с неприетата оставка на министър Теменужка Петкова и със сделката за ЧЕЗ. Вечният министър по времето на Тодор Живков, при двете правителства на Андрей Луканов и чак до Беров е Никола Тодориев. При него държавата угасва през 70-те години, както това стана преди време в САЩ и в Германия. След този срив се строят пети и шести блок на “Козлодуй”, прави се 400-киловолтов пръстен на мрежата, за да свърже “Козлодуй” с ПАВЕЦ “Чаира”, за да се подава ток и оттам. Тодориев е покойник, но и приживе никой не му отричаше технологията, която прави ток от кал. Тоест възможността въглищата в Маришкия басейн да се използват в централи. Енергетиката от 1989 г. насам е ту комитет, ту министерство. Зависи кой премиер иска директно да командва бранша.  Когато например Румен Овчаров и двата пъти оглавява енергетиката, тя става министерство - първия при кабинета на Жан Виденов е само на енергетиката, а втория път - при Сергей Станишев, правят мегаминистерство на икономиката и енергетиката. В кабинета на Иван Костов министерството става Комитет по енергетиката, за да може да е на една ръка разстояние от премиера. В първото правителство на СДС - това на Филип Димитров, Комитетът по енергетика се оглавява от Люлин Радулов. Лансирали са го от “Подкрепа”, но те го и махат след година. През 90-те години Радулов е пак шеф на енергетиката. Втория път е в служебното правителство на Ренета Инджова. Той отказал, а тя се хванала за масата, досущ като Георги Димитров на Лайпцигския процес, и му казала: “Мъжете се укрихте, сега жените ли ще управляваме?” Днес Радулов не иска да си спомня мътните времена на 90-те, когато по думите му изплували пяна и мръсотия, които искали власт заради пари. Казва, че най-сериозните му битки са да опази от масови уволнения експертите в енергетиката. Сега той е шеф на Черноморския изследователски енергиен център, бил е и председател на Националния комитет на България към Световния енергиен съвет, съветник е към парламента, както и консултант по енергийни проекти. Друг шеф в енергетиката - Иван Шиляшки, е пенсионер, но след пребиваването си на поста известно време бе консултант. Бившите шефове на енергетиката след излизане от властта нямат кой знае какви опции. Повечето от тях не могат да се върнат на предишната си работа. Изключение е Георги Стоилов, първият председател на комитета по времето на Костов, който си отива заради прекалено екологични виждания в енергетиката, включващи и затварянето на атомната централа. Той се връща в Централното диспечерско управление. Вторият случай е със служебния министър в кабинета на Огнян Герджиков - Николай Павлов, който отново пое директорското място в “Булгаргаз”. Липсата на професионални опции е обяснима, тъй като инвестициите в енергетиката, с изключение на фотоволтаиците, са огромни и дори да допуснем, че някои шефове са се облагодетелствали, то едва ли биха осветлили парите си в България. Така че те са или консултанти, или продължават с политиката. Или пък, ако са на години, са пенсионери. Някои от тях споделят, че след напускане на постовете си, са чували думите: “Ти вече не ми трябваш”.  Една от емблематичните фигури в българската енергетика и дълго време незаобиколим фактор в БСП - Румен Овчаров, вече е обикновен пенсионер (по негови думи). Тежестта му в енергетиката бе толкова голяма, че шефове на енергийни компании му викаха “шефе” дори когато бе в опозиция.  бе два пъти министър на енергетиката - при Жан Виденов и при Сергей Станишев. Всъщност той е първият министър на енергетиката след 1989 г. Един от кошмарите му от времето на Виденов е как се появява всеки месец по телевизията, за да обяснява, че токът отново ще поскъпва. България влиза тогава в онази криза, която изяде парите ни и докара валутния борд. Световната банка иска токът да е 2 цента, а високата инфлация е причина всеки месец да се гони това ниво. Но пък Овчаров смята, че тогава са започнали реформите в енергетиката. При тройната коалиция Овчаров получи мегаминистерство, но не довърши мандата си. “Изгоря” не заради енергетиката, а заради “Булгартабак”, и то заедно със заместничката си Корнелия Нинова в скандал с шефа на следствието Ангел Александров. При тройната коалиция в енергетиката започна проектът “Южен поток”, Овчаров от Москва обяви, че ще се строи нов газопровод, без да уточни трасе. Естествено, продължи и проектът “Белене”, който бе рестартиран при правителството на Сакскобургготски. На Овчаров беше идеята за създаването на Българския енергиен холдинг, който да обедини неприватизираната собственост в енергетиката. Той лансираше и експанзия на чужди пазари с капитали на БЕХ. По негово време бяха затворени трети и четвърти блок на АЕЦ “Козлодуй”, което обаче той смята за заслуга на предшественика си Милко Ковачев и кабинета “Сакскобургготски”. Овчаров премахна такса “мощност”, за да помогне на хората със спряно парно. Но пък сметките на онези, които не затвориха радиаторите си, скочиха до небесата. Това наложи въвеждането на такса “сградна инсталация”, срещу която и досега клиентите негодуват. Овчаров казва, че продължава да живее в апартамента си в “Гоце Делчев” и в къщата си софийското село Саранци. Синът му, който е доктор от “Оксфорд”, се е върнал у нас и работи в американска фирма, в България са и двете му дъщери. Министър на енергетиката в кабинета на Симеон Сакскобургготски бе  . И той не довърши мандата си, защото 5 месеца преди изтичането му стана министър на икономиката на мястото на Лидия Шулева. При Ковачев бяха извършени едни от най-значимите реформи в енергетиката. Тогава трябваше да се затваря преговорна глава “Енергетика” и се наложи да бъде прието затварянето на четирите малки блока на АЕЦ “Козлодуй”. Затова пък Сакскобургготски стартира АЕЦ “Белене”. По онова време бе приет и тежкият Закон за енергетиката, в който бяха записани европейските норми. Нов закон за енергийната ефективност даде старт на масовизацията на слънчеви и вятърни централи, чийто ток се изкупува по преференциални цени. Пак по негово време бяха продадени и 67% от електроразпределителните предприятия, групирани в три пула. Така на нашия пазар влязоха Е.он, ЧЕЗ и ЕВН. Условията към купувачите бяха да са с поне 700 млн. евро капитал, да са стратегически инвеститори и да имат кредитен рейтинг. От няколко години Милко Ковачев е във Виена в Международната агенция за атомна енергия, като отговаря за стартиращите проекти. Преди това - от 2007 до 2010 г., бе в ЕБВР като старши съветник по енергийни проекти за 33 страни в света. От 2010 до 2013 г. работеше в Обединените арабски емирства - там бе регионален директор на “Уорли Парсънс”. Непосредствено след приключване на мандата за кратко бе в БНП “Париба” в България. Мандата му в енергетиката наследи   от “Новото време”. Първата му работа бе да поиска от прокуратурата данни за нарушения. Севлиевски сега казва, че по отношение на енергетиката е потребител, а в Народното събрание е посетител. “Не съм си купил билет нито за Прага, нито за Пазарджик”, шегува се той по повод сделката за бизнеса на ЧЕЗ. Занимава се с управление на финансови активи, има инвестиционен фонд. “Не съм милионер, но се старая”, казва Севлиевски. Миноритарен акционер е във фирми, които притежават хотели в Ахтопол. Първият министър на икономиката и енергетиката в правителството на Бойко Борисов бе  . Той бе освободен след гаф на бизнесфорум в Катар, смени го  . Трайков влезе в политиката с Реформаторския блок, беше им кандидат за президент. За “24 часа” каза, че акциите на прокуратурата срещу него пречат на професионалното му развитие. Делян Добрев вече два мандата е председател на енергийната комисия в парламента и е един от двигателите на енергийните реформи и законови промени.  който бе министър в кабинета “Орешарски”, сега е едно от остриетата на БСП, зам.-председател на парламентарната им група. Живее в апартамента, който са оставили родителите му. Княз и наследник на владетелите на Абхазия на два пъти оглавяваше енергетиката през 90-те години. Това бе  Той е председател на Комитета по енергетика през 1994 г. по времето на Любен Беров. Тогава единият лайтмотив в енергетиката е увеличението на цените. Ако това не стане, икономиката ще изпадне в колапс, повтаря той. По време на неговото председателстване в Турция са разстреляни главният диспечер на НЕК Никола Петев и трима служители на българската фирма “Фльорир”. Те са били в Турция за преговори за износ на ток. Това е времето на опита на големите от някогашната Г-13 да влязат в енергетиката. Някои успяват. По времето на Шервашидз през 1994 г., е създадена една странна Национална газова компания. В нея участват 4 държавни фирми от енергийния сектор, 4 банки и 4 частни компании. НЕК е с 5%, “Булгаргаз” - с 18%, “Минстрой” и холдинг “Въглища” - с общ дял от 24%. Туристспортбанк, Кредитна банка, Балканбанк и “Славяни” държат по 5%. При частните компании дяловото участие се разпределя така: “Овергаз” (тогава в “Мултигруп”) - 8%, “Енергия и екология” - 7%, “Термико” - 7%, и “Велес холдинг” (Г. Агафонов) - 11%, пишат вестниците тогава. Целта ѝ е в партньорство с “Газпром”, която тогава е мажоритарно частна, да се играждат газопроводи в България за транзит на 7 млрд. куб. м газ. Премиерът Любен Беров и вицепремиерът Кирил Цочев обаче не позволяват това. Князът, както му казваха в енергетиката, е освободен от Ренета Инджова. Връща се при Жан Виденов, но се разгаря скандалът с “Топенерджи”. Румен Овчаров казва, че това е станало зад гърба на премиера. От огромния за мащабите на България скандал, в който бяха заложени газовите тръби на страната, малко след това се роди газопроводът “Син поток”, който да транзитира газ към Турция по дъното на Черно море. Шервашидзе си отиде и на негово място за преседател на Комитета по енергетика е назначен  , а негов заместник е Румен Овчаров. След като излиза от управлението на енергетиката, Шервашидзе консултира проекти, а по времето на Милко Ковачев оглави “Енергопроект”. По онова време обаче тази фирма, някога държавен институт, нямаше особено много поръчки. Константин Русинов е внук на червения поп, известен от картината с топчето за бунтовете от септември 1923 година.  Министърът на икономиката и енергетиката в служебното правителство на Марин Райков дойде от чужбина, явно поканен от екипа на президента Росен Плевнелиев.  влезе във властта със CV на завършил “Харвард” и разработил система за купуване на самолетни билети. Оказа се, че и той е от Хасково, както предишният министър на енергетиката Делян Добрев. След приключването на мандата на служебния кабинет Василев пак пое по света. По едно време се знаеше, че е в Китай, за да лансира системата си за самолетни билети. В момента представлява консорциумъг между китайската “Хайнан ер груп” и българската “Пловдив Еърпорт инвест” , които са най-вароятният концесионер на летището в Пловдив. Намерението им е да направят Пловдив хъб за карго, обмислят се и дирекни полети до китайски градове. Още един служебен министър на икономиката, енергетиката и туризма дойде от бизнеса.  влезе в кабинета на Георги Близнашки от “Близу”. Той е последният министър на мегаведомството, след него то се раздели на три министерства - на енергетиката, на икономиката и на туризма. Това, което се запомни при Щонов, е че изпрати писмо до “Газпром” за спирането на “Южен поток”. От скандала между него и Драгомир Стойнев стана ясно, че Щонов е заварил въпросното писмо от предишния министър-председател Пламен Орешарски и затова го е изпратил. Последният, засега, служебен министър бе  , който бе шеф на “Булгаргаз”. При него нямаше трусове, освен един опит да смени шефката на компанията за интерконектора с Гърция. Павлов се върна в “Булгаргаз”.  Теменужка Петкова, която сега кара втори мандат като министър на енергетиката в третия кабинет на Борисов, е първата жена на този пост. А два пъти са оглавявали енергетиката само още трима - Румен Овчаров, Никита Шервашидзе и Люлин Радулов. В първия мандат ва Петкова на нейна сметка записаха финансовото стабилизиране на енергетиката, създаването на фонда за сигурност на електроенергийната система, разплащането за “Белене” и разплитането на този сложен възел. А също и стартирането на енергийната борса, както и стъпките за либерализация на пазара на ток. Вторият мандат започна с изненадата от поскъпването на тока за бизнеса на свободния пазар. Това създаде напрежение между нея и работодателите и те дори се заканиха да ѝ искат оставката и заплашиха с протести. Казусът бе решен при премиера Бойко Борисов, който възложи законодателни промени за либерализацията на пазара. В повече за Петкова дойде обаче достигането на “Инерком” до финала на сделката и подписването на договор за купуване на активите на ЧЕЗ в България. В деня на сделката Петкова обяви, че познава собственичката на “Инерком” Гинка Върбакова от 20 г. и подаде оставка. Фактът на познанството им обаче не беше тайна - “24 часа” го написа месеци преди това. ", "date": "2018.03.18", "title": "Министърът, продал ЕРП-тата, е на висок пост във Виена"}
{"url": "https://www.24chasa.bg/novini/article/6767776", "text": "Огромни опашки се вият пред избирателните секции на Краснодарския край, където броят им е 97 000. Това разказа днес пред “24 часа” депутатът от БСП и председател на парламентарната икономическа комисия Петър Кънев, който за 4-и път е наблюдател в Русия и днес е посетил 6 избирателни участъка. Тази година със статут като него са рекорден брой световни политици - над 1500 само за областта. Избирателите там са също внушителен брой - почти 9 милиона души, като щели да са и повече, но списъците били изчистени от милион и половина “мъртви души”. Два са големите въпроси - дали избирателната активност ще мине 70% и дали Путин ще мине 70%, обобщи Кънев. Той цитира и данни на социолозите в Русия, които отреждат на сегашния президент резултат между 68 и 74 на сто от гласовете, на Павел Грудинин от Комунистическата партия - 10-12 на сто, и на неизменния кандидат Владимир Жириновски от Либерално-демократическата партия - между 8 и 10 процента. “Днес се гласува в 11 часови пояса и в 140 държави извън Русия, урните навън са 400. Не е демократично това, че Украйна забрани на руски граждани да дадат своя вот”, изтъкна още Петър Кънев. В събота той се е срещнал с кмета на Сочи Анатолий Пахомов. Било е договорено през втората половина на септември там да се проведе среща на градовете по Черноморското крайбрежие.", "date": "2018.03.18", "title": "Петър Кънев от Сочи: Опашките пред секциите са огромни"}
{"url": "https://www.24chasa.bg/novini/article/6767753", "text": "Великобритания отказа да осигури достъп на руски дипломати до бившия полковник от Главното разузнавателно управление Сергей Скрипал, който стана жертва на нападение с химическо вещество в началото на месеца в Солзбъри, предава ТАСС, цитирана от \"Фокус\". От посолството на Русия в Лондон са заявили, че „са поискали консулски достъп до Сергей Скрипал и неговата дъщеря, но британската страна е отказала, тъй като разглежда двамата като свои граждани“. Според руския посланик в Лондон, отказа на Великобритания да даде информация за състоянието на Скрипал и неговата дъщеря Юлия, противоречи на Виенската конвенция, като дипломатът е подчертал, че Москва има право да получи данни за състоянието бившия двоен агент, който все още е гражданин на Руската федерация. Припомняме ви, че Скрипал и неговата дъщеря Юлия бяха отровени с вещество, което британските разследователи обявиха, че е познато като \"Новичок\" и разработено в Русия. Министър-председателят на Великобритания Тереза Мей обяви, че държи Русия отговорна за атаката срещу бившия двоен агент, осигурявал информация за британското разузнаване, като това доведе до изостряне на отношенията между двете държави. Лондон предприе действия срещу руски дипломати, които предизвикаха отверни мерки от страна на Москва.", "date": "2018.03.18", "title": "Великобритания отказа да осигури достъп на руски дипломати до Скрипал"}
{"url": "https://www.24chasa.bg/novini/article/6767764", "text": "\"Глобалният форум в Баку се превръща във важна трибуна за обсъждане на предизвикателствата на съвременния свят. Той предоставя и отлични възможности за сегашни и бивши президенти и ръководители на правителства, световноизвестни политици и политически експерти да се събират и да дискутират важни въпроси\". Това заяви бившият президент на България Росен Плевнелиев пред журналисти в Баку, цитиран от азербайджанската държавна информационна агенция АзерТАдж и БТА. Плевнелиев определи Глобалния форум в Баку като важно място за обсъждане на \"въпросите на мира и търпимостта, към които се стремят всички страни\". По думите му търпимостта и диалогът за взаимно разбирателство и мир са от основно значение в днешния глобализиран свят. \"Сега, когато сме изправени пред огромни неразбирателства, е от решаващо значение да разберем и премахнем тези трудности. Запазването на световния мир е от най-голяма важност. Необходимо е да изградим диалог за взаимно разбирателство и да осигурим обмен на идеи. Всички тези идеи бяха подкрепяни и от великия азербайджански поет Низами Ганджеви\", каза той. Плевнелиев даде висока оценка на отношенията между двете страни и определи Азербайджан като надежден партньор на България, посочва АзерТАдж.", "date": "2018.03.18", "title": "Плевнелиев от Баку: Запазването на световния мир е от най-голяма важност"}
{"url": "https://www.24chasa.bg/novini/article/6767780", "text": "Мазилка падна от къща в Стария град в Пловдив и рани жена. Пострадалата е решила да съди собственика на неподдържаната сграда. Ранената е служителка в близък хотел. Сутринта тръгнала към контейнерите, за да изхвърли боклука, когато върху нея се стоварило огромно парче от мазилката на стара къща,  Минаващи наблизо туристи извикали линейка. Части от мазилката са разпилени по целия тротоар, където минават стотици туристи. Собственикът на хотела, където работи жената разказа, че къщата е необитаема и изключително опасна.", "date": "2018.03.18", "title": "Мазилка падна от стара къща в Пловдив и рани жена"}
{"url": "https://www.24chasa.bg/novini/article/6767554", "text": "Председателят на ПГ на ГЕРБ и председател на Комисията по вътрешна сигурност и обществен ред Цветан Цветанов проведе работна среща с директора на Европол Роб Уейнрайт. По време на разговора двамата дадоха изключително висока оценка за съвместната работа между България и Европол. Цветан Цветанов благодари на Роб Уейнрайт за неговата отдаденост и висок професионализъм в работата му като ръководител на службата. Директорът на Европол заяви, че винаги е работил с лекота с представителите на българските служби и оцени високо техния професионализъм, информираха от пресцентъра на ГЕРБ. Цветанов и Уейнрайт подчертаха изключителната важност на Проекта на многогодишното програмиране на Европол за периода 2019-2021 г. в борбата с трансграничната организирана престъпност и тероризма. Двамата се обединиха около извода, че специално място в програмирането трябва да намери темата за европейската перспектива пред страните от Западните Балкани. Цветан Цветанов заяви, че европейското бъдеще на региона е от изключителна важност, за да потвърди проевроатлантическата ориентация на тези страни, защото те не са съседи на Европа, а са част от нея. „Не трябва да допускаме тези страни да останат бели петна в картата на Европа, защото в против случай този вакуум може да бъде зает от други геополитически играчи“, посочи Цветанов. Председателят на Комисията по вътрешна сигурност и обществен ред и директорът на Европол обсъдиха и утрешната среща на Съвместната група за парламентарно наблюдение на Европол, на която се очаква да бъдат приети процедурните правила за парламентарен контрол върху работата на Европол от страна на националните парламенти и Европейския парламент.", "date": "2018.03.18", "title": "Цветанов се срещна с директора на Европол Роб Уейнрайт"}
{"url": "https://www.24chasa.bg/novini/article/6767560", "text": "Руският опозиционен лидер Алексей Навални заяви, че е бойкотирал президентските избори и посъветва руснаците да направят същото, предаде Асошиейтед прес. Навални нямаше право да участва в предизборната кампания поради присъда, която мнозина смятат за политически мотивирана. Той призова привържениците си да не гласуват заради липса на каквото и да било реално състезание на днешните избори, които президентът Владимир Путин се очаква да спечели с лекота. \"В изборния ден обикновено би трябвало да искаш да кажеш \"Аз гласувах\", но в действителност съм тук, за да ви кажа, че аз не отидох да гласувам\", заяви Навални във видеопослание, качено в Ютюб, цитиран от БТА. Той отправи критики към седемте съперници на Путин, че не са изразили протест заради гласуване с повече от една бюлетина и други нередности. \"Подобни кандидати не са достойни за гласа ви\", допълни той в блога си.", "date": "2018.03.18", "title": "Алексей Навални: Не гласувах на днешните избори"}
{"url": "https://www.24chasa.bg/novini/article/6767567", "text": "Силният вятър през последното денонощие е прекъснал електрозахранването в шест села в община Ловеч, съобщиха от пресцентъра на общината. Напълно без ток са Александрово, Деветаки и Тепава, а с частично нарушено електрозахранване са Дойренци, Дренов и Умаревци. Екипите на електроразпределителното дружество работят по отстраняването на авариите и се очаква до 20.00 часа те да бъдат отстранени. През изминалата нощ вятърът е повалил бор, който е паднал върху необитаема къща в село Стефаново, но са нанесени само материални щети. Няма пострадали хора, допълват от пресцентъра на общината.", "date": "2018.03.18", "title": "Вятърът прекъсна тока в шест села в община Ловеч"}
{"url": "https://www.24chasa.bg/novini/article/6767587", "text": "Вицепремиерът и министър на външните работи Екатерина Захариева връчи днес „Златна лаврова клонка” на изпълнителния директор на Агенцията на Европейския съюз за сътрудничество в областта на правоприлагането (ЕВРОПОЛ) Роб Уейнрайт. Най-високото отличие на Министерството на външните работи на Република България му бе връчено за неговата подкрепа за българските правоохранителни органи и за издигането на авторитета на България като важен фактор в борбата с организираната престъпност и тероризма. Това съобщиха от пресцентъра на министерството. \"Това не е първото отличие, което получавате от българската държава. Вашите заслуги и помощ към правоохранителните ни органи са големи. Благодаря ви за подкрепата и съм убедена, че нашето сътрудничество ще продължи и в бъдеще\", заяви министър Захариева пред Роб Уейнрайт. На церемонията присъства и председателят на Праламентарната комисия по вътрешна сигурност и обществен ред в 44-то Народно събрание Цветан Цветанов. От свое име той благодари за отличното сътрудничество с изпълнителния директор на ЕВРОПОЛ и допълни, че под негово ръководство Агенцията се е отворила към всички държави членки и към трети държави в борбата с организираната престъпност и тероризма. \"Има доста съществени операции, които сме организирали с Европол – разбиването на печатницата в Долно Сахране за фалшиви евро, които бяха разпространявани в 24 държави, операция Феникс със задържани 1,2 т дрога, операцията с Италия срещу източване на кредитни карти. Той участва лично и в работата след терористичната атака в Бургас\", подчерта Цветан Цветанов. От своя страна Роб Уейнрайт благодари за честта, която му се оказва и заяви, че тя означава много за него. \"Привилегия за мен беше да водя Европол в последните 9 години. България има важна роля не само в подкрепа на Агенцията, но и на всички институции на ЕС в борбата с опасностите на днешния свят. Господин Цветанов спомена някои операции, има още много, и това се дължи на професионализма на българските правоприлагащи органи. Европол винаги ще бъде в подкрепа тук в България. От името на моята служба и нейните служители приемам тази чест и награда днес\", каза Роб Уейнрайт при връчването на най-високото отличие на МВнР.", "date": "2018.03.18", "title": "Захариева връчи \"Златна лаврова клонка\" на изпълнителния директор на Европол"}
{"url": "https://www.24chasa.bg/novini/article/6766534", "text": "За 16-и път в. \"24 часа\" ще раздаде наградите \"Достойните българи\". Церемонията ще се състои на 19 март във Военния клуб в София. В продължение на седмица ви представяме номинираните. Фикрие Булунмаз - архитект и реставратор от Турция върна блясъка на Желязната църква в Истанбул след 7-годишен упорит труд. \"Свети Стефан\" отново блести в цялото си великолепие до Босфора.", "date": "2018.03.18", "title": "Достойните българи 2017: Фикрие Булунмаз - архитект и реставратор от Турция (Видео)"}
{"url": "https://www.24chasa.bg/novini/article/6767631", "text": "Общо задържани преди началото на дербито \"Левски\"-ЦСКА са 13 души за различни нарушения, съобщава пресцентърът на МВР. В резултат на предприетите от СДВР мерки, дербито е преминало без нарушения на обществения ред. Преди, по време и след футболната среща на отборите не са били допуснати нарушения на обществения ред в София. С оглед засиления контрол, ръководството на СДВР е създало необходимата организация и е предприело превантивни действия. В района на стадион \"В. Левски\" са били изградени контролно-пропускателни пунктове. При извършените от служителите на СДВР проверки преди началото на мача, са задържани общо 13 души. Двама от тях са заловени с наркотици, други осем са носили забранени предмети и вещи /пиротехника, нож и маска/, трима са отказали да изпълнят полицейско разпореждане, държали са се грубо и арогантно, се посочва в информацията. На стадиона не са били допуснати и други 27 зрители във видимо нетрезво състояние. Спрямо тримата, проявили грубо и арогантно поведение, ще бъде приложена разпоредбата по чл. 21 от Закона за опазване на обществения ред при спортни мероприятия, уточняват от МВР.", "date": "2018.03.18", "title": "13 задържани преди мача \"Левски\" - ЦСКА"}
{"url": "https://www.24chasa.bg/novini/article/6767651", "text": "Опозиционната кандидатка за президент на Русия Ксения Собчак упражни днес правото си на глас и призова критиците на президента Владимир Путин да гласуват, вместо да бойкотират изборите, съобщи Асошиейтед прес. Пред журналисти в Москва тя заяви, че колкото по-висока бъде подкрепата за Путин на днешните избори, толкова \"по-твърда ще е системата\", която очаква руснаците при следващия му мандат. Собчак изрази несъгласие с бойкота на вота, към който призова опозиционерът Алексей Навални. \"Всеки процент в повече\" за Путин се дължи на тези, които отказват или не си правят труда да гласуват, заяви тя и прикани критиците на Путин да се обединят, цитирана от БТА. Някои критици смятат, че Собчак се ползва с мълчаливата подкрепа на Кремъл, за може изборите да изглеждат по-демократични. Тя твърдо отрича. Собчак бе единственият кандидат-президент, който по време на кампанията критикуваше Путин, който се очаква да спечели с голяма подкрепа още един шестгодишен мандат", "date": "2018.03.18", "title": "Собчак призова критиците на Путин да гласуват, вместо да бойкотират изборите"}
{"url": "https://www.24chasa.bg/novini/article/6767671", "text": "Движението по пътищата в Румъния е затруднено заради лоши метеорологични условия. Обилни снеговалежи и леден дъжд създадоха проблеми в много градове на страната, докато силният вятър е съборил много дървета, включително по пътищата, обобщава информационният сайт Зиаре, цитиран от БТА. Заради падналия в Букурещ леден дъжд, от международно летище \"Хенри Коанда\" не излизат самолети и не се знае докога ще продължи тази ситуация, съобщиха от Национална компания \"Летища Букурещ\". Закъснения има не само при заминаващите полети, но и при пристигащите, като полет от Франкфурт бе отменен. Над 1500 пътници са засегнати от тази ситуация, съобщава Зиаре. Предупреждения с жълт и оранжев код за обилни валежи, силен вятър и рязко застудяване са издадени за по-голямата част от територията на Румъния. Според румънските синоптици в периода 18-22 март в цялата страна се очакват обилни валежи, лапавица и сняг.", "date": "2018.03.18", "title": "Проблеми с трафика в Румъния заради валежи от сняг и леден дъжд"}
{"url": "https://www.24chasa.bg/novini/article/6767675", "text": "Президентът на Сирия Башар Асад пристигна в Източна Гута в неделя, за да се срещне с военнослужещите на Дамаск, предава AFP, като допълва, че това е първото по рода си посещение на държавния глава в бившия бунтовнически анклав. Държавната телевизия на Сирия излъчи кадри, на които Асад е обграден от войници информира \"Фокус\". Опозиционните сили на режима в Дамаск контролираха Източна Гута от 2012 г. насам, но засилените атаки на сирийските военни през последния месец доведоха до превземане на 80% от бастиона на бунтовниците.", "date": "2018.03.18", "title": "Асад посети сирийските войници в Източна Гута"}
{"url": "https://www.24chasa.bg/novini/article/6767670", "text": "Гръцката полиция съобщи, че е арестувала в района на гръцко-турската граница трима каналджии - турчин и двама иракчани, предаде Асошиейтед прес. Трафикантите били арестувани, след като превели 45 сирийски и иракски граждани през реката, която на това място служи като естествена граница между Турция и Гърция. Каналджиите използвали надуваема моторна лодка и се били отправили обратно към Турция, когато гръцката полиция ги заловила, информира БТА. Гръцката полиция съобщи днес и за други нарушения, които не са свързани помежду си. На летището в Кавала в Северна Гърция са били арестувани афганистанец и пакистанец, които опитали да напуснат страната съответно с откраднат германски паспорт и с фалшифициран пакистански.", "date": "2018.03.18", "title": "Задържаха трима каналджии на гръцко-турската граница"}
{"url": "https://www.24chasa.bg/novini/article/6767684", "text": "28 години, откакто публично се боря срещу \"Новичок\". Това е едно ново поколение на руските отравящи вещества. Така че опит имам в това отношение. Аз участвах в създаването, и в изпитването, и в превръщането на този препарат в оръжие. Това  заяви руският химик Вил Мирзаянов в предаването по Би Ти Ви \"120 минути\". Попитан как е реагирал на новината, че според британските власти, руският шпионин Сергей Скрипал и дъщеря му Юлия Скрил са били отровени с \"Новичок\", Мирзаявнов каза: \"Бях шокирах, тъй като усещах част от вината си за създаването на това оръжие. Моля за прошка, чувствам вината си, аз се боря срещу това оръжие.\" \"Когато това вещество попада върху открита повърхност - гола повърхност, или по някакъв начин, ако попадне в човек, започва миоза - стесняване на зените, тъй като все по-малко светлина попада в очите на човек. След това идва затрудненото дишане или дишането може да спре изцяло, ако дозата е достатъчно голяма. След това започва повръщане, конвулсии, които, ако не се използва антидот своевременно, те могат изцяло да убият човек\", добави още той. \"Отравянето с \"Новичок\" е неизлечимо. Това вещество не влиза в списъка на забранените отравящи вещества. Не влиза в конвенцията за забрана на химическите оръжия. За целия свят \"Новичок\" не съществува\", категоричен бе Мирзаянов.", "date": "2018.03.18", "title": "Създателят на \"Новичок\": Боря се срещу това оръжие, чувствам вина за отравянето на Скрипал"}
{"url": "https://www.24chasa.bg/novini/article/6767695", "text": "Израелец беше намушкан с нож и ранен днес в Стария град на Йерусалим, а заподозреният нападател беше застрелян, предаде Ройтерс. Според телевизията в предполагаемия извършител на нападението са намерени турски документи за самоличност. Службата за спешна помощ съобщи, че един човек е намушкан с нож в горната част на тялото и е в критично състояние, предава БТА. Говорител на полицията потвърди нападението близо до Западната стена и заяви, че нападателят е \"неутрализиран\". Напрежението в Йерусалим се повиши, след като американският президент Доналд Тръмп призна града за столица на Израел през декември миналата година. В петък беше извършено нападение на окупирания Западен бряг, при което според израелската армия са загинали двама войници, след като палестинец ги е блъснал с автомобил.", "date": "2018.03.18", "title": "Намушкаха с нож израелец в Йерусалим, \nнападателят е убит"}
{"url": "https://www.24chasa.bg/novini/article/6767549", "text": "Достъпът до централната сграда на НДК утре ще бъде ограничен, съобщиха от там. Мярката се налага поради събитие на високо ниво (клас \"С\") от календара на Българското председателство на Съвета на ЕС, което се провежда в Двореца. Касите на Билетния център ще работят нормално с обичайното работно време от 09:00 до 20:30 часа, но са изместени в кино \"Люмиер Лидл\". На разположение е и системата за онлайн резервация за билети. Затворен за посетители до 18:30 часа ще бъде Литературен клуб \"Перото\". От НДК напомнят, че подобни ограничения ще бъдат в сила до юли 2018 г. за всички събития от клас \"А\" и \"С\" по време на Председателството.", "date": "2018.03.18", "title": "В понеделник достъпът до НДК ще бъде ограничен"}
{"url": "https://www.24chasa.bg/novini/article/6767433", "text": "Останки от древния пристанищен град Палеполис бяха открити в морето край Неапол, близо Кастел дел Ово, съобщи АНСА, цитиран от БТА.  Подводните археолози са открили четири тунела, 3-метрова улица и траншеи за войници. \"Откритието дава нов поглед за реконструирането на Палеполис\" - каза археологът Марио Негри. Районът е заселен преди около 3000 години от търговци, заинтригувани от минералите наоколо. С времето той се превръща в търговски център, за който си съперничат гърци и етруски, докато не е построен добре укрепеният Неапол. По време на Римската империя в Палеполис има вили на патриции в покрайнините на Неапол.", "date": "2018.03.18", "title": "Древен пристанищен град беше открит край Неапол"}
{"url": "https://www.24chasa.bg/novini/article/6767446", "text": "Румънски товарен автомобил се е обърнал на пътя Бяла - Плевен в района на с.Масларево, съобщиха от полицията във Велико Търново. Произшествието е станало около 13 ч. Ранени и пострадали няма, но движението в района е временно затруднено и се осъществява в едната лента. На мястото има екипи на полицията. Униформените служители регулират трафика, но в района трябва да се преминава с повишено внимание.", "date": "2018.03.18", "title": "Обърнат румънски тир бaви движението по главния път Бяла-Плевен (Обновена)"}
{"url": "https://www.24chasa.bg/novini/article/6767223", "text": "Затопляне от два градуса Целзий на глобалната температура може да остави 5 милиона души в света без домове, предаде агенция ЮПИ, цитирана от БТА.  Рамковата конвенция на ООН по изменение на климата поставя две главни цели за предотвратяване на глобалното затопляне. Едната е държавите да не позволяват температурите да се покачат с повече от 2 градуса Целзий. Парижкото споразумение за климата постави още по-оптимистичен таргет - от 1,5 градуса до края на века. Оказва се, че разликата от 0,5 градуса никак не е маловажна. Учени от Принстънския университет проведоха изследване и установиха, че този половин градус ще предизвика допълнително покачване на нивото на океана, наводнения на крайбрежни райони и острови, които към настоящето обитават около 5 милиона души. Изследователите използваха най-съвременните модели за предвиждане на морското равнище и бурите, за да измерят точно последиците от три различни сценария на затопляне - с 1,5, с 2 и с 2,5 градуса Целзий. Покачване на температурата от 1,5 градуса ще доведе до повишаване на океанското равнище с близо 50 сантиметра, а от 2 градуса - с 55 сантиметра.", "date": "2018.03.18", "title": "Затопляне от два градуса Целзий в световен мащаб оставя 5 милиона души без домове"}
{"url": "https://www.24chasa.bg/novini/article/6767237", "text": "Днес и утре в резултат на валежи ще има повишения на речните нива в Дунавския басейн. Има вероятност за поройни наводнения, съобщава Басейнова дирекция \"Дунавски район\" - Плевен. Прогнозата се отнася за водосборите на р. Ерма, р. Габерска и р. Тимок; в горните и средни части от водосборите на р. Тополовец, р. Войнишка, р. Видбол, р. Арчар, р. Лом и р. Цибрица; в горните части от водосборите на р. Огоста (и притоците й р. Дългоделска, р. Ботуня, р. Шугавица и р. Бързия), р. Искър (притока й р. Сливнишка), за долните части от водосбора на р. Янтра. В обедните часове днес и в горните части от водосбора на р. Янтра (над гр. Габрово) и във водосборите на притоците й р. Веселина, р. Златаришка, р. Лефеджа; в целите водосбори на р.Черни Лом и р. Малки Лом.", "date": "2018.03.18", "title": "Днес и утре се очакват повишения \nна речните нива в Дунавския басейн"}
{"url": "https://www.24chasa.bg/novini/article/6767246", "text": "Жена е пострадала при взрив на газова бутилка в апартамент в кв. „Западен парк“. Това съобщиха от пресцентъра на МВР. Около 11.00 часа днес бил получен сигналът за гръмнала газова бутилка на остъклена тераса на апартамент в кв. „Западен парк“. На място веднага са изпратени екипи от пожарникари и спасители. По първоначални данни от взрива е пострадала жена, която е откарана в болница. Няма нанесени поражения по съседни апартаменти в сградата. След отстраняване на произшествието ще се извърши оглед, в рамките на който експертите ще установяват причините за възникналия инцидент. Районът е обезопасен от полицейски сили.", "date": "2018.03.18", "title": "Взрив на газова бутилка в апартамент в кв. „Западен парк“, жена е пострадала"}
{"url": "https://www.24chasa.bg/novini/article/6767253", "text": "Две години след ремонта на Ларгото в София, който струваше 17 милиона и 700 хиляди лева и целеше да покаже в пълния й блясък Антична Сердика, се появиха множество проблеми – дупки, счупени или разместени плочки, счупени стъкла на куполите, неработещо осветление. Това обаче не означава, че ремонтът е извършен некачествено. Това каза министърът на културата Боил Банов в предаването „Неделя 150“ по  Той каза още, че парите са добре разчетени, но след две години е напълно възможно да се случат такива неща. „Това е много сложен обект, на много огромна квадратура и особено в тази част, в която има счупени плочки, отдолу има подлез. Тези плочи са подредени върху едни скари със специална отводнителна система. Те не са сложени стабилно, както е по тротоарите, те не предполагат по тях да има тежка техника, не предполагат върху тях да има някаква интервенция, освен ходещи хора. С оглед на зимния сезон и снеговете, с оглед на това, че там влизат и снегорини да чистят, влизат млади момчета и момичета с колелета и със скейтбордове, които се качват на стъклото на куполите… Така че, да се говори тук за некачествен ремонт, не е много сериозно“, каза той. Банов каза още, че след като времето се затопли ще се направи проверка на обекта и ще се търсят някакви решения. Той има 10-годишна гаранция и няма да се оскъпи, подчерта той. „Това всичко е в гаранция и ще бъде оправено“. Относно средствата, които се отпускат за култура, министър Банов заяви, че те се увеличават устойчиво всяка година и посочи като пример, че тази година за Министерство на културата разполага с 20 милиона лева повече. „Така е и по отношение на парите, които отиват в общините за култура. Винаги съм срещал разбиране и от министър Горанов и от премиера“. Поради своя незадължителен характер обаче културата винаги остава в световен мащаб като един от най-ниско финансираните сектори, каза Банов. „Затова много разговаряхме с колегите и от Европа и от Азия, трябва да променим и по места и като цяло, защото недооценената култура води до много, много проблеми, които особено сега, по начина, по който се развива светът, излизат на преден план. Вече от няколко години на културата се дава път във всички европейски документи като един от начините за лобиране и потушаване на конфликти“. Трафикът на културни ценности в ЕС е един от основните проблеми, по който трябва да се работи и да се търсят решения. Всеки незаконен износ към Европа преминава през България, но страната ни работи в сътрудничество с останалите големи европейски държави. Големият проблем в трафика на произведения на изкуството са аукционните къщи и търговете в Западна Европа, заяви той. „Истината е, че големият проблем се аукционните къщи и търговете в Западна Европа, които си позволяват да вадят такива предмети с неизяснен произход. То е много просто – когато имаш пазар, ти можеш да спираш на входа влизането на пазара, но колкото и да си добър, ти не можеш да спираш 100 от 100. Винаги нещо преминава някъде, не можеш да покриеш абсолютно всичко. Много е просто – ако няма такъв пазар, то няма и защо някой да краде такива ценности и да ги изнася. Така че , тук в никакъв случай проблемът не е в нас. Ние работим в изключителна близост с всички европейски служби, имам и двустранни споразумения с почти всички страни, но огромният проблем е, че западна Европа не може да си реши въпроса с аукционите, на които вадят такива вещи“. Банов коментира и идеята да бъде разрешена частната археология с промени в закона, срещу която остро реагираха представителите на научните и археологическите среди: „Нямаме отношение към тази идея. Не трябва да се свързва по никакъв начин с нашия законопроект. Ние сме я отхвърлили“. Що се отнася до сгради - паметници на културата, които се рушат или са придобити от инвеститори, които не полагат грижи културната стойност да бъде запазена, министър Банов заяви, че Министерството на културата спазва законите. Още за реставрацията на културни паметници и законодателните промени можете да чуете в цялото интервю на Диана Янкулова с Боил Банов.", "date": "2018.03.18", "title": "Боил Банов: Големият проблем в трафика на културни ценности са аукционните къщи и\nтърговете в Западна Европа"}
{"url": "https://www.24chasa.bg/novini/article/6766528", "text": "За 16-и път в. \"24 часа\" ще раздаде наградите \"Достойните българи\". Церемонията ще се състои на 19 март във Военния клуб в София. В продължение на седмица ви представяме номинираните. Фондация “Димитър Бербатов” - вече 10 години всестранно подпомага младите хора да развиват своите дарби и им дава шанс да ги споделят със света. Организацията е първата в България, учредила годишни награди за ученици във всички сфери на тяхната изява.", "date": "2018.03.18", "title": "Достойните българи 2017: Фондация “Димитър Бербатов” (Видео)"}
{"url": "https://www.24chasa.bg/novini/article/6767281", "text": " Бурен вятър, чийто пориви достигнаха до 120 км в час, премина през Враца. Над 30 са подадените сигнали на дежурния телефон по общински съвет за сигурност, като съобщенията на гражданите са предимно за скъсани жици по ел. мрежата и прекършени ел. стълбове, което е довело до прекъсване на тока в кварталите Кулата и Бистрец, в селата Косталево, Челопек и Лиляче, както и в различни части на областния град. Подадени сигнали има и за паднали дървета, керемиди, климатици, антени. Експерти на община Враца започнаха оглед на място на нанесените поражения от бурния вятър. Служители на комуналното дружество и екипи на пожарната почистват града от паднали дървета и счупени клони. Дежурни екипи на ЧЕЗ отстраняват авариите по електропреносната мрежа. От стихията пострадаха десетки леки автомобили, на които бяха счупени стъклата или огънати ламарините. Една част от колите са били паркирани пред 54 бл. в кв.Сениче“, а останалите са от района на 57 блок. Има пострадали автомобили и в кв. Дъбника, които са били затиснати от паднали дървета. Вятърът обърна десетки контейнери за смет, има и паднали дървета. „За щастие няма сериозно пострадали хора, каза кмета на Враца Калин Каменов. - Има леко пострадали от паднали керемиди, от отломки от къщи. Щетите не са малко. До обяд ще имаме първична информация за броя на пострадалите имоти и сгради, както и какво можем да предприемем за най-нуждаещите се, тъй като част от тези сгради са на възрастни хора, които може би на първо време няма да има къде да бъдат настанени.\"", "date": "2018.03.18", "title": "Стихиен вятър отнесе покриви, счупи стълбове и потроши коли във Враца"}
{"url": "https://www.24chasa.bg/novini/article/6767252", "text": "Близо 40 огнеборци от Велико Търново и Горна Оряховица, спасители, горски и доброволци от Дебелец гасиха часове в събота вечерта лумнали сухи треви в трудно достъпна местност. С пръскачки, тупалки и други подръчни средства те успели да овладеят пламъците, преди да се пренесат в близката борова гора. Сигнал за пожара в землището на Дебелец бил подаден в 18.02 часа в Оперативен център – Велико Търново от тел.112. На мястото пристигнали 3 специализирани автомобила с 10 огнеборци от Велико Търново. Включили се на помощ и 2 групи пожарникари и спасители от Горна Оряховица, 10 служители на Горското стопанство и 10 мъже от доброволното формирование в градчето. Пожарът, раздухван от силния вятър, обхванал площ от около 30 декара, спасена е боровата гора като са изгорели само сухи треви и храсти. За да стигнат до огнището обаче огнеборците и доброволците са изминали над 5-6 километра пеша в труднодостъпната местност. Като причина за избухването на стихията се сочи небрежност при боравене с открит огън. Кметицата на Дебелец Снежана Първанова се обърна с апел към всички които обичат разходки и питници на открито, да пазят природата.", "date": "2018.03.18", "title": "40 пожарникари, горски и доброволци\nгасиха часове сухи треви край Дебелец"}
{"url": "https://www.24chasa.bg/novini/article/6767344", "text": "Двама души загинаха, а седем бяха ранени при катастрофа на автомобил с нелегални мигранти в Гърция, предаде Танюг, цитирана от БТА. Полицията съобщи днес, че шофьорът изгубил контрол над автомобила, докато го преследвала полицията. Катастрофата е станала в събота сутринта на автомагистрала край северния град Ксанти. Автомобилът се е преобърнал. Засега не се знае от какъв произход са мигрантите, които били без документи.", "date": "2018.03.18", "title": "Двама загинаха, а седем са ранени при катастрофа на автомобил с нелегални мигранти в Гърция"}
{"url": "https://www.24chasa.bg/novini/article/6767326", "text": "Колоритно множество от кукери, бабугери, арапи, старци, васильовди и други гониха днес злото от Стара Загора и обявиха началото на пролетта. Над 800 участници от цялата страна, обединени в 23 групи, събра Двайстото юбилейно издание на Фестивала на маскарадните игри в града. И тази година не изневериха на фолклорния празник и пропътуваха стотици километри, за да бъдат отново в Стара Загора, самодейците от Калипетрово, Силистренсто, от Кошарево, община Брезник, от Варненско. По традиция на игрите се включват групи от Старозагорско, Ямболско, Пловдивско, този път бе представена и община Ивайловград. Сред най-интересните участници бяха кукерите от пловдивското село Отец Паисиево с техните 3-метрови маски, от пазарджишкото село Оборище пристигнаха с оригинално черешево топче, а калоферци дойдоха със своя гайдарски оркестър, водени от кмета си Румен Стоянов. Заради ремонт на централната градска част за първи път Фестивалът на маскарадните игри се проведе на Античната римска улица пред сградата на операта, но мястото се оказа добра, тъй като многобройните зрители имаха отлична видимост към събитието.", "date": "2018.03.18", "title": "За 20-и път кукери гониха злото от Стара Загора"}
{"url": "https://www.24chasa.bg/novini/article/6767347", "text": "Пет населени места от областта са без ток заради аварии в резултат на силния вятър, съобщиха от електроразпределителното дружество. Без електрозахранване са селата Лесичово, Боримечково, Калугерово, Виноградец и Сестримо. Аварийни групи на дружеството работят за отстраняване на проблемите и възстановяване на нормалното подаване на електричество.", "date": "2018.03.18", "title": "Пет населени места около Пазарджик са без ток заради аварии от силния вятър"}
{"url": "https://www.24chasa.bg/novini/article/6767350", "text": "Русия обвини британците, че са произвели химическата отрова, с която беше атакуван Сергей Скрипал. Посланикът на Русия в Европейския съюз каза по обществената телевизия във великобритания, че Кремъл няма нищо общо с нападението, а лаборатория само на 12 километра от Солсбъри може да е произвела невропаралитичната субстанция, предаде  Според Владимир Чижов, Русия няма на склад от веществото „Новичок”. А много от химиците, които са го разработили, вече живеят извън страната. Това е поредното обвинение на високопоставен руски представител, че друга държава е произвела отровата. Вчера Чехия се оказа сред посочените от Кремъл. Чешкият външен министър каза, че това е невъзможно, а министърът на отбраната го нарече \"абсурд\".", "date": "2018.03.18", "title": "Русия обвини няколко държави за \"Новичок\" (Видео)"}
{"url": "https://www.24chasa.bg/novini/article/6767353", "text": "Македонското правителство съобщи, че работни групи на Скопие и Атина разговарят и уточнявате времевата рамка и детайлите около строежа на газопровод, който ще свързва двете държави, съобщава агенция “Макфакс“, цитирана от БТА. Двете групи са съставени от членове на държавното акционерно дружеството Македонски енергийни ресурси и гръцката компания за управление на системите за пренос на природен газ в Гърция (ДЕСФА). Според официалното съобщение на правителството в Скопие, „съгласно мерките за изграждане на доверие между република Македония и република Гърция и засилването на двустранното сътрудничество, започнато от премиерите на двете държави, експертите се съгласиха, че проектът е добро решение за Македония и Гърция“. Съгласно мнението на югозападната ни съседка, обсъжданият проект освен това представлява възможност за задълбочаване на сътрудничеството в енергийния сектор на Балканите. Планира се изграждането на 120 километра газопроводна мрежа (около 60 на гръцка и около 60 на македонска територия), като правителството в Скопие ще поеме инициативата за развиване на нови газови коридори в Югоизточна Европа. Превод и редакция:", "date": "2018.03.18", "title": "Македония и Гърция ще се свържат чрез газопровод, дълъг 120 километра"}
{"url": "https://www.24chasa.bg/novini/article/6767369", "text": "Известният френски актьор и гражданин на Русия Жерар Депардийо гласува на изборите за президент на Русия, предаде ТАСС, цитиран от БТА.  Той пристигна в неделя сутринта в изборната секция, открита в посолството на Русия в Париж. На въпрос на журналисти с какво чувство изпълнява гражданския си дълг, той отговори: \"С патриотизъм и с любов към Русия!\" Френският актьор получи руско гражданство през месец януари 2013 година. Президентът на Русия Владимир Путин обясни тогава решението за предоставяне на руско гражданство на Депардийо с неговите заслуги към руската култура и в частност за забележителното му участие в руско-френската продукция за Григорий Распутин.", "date": "2018.03.18", "title": "Жерар Депардийо гласува за президент на Русия в Париж"}
{"url": "https://www.24chasa.bg/novini/article/6767379", "text": "Реколтата от праскови в Сливенско е под въпрос. Заради големите температурни разлики в последните седмици овошките измръзнаха. Над 70% са засегнатите дървета. Долината на прасковите тази година ще остане без праскови. В Сливенско не са виждали подобно поголовно измръзване на овошките повече 30 години. „Поражението е 100%. Да не кажа и да се вади градината догодина. Листът вече почва да се развива, подава се отдолу, обаче на плодната пъпка е спряло развитието, измръзнала е. Тази година нулева година. Поне разходите да избием, но и разходите няма да избием”, оплаква се пред   Васил Василев, земеделски производител. Загубите за стопаните са за стотици хиляди левове. „Ако държавата помогне някой лев, помогне. Ако ли не, банките, кредити и така нататък”, казва Иван Митев, земеделски производител. Земеделците не могат да разчитат и на застраховка на продукцията си. „По това време на годината, застрахователните компании не сключват застраховки. Те тръгват чак от май месец”, обяснява Йордан Стойков, земеделски производител. Производителите очакват оценка на щетите от комисия към Областната земеделска служба. „Въз основа на тези данни, които ще получат от министерството, се надяваме да получим някаква държавна помощ”, казва Коста Петров, председател на Сдружение „Българска праскова”. В област Сливен се отглеждат над 20 000 декара с праскови. Тази година обаче ще се разчита на внос.", "date": "2018.03.18", "title": "Без български праскови тази година"}
{"url": "https://www.24chasa.bg/novini/article/6767393", "text": "Ниското атмосферно налягане и силният вятър в района на черногорския град Будва предизвикаха силно вълнение на морето, а гражданите се подготвят за защита на старата част на града, където доброволци поставят торби с пясък за защита от наводнение, предаде Танюг, цитирана от БТА.  Високите вълни са залели и плажовете в Бар и са отнесли покрива на крайбрежен ресторант. В Никшич силният вятър е изтръгнал дървета и е повредил покриви на къщи. Повишило се е и нивото на Шкодренското езеро, което заплашва да наводни околните селища. Извънредно положение заради опасност от наводнения е обявено и в централната част на Хърватия, където са залети местните пътища и на места жителите се придвижват с лодки. Нивото на река Уна в района на Костайница продължава да нараства и има опасност да навлезе в жилищните райони. Има също и риск от свлачища. През последните дни голямо свлачище затрупа 13 къщи в района. Опасно нараства и нивото на река Сава. Жителите по нейното поречие предприемат мерки за защита.", "date": "2018.03.18", "title": "Наводнения в Черна гора и Хърватия"}
{"url": "https://www.24chasa.bg/novini/article/6767408", "text": "\"Лондон има доказателства, че Русия е имала запаси от вещества като използваното срещу Скрипал и дъщеря му\". Това заяви британският външен министър Борис Джонсън, цитиран от \"Асошиейтед прес\" и БТА. Припомняме, че Русия обвини британците, че са произвели химическата отрова, с която беше атакуван Сергей Скрипал. Посланикът на Русия в Европейския съюз каза по обществената телевизия във великобритания, че Кремъл няма нищо общо с нападението, а лаборатория само на 12 километра от Солсбъри може да е произвела невропаралитичната субстанция. Според Владимир Чижов, Русия няма на склад от веществото „Новичок”. А много от химиците, които са го разработили, вече живеят извън страната. Това е поредното обвинение на високопоставен руски представител, че друга държава е произвела отровата. Вчера Чехия се оказа сред посочените от Кремъл. Чешкият външен министър каза, че това е невъзможно, а министърът на отбраната го нарече \"абсурд\".", "date": "2018.03.18", "title": "Великобритания: Русия е имала запаси от вещества като \"Новичок\""}
{"url": "https://www.24chasa.bg/novini/article/6767071", "text": "Най-малко четирима души загинаха в пожар, избухнал днес в хотел във филипинската столица. Деветнайсет души са блокирани на петия етаж на горящата сграда, спасителните екипи са в контакт с тях и обмислят как безопасно да ги изведат, съобщи ДПА, цитирайки полицията. Останалите гости на хотела са евакуирани. Пламъците вероятно са тръгнали от втория етаж на \"Уотърфронт Манила Павилиън\", където имало ремонт. Една от жертвите е охранител, другите трима още не са идентифицирани, предаде БТА.", "date": "2018.03.18", "title": "Четирима загинали в пожар в хотел \nвъв филипинската столица"}
{"url": "https://www.24chasa.bg/novini/article/6767074", "text": "В различни части на Руската федерация в неделя бе даден старт на президентския вот, предава ТАСС, цитиран от БТА. Право на глас според официални данни имат близо 111 милиона избиратели. В 07:00 часа българско време отвориха избирателните секции в Москва. Около 50% от руснаците на Курилските острови са дали своя глас, гласуването тече също така в южните области на федерацията, Омска област, Алтай, Забайкалието и други региони. В ход е също така гласуване на руснаците в Китай. Според социологическите проучвания действащият президент Владимир Путин има значителен шанс да бъде преизбран с около 70% от гласовете. Втори по популярност е кандидатът на Комунистическата партия на Руската федерация Павел Грудинин със седем процента, а екзитполовете определят около пет на сто подкрепа за Владимир Жириновский, лидер на Либерално-демократическата партия.", "date": "2018.03.18", "title": "Руснаците гласуват, 111 милиона с право на глас"}
{"url": "https://www.24chasa.bg/novini/article/6766302", "text": "За 16-и път в. \"24 часа\" ще раздаде наградите \"Достойните българи\". Церемонията ще се състои на 19 март във Военния клуб в София. В продължение на седмица ви представяме номинираните. Българинът Мирослав Тодоров става герой в Турция, след като спасява дете на година и половина от удавяне в басейн в град Елазъ. Лекарите успяват да върнат към живот бебето, чието сърце спира два пъти в реанимацията на болницата.", "date": "2018.03.18", "title": "Достойните българи 2017: Мирослав Тодоров става герой в Турция (Видео)"}
{"url": "https://www.24chasa.bg/novini/article/6767078", "text": "\"Опитът да бъда отровен с кафе в президенството през 1992 г. беше аматьорски. Спаси ме факта, че изпих само глътка\", разказа в студиото на \"Събуди се\" по Нова тв бившият шеф на разузнаването ген. Бриго Аспарухов. Следствието и досега не е дало отговор кой е направил опит да отстрани разузнавач номер 1, но той е убеден, че е резултат на вътрешни политически сили. В кафето е имало силно приспивателно и веществото тетрахлорметан, което действа на черния дроб и жертвата умира от тежък хепатит. Спасил се е с много силни лекарства, взема ги и до днес. Ген Аспарухов е скептичен, че Русия стои в дъното на отравянето на руския разузнавач, а по-късно английски шпионин Скрипал във Великобритания. \"Защо й е да си оставя визитната картичка? Не виждам логика.  А и обвинението, че това е руска акция на отмъщение дойде много бързо. На какво се основават техните твърдения?  На практика този човек и дъщеря му станаха за втори път жертви, този път на интересите на Великобритания и Русия\", каза той. Ген. Аспарухов не счита, че ситуацията ще ескалира и ще дойте време за нова студена война, но размяната на шамари ще продължи. \"Естествено, че НАТО ще подкрепи тезата на Англия. Русия е голям залък за НАТО и там използват всеки повод за атака\", смята бившият разузнавач. Той разказа за срещата си с двойния агент Гордиенко в Лондон, на която го завел човек от МИ6. Аспарухов не бил очарован. Накрая и двамата стигнали до извода, че всеки се възползва от предателите, но предателя си е предател.", "date": "2018.03.18", "title": "Ген. Бриго Аспарухов: Опитът да бъда отровен беше аматьорски"}
{"url": "https://www.24chasa.bg/novini/article/6767076", "text": "Шест екипа на дирекция „Аварийна помощ и превенция” са отреагирали на близо 50 сигнала за паднали клони и дървета, паднали ламарини от 23 обекта, както и за четири обекта заради разкъсани билбордове. През системата 112 са получени близо 100 сигнали от вчера следобед до тази сутрин, 18 март. Екипите на аварийна помощ и пожарната са работили през цялата нощ и дейността по почистване и обезопасяване продължава. Отстранени са опасни клони на ул. „Българска морава“, паднали клони на ул.”Искър” върху контактно-кабелната мрежа. Към момента градският транспорт се движи без заъкъснение. Аварийните екипи отстраняват паднало върху контактната мрежа дърво на ул.”Искърско шосе”. Дежурните екипи на дирекция „Аварийна помощ и превенция“ са извършили обходи на територията на Столична община с цел оглед състоянието на реките и водните обекти. За днес прогнозата за времето е за продължаване на вятъра умерен до силен, като се очакват валежи от дъжд, временно интензивни и придружени с гръмотевици. Напомняме на гражданите да бъдат внимателни при придвижването си на открито в неделния ден.", "date": "2018.03.18", "title": "50 сигнала за паднали клони, дървета и ламарини само за ден"}
{"url": "https://www.24chasa.bg/novini/article/6767079", "text": "Мъж застреля съпругата си след спорт в търговски център в американския щат Калифорния, съобщава телевизионният канал FOX news, цитиран от \"Фокус\".   Към момента не е ясна причината на спора, но малко след като убива 30-годишната си съпруга, мъжът прострелва и себе си, като малко по-късно е откаран в болница в критично състояние. Инцидентът е станал към 14:00 часа местно време.", "date": "2018.03.18", "title": "Мъж застреля съпругата си в търговски център в Калифорния"}
{"url": "https://www.24chasa.bg/novini/article/6767087", "text": "Стивън Хокинг е обратното на Дарт Вейдър – той е човек, който е от светлата страна на Силата”, каза преподавателят по физика проф. Теодосий Теодосиев пред  Той каза, че се чувства като роднина с Хокинг заради стремежа и на двамата да представят науката на достъпен и разбираем език, който да вдъхновява младите. Миналата седмица на 76-годишна възраст почина известният астрофизик. Почит към неговия грандиозен принос в науката изразиха както водещи учени и научни организации и университети от цял свят, така и много световни лидери. „Животът на Хокинг е уникат. Това е една сага за живота, смъртта и безсмъртието”, смята Теодосиев. По думите му астрофизикът е победил шестия смъртен грях – унинието. „При поставяне на подобна диагноза повечето хора получават психически срив и си заминават. Тук можем да се замислим какъв е смисълът на живота и как един човек, който е ограничен физически, има свобода в знанието”, казва Теодосиев. „Самото му име е вдъхновяващо. Той показа какви са нереализираните възможности”, допълни преподавателят.", "date": "2018.03.18", "title": "Проф. Теодосий Теодосиев: Стивън Хокинг беше човек от светлата страна на Силата"}
{"url": "https://www.24chasa.bg/novini/article/6767098", "text": "Шест екипа на дирекция „Аварийна помощ и превенция” са отреагирали на близо 50 сигнала за паднали клони и дървета, паднали ламарини от 23 обекта, както и за четири обекта заради разкъсани билбордове. През системата 112 са получени близо 100 сигнали от вчера следобед до тази сутрин, 18 март, съобщи Нова телевизия. Екипите на аварийна помощ и пожарната са работили през цялата нощ и дейността по почистване и обезопасяване продължава. Отстранени са опасни клони на ул. „Българска морава“, паднали клони на ул.”Искър” върху контактно-кабелната мрежа. ТОТАЛНА СМЯНА НА ВРЕМЕТО: Къде ще вали сняг? Към момента градският транспорт се движи без закъснение. Аварийните екипи отстраняват паднало върху контактната мрежа дърво на ул.”Искърско шосе”. Дежурните екипи на дирекция „Аварийна помощ и превенция“ са извършили обходи на територията на Столична община с цел оглед състоянието на реките и водните обекти. За днес (18 март) прогнозата за времето е за продължаване на вятъра умерен до силен, като се очакват валежи от дъжд, временно интензивни и придружени с гръмотевици. Напомняме на гражданите да бъдат внимателни при придвижването си на открито в неделния ден.", "date": "2018.03.18", "title": "50 сигнала за паднали клони, дървета и ламарини само за ден"}
{"url": "https://www.24chasa.bg/novini/article/6767099", "text": "Действащият руски президент Владимир Путин упражни правото си на глас в рамките на вота за държавен глава в страната, провеждащ се в неделя, съобщавa ТАСС, цитиран от БТА.  Кандидат-президентът и настоящ държавен глава на Русия Владимир Путин каза, че ще смята за успех всеки процент от гласовете, който дава му право да изпълнява задълженията на президент, предаде ТАСС. Путин заяви това в избирателната си секция в отговор на въпрос какъв е резултатът, който ще смята за успешен за себе си. \"Всеки, който дава право да се изпълнява длъжността на президент\", заяви той. Путин е пуснал своята бюлетина в същата секция, на която е гласувал и през 2012 г., разположена в Руската академия на науките, където традиционно преди това се бяха събрали множество представители на руски и чужди медии. Според социологическите проучвания, Путин има преднина пред останалите кандидати, като се очаква около 70% от имащите право на глас да подкрепят неговото преизбиране. Изборният ден в Русия приключва в 20:00 часа българско време със затварянето на секциите в Калиниградска област.", "date": "2018.03.18", "title": "Владимир Путин гласува и заяви, че го устройва всеки резултат, ако спечели"}
{"url": "https://www.24chasa.bg/novini/article/6767103", "text": "Антоан е второкласник с така популярната за хиляди деца диагноза „хиперактивност” - трудно се съсредоточава в клас, трудно задържа вниманието си. Майката на детето се обръща  с молба за помощ към NOVA, след като по думите й за втори път детето й е било бито от учителката му. От училището отричат на второкласника Антоан да е посягано от неговата учителка. „Това е поредният случай на агресия върху детето ми. Тази седмица учителката е ударила сина ми във врата и му се е скарала, че не пише”, разказва за „Събуди се” Будислава, майката на Антоан. Учителката не отрича, че одраскването на врата на детето е станало неволно. Майката обаче си вади медицинско свидетелство. По-рано, обаче се случва друг инцидент от края на февруари. Съученици на Антоан, твърдят, че учителката няколко пъти е удряла Антоан в чина и го изкарала пред класната стая, за да стои мирен. Антоан е с диагноза „хиперактивност”, откакто е на навършил 3-годишна възраст. По думите на майката от училището й били предложили детето да премине към индивидуална форма на обучение. От училището отричат с думите, че са убеждавали майката, че детето й ще се чувства по-добре със съучениците си в клас, отколкото при индивидуално обучение. „Ние познаваме случая. Действително се касае за дете с хиперактивност, но не бих казал, че нещо различно от това, което вече сме свикнали да виждаме в нашата практика. Ще започнем да работим с учителите, които работят с Антоан, защото трябва да се повиши техния капацитет, защото проблемите не могат да се решават по този начин. Нужно е да се дават задачи на учениците, които да са активни в час. В никакъв случай не препоръчвам индивидуална форма на обучение”, коментира Калоян Дамянов от Националната асоциация на ресурсните учители.", "date": "2018.03.18", "title": "Имало ли е агресия от учител към хиперактивно дете?"}
{"url": "https://www.24chasa.bg/novini/article/6767102", "text": "Турските сили и подкрепящите ги групировки са навлезли в контролирания от сирийските кюрди град Африн в неделя, съобщава AFP, като се позовава на данни от базираната в Лондон Сирийска обсерватория за човешки права. Съгласно разпространената информация, турските военни вече контролират няколко квартала. Според данни на Обсерваторията, боевете в града продължават, предаде \"Фокус\".  Подкрепящи Анкара бунтовнически групировки, известни в Турция като „Свободна сирийска армия“, обявиха от своя страна, че са навлезели в части от източните и западните квартали. Турция започна на 20 януари операция \"Маслинова клонка\" срещу групировката \"Отряди за народна самоотбрана\" на сирийските крюди, която Турция счита за терористична организация. В събота турският президент обяви, че въоръжените сили на страна ще \"влязат в Африн всеки момент\".", "date": "2018.03.18", "title": "Силите на Турция са влезли в град Африн"}
{"url": "https://www.24chasa.bg/novini/article/6767141", "text": "\"След продължително международно полицейско разследване са разкрити 7 престъпни структури, които са действали в 10 държави. Те са помагали на албанци нелегално да влизат в Европейския съюз с фалшиви паспорти и лични карти\". Това съобщи директорът на албанската полиция Арди Велиу, цитиран от БГНЕС и Нова тв. Той поясни, че всеки един от получилите фалшиви документи е заплащал между 9750 и 30 000 долара. \"До момента по този начин в САЩ, Канада и Великобритания са пристигнали около 1000 албанци. При акцията са арестувани двама български граждани. Общо броят на арестуваните е 39. Силите на реда издирват още 12 души\", уточни Велиу. Директорът на албанската полиция съобщи, че при акцията са задържани компютри, мобилни телефони, автомобили, пари, оръжие и много документи.", "date": "2018.03.18", "title": "В Албания задържаха българи поради фалшифициране на паспорти и лични карти"}
{"url": "https://www.24chasa.bg/novini/article/6767118", "text": "Вицепремиерът и министър на външните работи Екатерина Захариева ще вземе участие в Съвет „Външни работи“ на 19 март в Брюксел. Първите дипломати на 28-те ще проведат дискусия по актуалната ситуация в Украйна, изпълнението на Минските споразумения, прилагането на Споразумението за асоцииране и подкрепата на ЕС за реформите в страната. Външните министри ще обсъдят последните развития в Сирия, резултатите от преговорите в Сочи, перспективите пред Женевския процес, както и приноса на ЕС с планираната за 24-25 април конференция за Сирия в Брюксел. В дневния ред на Съвета е включена и темата за Иран с основен акцент върху изпълнението на споразумението по ядрената програма, както и ролята на страната в региона. Първите дипломати ще проведат работен обяд с министъра на външните работи на Южна Корея, на който ще бъдат обсъдени актуалните развития на Корейския полуостров и отношенията с КНДР. Преди началото на заседанието министър Захариева ще участва в работна закуска с външния министър на Украйна Павло Климкин, организирана от Литва.", "date": "2018.03.18", "title": "Екатерина Захариева ще участва в Съвет „Външни работи“"}
{"url": "https://www.24chasa.bg/novini/article/6767122", "text": "Наблюдатели от 20 държави, сред които Великобритания, САЩ и Украйна пристигнаха в Крим за изборите на президент на Русия, които се провеждат на полуострова за първи път след анексирането му през 2014 г., информира БГНЕС. „Изборите в Крим ще бъдат наблюдавани от 43 международни наблюдатели от 20 държави“, съобщи пред медиите председателя на изборната комисия на региона Михаил Малишев. Освен тях вота ще бъде следен от 3600 обществени наблюдатели. Процесът на гласуване ще бъде отразяван не само от руски, но и от френски и шведски медии. Право на глас на полуострова имат около 1,5 млн. души. На 11 март 2014 г. върховният съвет на Крим и севастополският градски съвет на фона на политическата криза и смяната на държавна принадлежност излязоха с декларация за независимостта на автономната Република Крим и град Севастопол. На 16 март пък беше проведен референдум, на който се явиха близо 4/5 от имащите право на глас гласуваха, 96,77% от които гласуваха за присъединяването към Русия. И на 18 март беше подписан договорът за приемането на новите структури в състава на Руската федерация.", "date": "2018.03.18", "title": "Наблюдатели от 20 държави следят вота в Крим"}
{"url": "https://www.24chasa.bg/novini/article/6766513", "text": "За 16-и път в. \"24 часа\" ще раздаде наградите \"Достойните българи\". Церемонията ще се състои на 19 март във Военния клуб в София. В продължение на седмица ви представяме номинираните. Шефката на реанимацията във Велико Търново д-р Сибила Маринова и колежката й д-р Ваня Лъчезарова направиха успешна кампания за популяризиране на донорството и превърнаха местната болница в номер 1 за донорските бази в страната.", "date": "2018.03.18", "title": "Достойните българи 2017: Шефката на реанимацията във Велико Търново д-р Сибила Маринова и колежката й д-р Ваня Лъчезарова (Видео)"}
{"url": "https://www.24chasa.bg/novini/article/6767164", "text": "На ГКПП „Кулата“ трафикът е интензивен на изход за товарни автомобили. Това съобщиха за Радио „Фокус“ – Пирин от Гранична полиция. Без проблеми се извършва преминаването на моторни превозни средства на останалите пунктове по българо-гръцката граница.                                                                                                                                                                                                                                                                                                                       ", "date": "2018.03.18", "title": "На ГКПП „Кулата“ трафикът е интензивен на изход за товарни автомобили"}
{"url": "https://www.24chasa.bg/novini/article/6765717", "text": "  Вяло мина една стогодишнина от националната ни история. Покрай националния празник Брест-Литовският договор беше скрит зад завесата на политическата коректност. Споменаха го тук-там, което разгневи пишман русофилите. Защото руският патриарх бил у нас! С този документ от 3 март 1918 г. е нанесен първият удар върху болшевизма. България има съществен принос за локализиране на злокачественото явление. И няма причини да се срамува от стореното. В Първата световна война ние сме в Централните сили с Германия, Австро-Унгария и Турция. Отсреща е Съглашението на Франция, Великобритания и Русия. Към тях се закарфичва и Румъния. На 1 септември 1916 г. обявяваме война на власите, които след Балканската са заграбили Южна Добруджа. Трета армия е призвана да освободи житницата на отечеството. са 59 пехотни дружини, 52 батареи и 21 ескадрона. Усилена с една германска пехотна дружина, три батареи и три ескадрона, армията трябва стремително да настъпи и да разгроми противника. Мамалигарите са лесни, никога не са печелили битка. От север обаче се задава внушителен руски корпус. Братушките бързат да дадат рамо на съюзничка Румъния срещу вражеска България. Целият народ настръхва! Съдбата отрежда да срещнем на фронта някогашните освободители. Ще гръмне ли българска пушка срещу руски солдат? Ще се кръстосат ли саби в схватка брат срещу брата? От името на нацията Иван Вазов пита братушките: “Защо сте дошли на полята балкански, немили, неканени гости?” На 21 ноември 1916 г. Вазовият довереник проф. Иван Шишманов записва в дневника си: “Тъй е намразил “власята”, че не може да гледа румънските пленници, които разравят улицата пред къщата му и са барикадирали главния му вход.” “Последните му стихотворения дишат само гняв против “коварна Румъния”, допълва професорът. Февруарската революция следващата година ликвидира царска Русия. Монархията е свалена, обявена е република. Временното правителство на Александър Керенски остава в лагера на Съглашението. През лятото предприема широка офанзива срещу Централните сили. Кампанията завършва с разгром, който продължава да клати Матушка Рус. Стига се до Великата октомврийска социалистическа революция, в която само думата “октомврийска” е вярна. Авантюристът Александър Парвус ги убеждава, че по този начин ще извадят Русия от войната. Неговият план включва всички форми на пропаганда и терор. Целта е хаос, който да подготви преврата. Парите са изплатени на няколко транша, първият е 5 милиона златни марки. Те отиват за агитация, саботажи, стачки и демонстрации. Демонстрантите са платени по 70 рубли, за стрелба по улиците тарифата е между 120 и 140. Александър Парвус организира посрещането на Владимир Илич с музика и цветя. В Берлин получават шифрована телеграма: “Влизането на Ленин в Русия е успешно. Той работи изцяло по наше желание…” По негова заповед болшевишки патрули спират храните и ги насочват към Германия. За десерт има и кораби с желязна руда. Така се стига до Червения октомври, който не е “червен”, а със сив тевтонски цвят. Следвайки инструкциите, Ленин издава Декрет за мир без анексии и контрибуции. Западните съюзници обаче не му обръщат внимание. Болшевиките са принудени да започнат сепаративни преговори с Германия. На 15 декември 1917 г. е сключено примирие, а седмица по-късно на масата сядат всички Централни сили. Място на действието е Брест-Литовск, днес град Брест в Беларус. От германска страна преговарят държавният секретар на външните работи Рихард фон Кюлман и командващият войските на Източния фронт ген. Макс Хофман. Австро-Унгария е представена от външния министър Отокар Чернин. Интересите на Турция защитава посланикът в Берлин Хаки паша. Той е министър на правосъдието в правителството на Васил Радославов, който също присъства. По-късно преговорите са поети от нашия пълномощен министър във Виена Андрей Тошев. Първоначално начело на болшевишките дипломати е Адолф Йофе. После нещата взема в свои ръце Лев Троцки, народен комисар за външните работи. Двамата повтарят искането за мир без анексии и контрибуции. Централните сили са съгласни, но ако Съглашението също приеме заедно със САЩ, които вече са във войната. Съглашенците отказват, а Щатите излизат със своя мирна програма. Това са Четиринадестте точки на президента Уилсън. От своя страна германците хвърлят на масата техен проект. Съветите да се откажат от земите на запад от линията “Хофман”, които обхващат Полша, Литва, части от Беларус, Естония и Латвия. В тази патова ситуация на 9 февруари 1918 г. Централните сили сключват сепаративен мир с украинските патриоти в Киев. Тамошната Централна рада (парламент) е призната за легитимно представителство на Украйна за сметка на съветския режим, установил се в Харков. Украинците ни обещават зърно и суровини. На следващия ден Троцки си взема бомбето и се оттегля от преговорите. Заявява, че Съветска Русия няма да подпише мира, но няма и да воюва с четворката, в която сме ние. Руската мечка е на колене и стене. Германците тръгват в масирано настъпление на юг към Киев и северно към Петроград. Ортодоксалните комунисти в РСДРП (б) настояват за продължаване на борбата до избухването на световна революция. Владимир Илич обаче, платен от фонда “Парвус”, налага волята си. На 1 март 1918 г. Брест-Литовският договор е подписан от болшевиките. Болшевиките губят полските земи, Финландия, Литва, Латвия, Естония, Украйна, части от Беларус. Турция си прибира Карс, Ардахан и Батуми. Общо около 1 милион квадратни километра и над 60 милиона население е откъснато от бившата империя. Армията се разпуска, флотата се връща в пристанищата. С финансово съглашение през август съветското правителство се задължава да плати на Германия 6 милиарда златни марки. Това е инвестицията в октомврийския преврат плюс дивидентите. На 13 ноември 1918 г. Ленин с постановление зачерква онова, което сам е натворил. В документа се казва: “Насильнический мир в Брест-Литовске уничтожен. Да здравствует истинный мир - мировой союз трудящихся всех стран и наций!”", "date": "2018.03.18", "title": "Ударихме  болшевизма в Брест-Литовск"}
{"url": "https://www.24chasa.bg/novini/article/6766299", "text": "За 16-и път в. \"24 часа\" ще раздаде наградите \"Достойните българи\". Церемонията ще се състои на 19 март във Военния клуб в София. В продължение на седмица ви представяме номинираните. 27-годишната Николета Стоянова от Бургас. След като прочита историята на Антония Спасова, останала без крака, започва да й помага - всеки ден ходи в болницата, носи й дрехи и храна, дори я извежда на ръце на разходка в града.", "date": "2018.03.18", "title": "Достойните българи 2017: 27-годишната Николета Стоянова от Бургас (Видео)"}
{"url": "https://www.24chasa.bg/novini/article/6766895", "text": "Руското външно министерство обяви, че гони от страната 23-ма британски дипломати, съобщиха световните агенции. Мерките на Москва, които са в отговор на решението на британския премиер Тереза Мей да изгони 23-ма руски дипломати, бяха обявени в навечерието на президентските избори в Русия. Русия отменя също разрешението за откриване на британско генерално консулство в Санкт Петербург и прекратява дейността на Британския съвет в страната. Руското външно министерство обяви, че тези действия са предизвикани от британските провокации и необосновани обвинения за отравянето на бившия руски шпионин Сергей Скрипал и дъщеря му Юлия. Така безпрецедентното до момента напрежение със Запада, което граничи със студена война, се намеси категорично в руските президентски избори в неделя, макар всички анализатори да са на мнение, че това няма да промени нищо в резултата Дори напротив - смята се, че руснаците още повече ще се обединят зад настоящия президент Владимир Путин, който няма да има никакъв проблем да спечели. В последните дни чрез основните медии и тв канали той получи образа на човек, който единствен пази интересите на Русия срещу вълната от чуждестранна омраза. Дипломатическият конфликт между Великобритания и Русия беше предизвикан от отравянето на бившия руски разузнавач Сергей Скрипал и дъщеря му Юлия. Британският премиер Тереза Мей заяви, че вижда Русия виновна за отравянето, а външният министър на Великобритания Борис Джонсън заподозря самия руски президент Владимир Путин като поръчител на нападението. САЩ, Франция и Германия подкрепиха своя съюзник в НАТО и обявиха, че Москва заплашва сигурността на всички. Докато скандалът се разгаряше, на руснаците бе даден ден на размисъл преди вота в неделя. Кандидатите за Кремъл са осем, но сред тях няма сериозен съперник на Путин. Алексей Навални - единственият, който можеше да разбърка картите, не бе допуснат до изборите. Смята се, че всички конкуренти на руския президент ще съберат не повече от 20% от гласовете, докато той сам ще вземе 69-70%. Единствената интрига според наблюдателите ще е избирателната активност. В петък Владимир Путин призова сънародниците си да отидат до урните да гласуват, същото направиха и от ЦИК. Според западни медии Путин ще бъде засрамен пред целия свят, ако избирателната активност се окаже около 50%. Целта на Кремъл е избирателна активност от 70% и победа на Путин със 70%. Изборите станаха повод и за нови търкания с Украйна. Решението на Киев да не допуска граждани на Русия до избирателните секции в руското посолство в столицата и руските консулства в Одеса, Харков и Лвов е открита намеса във вътрешните работи на Русия, се казва в изявление на руското МВнР. Крим ще се включи за първи път в президентски избори след анексирането си от Русия, но Западът обяви, че няма да признае резултатите от изборите там.  Ако човек съди по прочетеното в западната преса, то третата световна война вече е започнала, пише изданието “Руский мир”. “В навечерието на руските президентски избори конфликтът между страната ни и Запада може да достигне небивало, още по-опасно равнище”, добавя Газета.ру, говорейки за “нова Студена война”. Ако не се случи нещо невероятно изненадващо, Путин ще спечели без проблем изборите на 18 март, коментира Франс прес. Други западни медии също посочват, че изборите ще се лесни за стопанина на Кремъл, но едва ли и управлението му занапред ще е такова, защото ще е под сянката на безпрецедентна конфронтация със Запада. В началото на март Путин похвали новите оръжия на Русия в наситена с военна реторика реч - една от най-войнствените, които е произнасял. Ако Русия или неин съюзник бъде атакуван с ядрено оръжие, “нашият отговор ще е незабавен”, предупреди той и представи нови оръжия, които обяви за “непобедими”. На 7 февруари Вашингтон съобщи, че е убил в Сирия най-малко 100 бойци, подкрепящи режима, сред които много руски наемници. Москва призна, че са убити петима руски граждани, но подчерта, че те не са били от армията. Някои съзряха в това необичайна пряка конфронтация между руските и американските сили на фона на най-лошите отношения между Москва и Вашингтон, отровени от подозрения за руска намеса в американския изборен процес. На 6 март напрежението в отношенията със Запада ескалира още, след като британската полиция съобщи, че бившият руски шпионин Сергей Скрипал, двоен агент, работил за британците, е бил отровен в Солсбъри, Южна Англия. Отношенията между Русия и Запада са “на най-токсичното си равнище от края на Втората световна война, а аферата “Скрипал” може да ги отрови още повече”, убедени са експертите.  Лидерът на “Атака” и на парламентарната група на “Обединени патриоти” Волен Сидеров се срещна вчера с ръководството на външната комисия на руската Дума. Той е в Москва като наблюдател на изборите, след като е следил за нередности и на предишни вотове. В същата роля е и депутатът от “БСП за България” и председател на икономическата комисия на Народното събрание Петър Кънев. КАНДИДАТИТЕ Настоящият руски президент   се кандидатира като независим. Роден е на 7 октомври 1952 г., разведен, с две дъщери. Бившият агент на КГБ стана президент за първи път през 2000 г. Ако спечели в неделя, което е почти сигурно, това ще е четвъртият му мандат начело на страната. Кандидатът на Комунистическата партия   е втори в намеренията за вот - около 7%. Роден е на 20 октомври 1960 г., женен с 4 деца. Бизнесменът милионер притежава 42,8% от акциите на Държавното земеделско стопанство “Ленин” - най-големия производител на ягоди в Русия.  е представител на “Руски общонароден съюз\". Роден е 31 януари 1959 г. и е професор по право. Женен, с 4-ма синове. Сергей Бабурин има добра политическа кариера, но в миналото. През 90-те години е депутат във Върховния съвет на РСФСР и в Държавната дума. е кандидат на Партия на растежа. Роден е на 24 декември 1960 г. Женен, с две деца. Сравнително нов в политиката, той обаче отдавна е в бизнеса. Семейството му притежава фабриката за шампанско “Абрау-Дурсо”. Самият той работи няколко години като бизнес омбудсман при Путин. се явява от името на “Комунистите на Русия”. Роден е на 8 август 1978 г. и все още е ерген. Той е сред новите лица в политиката, тъй като партията му е основана през 2012 г. Определя се като “ленинист сталинист” - единствения кандидат, който иска да унищожи капитализма и да върне СССР. Кандидатката на “Гражданска инициатива”  е единствената жена сред кандидатите и най-младата сред тях. Родена е на 5 ноември 1981 г. Омъжена, с едно дете. Дъщеря е на бившия кмет на Санкт Петербург Анатолий Собчак - политически ментор на Путин. Става известна като тв водеща. издигнат от Либерално-демократическата партия, участва в президентски избори за 6-и път. Роден е на 25 април 1946 г. Женен, с три деца. 71-годишният националист е истински ветеран в политиката. Неговите заплахи срещу Запада с ядрен удар, са неотменна част от руските токшоута.  - кандидатът на партия “Яблоко”, минава за либерал с прозападни възгледи. Роден е на 10 април 1952 г., женен, с 2-ма синове. Участвал в президентски избори през 1996 и 2000 г. Помогна за либерализирането на съветската икономика при Горбачов, но е противник на масовата приватизация. Руският бизнесмен Николай Глушков, открит мъртъв в дома си в британската столица Лондон, е бил удушен с кучешка каишка, съобщи “Индипендънт”. Руснакът е убит само седмица след отравянето на бившия шпионин Сергей Скрипал и дъщеря му Юлия. Разследващите обаче посочват, че към момента няма доказателства между двата случая да има връзка. Като причина за смъртта полицията посочва “счупване на врата”. Според в. “Дейли мейл” след убийството било инсценирано самоубийство. Контратерористичното звено към силите на реда се е заело с разследването. През 90-те години на миналия век Глушков е директор на държавната авиокомпания “Аерофлот” и на автомобилната компания “ЛогоВАЗ” на Борис Березовски. През 1999 година, когато Березовски влиза в конфликт с Владимир Путин и бяга в Обединеното кралство, Глушков е с повдигнати обвинения за пране на пари и финансови измами. Николай Глушков прекарва пет години в затвора и е освободен през 2004 година. Страхувайки се да не бъде арестуван отново, той бяга във Великобритания. Получава политическо убежище и заживява в столицата Лондон. През 2011 г. дава показания в съда по дело срещу олигарха Роман Абрамович, който поддържа добри отношения с Кремъл. Междувременно руският посланик във Великобритания Александър Яковенко съобщи, че е получил дипломатическа нота, която уведомява, че Сергей и Юлия Скрипал са в критично състояние, предаде Ройтерс. Руският посланик отбеляза, че британският министър на външните работи Борис Джонсън не му е подал ръка - както изисква дипломатическият протокол, когато го приел. Яковенко обаче реагирал спокойно. Британският премиер Тереза Мей заяви в събота, че страната ѝ “ще обмисли в идните дни заедно със съюзниците и партньорите си следващите стъпки” в спора с Русия за отравянето с нервнопаралитично вещество на британска земя на Скрипал и дъщеря му. Мей окачествява извършеното на 4 март нападение срещу Скрипал като “крещящо нарушение на международното право и конвенцията за химическите оръжия” Тя направи изявлението си часове след като Русия обяви, че ще експулсира 23 британски дипломати. Мей е убедена, че руската държава е отговорна за атаката срещу Скрипал и дъщеря му Юлия. Москва отрича да е замесена в нападението. Говорителката на руското външно министерство Мария Захарова обаче бе категорична в събота, че нито СССР, нито Русия някога са произвеждали химическо вещество, известно като новичок. Председателят на Европейския съвет Доналд Туск пък обяви след телефонен разговор с британската премиерка, че ЕС ще отправи на срещата си на върха другата седмица ясно послание за аферата Скрипал. Държавните и правителствените ръководители от ЕС ще се събератна 22 и 23 март в Брюксел.", "date": "2018.03.18", "title": "Кремъл залага за днес 70% активност на изборите и 70% гласове за Путин (Обзор)"}
{"url": "https://www.24chasa.bg/novini/article/6767058", "text": "Във връзка с влошената метеорологична обстановка в Лондон и силния снеговалеж, който се очаква да продължи и през следващите 24 часа, летищните власти не изключват възможносттаза отмяна или отлагане на полетите, излитащи или кацащи от и на летище „Хийтроу“, информира посолството ни в Лондон.  Към този момент има 70 отменени полета, основно за северната част на страната, Париж, Милано, Ница и др. В тази връзка, Министерството на външните работи препоръчва на българските граждани да проверяват актуалната информация за статута на техните полети на интернет страницата на съответната авиокомпания. При необходимост, българските граждани могат да се обръщат за съдействие към посолството ни в Лондон на следните телефони: + 442075813144 и + 442075849400", "date": "2018.03.18", "title": "Може да се стигне до отмяна на полети на \"Хийтроу\" заради валежите от сняг в Лондон"}
{"url": "https://www.24chasa.bg/novini/article/6767060", "text": "Днес се очаква съществена промяна във времето. По високопланинските проходи е възможно дъждът да премине в сняг. Това съобщиха от пресцентъра на Агенция \"Пътна инфраструктура\". По разпореждане на председателя на Управителния съвет на Агенция \"Пътна инфраструктура\" инж. Дончо Атанасов всички областни пътни управления и снегопочистващите фирми са в готовност за поддържане на републиканските пътища при зимни условия. Агенция „Пътна инфраструктура“ апелира шофьорите да тръгват на път с автомобили, подготвени за зимни условия, да карат със съобразена скорост и повишено внимание, спазвайки указанията на „Пътна полиция“. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.03.18", "title": "Снегопочистващите фирми са в готовност за зимно поддържане на републиканските пътища"}
{"url": "https://www.24chasa.bg/novini/article/6767066", "text": "І. МЕТЕОРОЛОГИЧНА ОБСТАНОВКА: Температурите са в интервала от - 5° до + 18°. Времето над страната е предимно облачно. Умерен до бурен вятър духа в областите Видин, Кюстендил, Ловеч, Монтана, Перник, Пазарджик, Плевен, Русе, Сливен, София, Търговище, Шумен и Бургас. Слаб дъжд вали в област Видин. Пътните настилки са предимно сухи, а по усойните и планински райони – частично мокри и обработени. Намалена видимост поради мъгла - до 150 м по високите части на област Разград. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности. Обходни маршрути: - за направлението София – Костенец през пътен възел „Ихтиман“ при км 34+000. - за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г. АМ „Хемус“: няма ограничения. АМ „Струма“: Област Кюстендил: Движение с повишено внимание при пътен възел Кочериново поради намалена осветеност на пътния възел. Срок до 19.03.2018 г. АМ „Марица“: няма ограничения. АМ „Черно море“: няма ограничения. АМ „Люлин“: Област София: Временно движението по АМ „Люлин“ в посока София е ограничено за всички МПС поради изтичане на кална маса и опасност от срутване на скална маса на пътното платно. Ограничението е от втори тунел „Люлин“ до първи тунел „Мало Бучино“ където движението на всички МПС се осъществява двупосочно в платното посока София – Перник. Алтернативни маршрути: - за автомобили до 12 тона по път I-1 от пътен възел Драгичево – Владая – София и обратно. - само за леки автомобили по път 1801 Перник – Мало Бучино – Суходол и обратно. Срок до 04.04.2018 г. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - забранен за МПС над 12 т; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Котленски“ - забранен за МПС над 12 т; - „Пампорово“ - забранен за МПС над 3,5 т. Срок: целогодишно; - „Петрохан“ - забранен за МПС над 12 т; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.; Област София: София-Ботевград при Бебреш се извършва с повишено внимание поради свлачище на км 202+650 в посока Ботевград. Срок 30.03.2018 г.; забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. От км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. Въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: - всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г. Област Перник: Ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). От км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г. Въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Кърджали: Черноочене-Кърджали – ограничено е движението на МПС над 15 т. Срок до 21.12.2018 г. Обходни маршрути: - направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали. - направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. - направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.; - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел – Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г. Област Хасково: гр. Свиленград – Капитан Андреево от км 370+500 до км 377+900 затворен за движение на МПС, поради пропадане на насип. Обходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 – ограничено движение на МПС над 10 т.; Обходен маршрут: Кичево-Оброчище. Срок до 28.02.2019 г.; Област Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма ограничения. Ремонтни дейности: няма. ОПУ-Бургас: Временно са въведени следните ограничения за движение на МПС: Път III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г. Ремонтни дейности: няма. ОПУ-Варна: Временно са въведени следните ограничения за движение на МПС: няма ограничения. Ремонтни дейности: Път III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г. Път III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г. Обходен маршрут: Лозен – Драганово – Янтра – Поликраище – Полски Тръмбеш; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г. Обходен маршрут: Чешма – Сливовица – Горско Ново село – Джулюница – Кесарево. Ремонтни дейности: Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г. ОПУ-Видин: Временно са въведени следните ограничения за движение на МПС: Път III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. Срок до 31.03.2018 г. Обходен маршрут : път II-14 Видин – Кула - път III-121 Кула – Бойница и обратно. Път III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: Път II-15: Движението по път ІІ-15 Мизия – Оряхово от км 62+700 до км 75+200 се осъществява с повишено внимание поради активиране на свлачище. Участъкът е сигнализиран с пътни знаци. Срок 26.03.2018 г. Път III-1002: Движението по път III-1002 Враца-Леденика се осъществява при стесняване на една от лентите за движение: - от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г. - от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г. Път ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, ограничението е сигнализирано с пътни знаци. Срок 31.03.2018 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г. Път III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. Ремонтни дейности: Път III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г. Път III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.03.2018 г. Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.03.2018 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: Път II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок до 30.03.2018 г. Път II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка.Срок до 30.03.2018г. ОПУ-Кюстендил: Временно са въведени следните ограничения за движение на МПС: няма ограничения. Ремонтни дейности: Път ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.03.2018 г. Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г. Път ІІІ-6224: Временно движението по път ІІІ-6224 Четирци – Слокощица в участъка Слокощица – Ново село от км 42+600 до км 44+000 се осъществява в една лента поради свличане на земна маса. Участъкът е сигнализиран с пътни знаци. Срок до 30.03.2018 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. Ремонтни дейности: няма. ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. Ремонтни дейности: няма. ОПУ-Монтана: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 31.03.2018 г. ; Път ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г. Ремонтни дейности: няма. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. Ремонтни дейности: няма. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г. Ремонтни дейности: няма. ОПУ-Плевен: Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности. Обходен маршрут: през съседни улици в града, съгласно поставената вертикална сигнализация. Срок – целогодишно. Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. Ремонтни дейности: Път ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г. Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. Ремонтни дейности: Път III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г. ОПУ-Разград: Временно са въведени следните ограничения за движение на МПС: няма ограничение. Ремонтни дейности: няма. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г. Път III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г. Обходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. Път III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г. Обходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г. Път ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г. Ремонтни дейности: няма. ОПУ-Силистра: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. Ремонтни дейности: Път II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г. ОПУ-Сливен: Временно са въведени следните ограничения за движение на МПС: Път II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г. Ремонтни дейности: няма. ОПУ-Смолян: Временно са въведени следните ограничения за движение на МПС: Път II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. Срок до 26.03.2018 г. Обходен маршрут: Смолян – Чокманово – Смилян – Рудозем – Средногорци и обратно. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. Път ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит от обилен снеговалеж. Движението в района се регулира с пътни знаци. Срок до 31.03.2018 г Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г. Ремонтни дейности: Път III-866: Движението по път III-866 Смолян – Стойките при км 9+339 в гр. Смолян се осъществява еднопосочно в една лента поради отстраняването на ВиК авария на платното за движение. Участъкът е сигнализиран с пътни знаци. Срок до 19.03.2018 г. Път ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 31.03.2018 г. ОПУ-София: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. Ремонтни дейности: няма. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 31.03.2018 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. Ремонтни дейности: няма. ОПУ-Търговище: Временно са въведени следните ограничения за движение на МПС: Път II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г. Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г. Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г. Ремонтни дейности: няма. ОПУ-Хасково: Временно са въведени следните ограничения за движение на МПС: Път III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. Срок до 20.12.2018 г. Обходен маршрут: гр. Любимец – с. Сива река – с. Малко градище – гр. Ивайловград. Път III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г. Ремонтни дейности: няма. ОПУ-Шумен: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Обходен маршрут: Шумен – Овчарово – Друмево. Срок до 21.05.2018 г. Ремонтни дейности: няма. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.; Ремонтни дейности: Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г. 2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2018.03.18", "title": "Информация за състоянието на републиканските пътища за днес"}
{"url": "https://www.24chasa.bg/novini/article/6767167", "text": "У нас каквото и да стане първосигналната реакция е: дайте да променим закона, особено опасно е това в наказателното право - нашият закон в неговата особена част прилича на дреха, където кръпките са повече, отколкото самата дреха. Това каза Огнян Герджиков, председател на съвета по законодателство към Народното събрание, по Би Ти Ви. Според бившия председател на парламента, който беше и служебен премиер, Наказателният кодекс е с непрекъснати промени, архаични текстове, с неща, които не се съгласуват със съществуващата уредба. Герджиков критикува законовите промени, известни като закона за КТБ, както и промените в Търговския закон. По темата за разширяването на института на неизбежната самоотбрана Герджиков смята, че сегашната уредба е добра, но трябва да се обърне внимание на прилагането й. Герджиков каза, че е атакуван два пъти от телефонни измамници, но \"не са попаднали на точния човек\". \"Последният път ми искаха 20 000 лева иначе щели да убият жена ми и мен\".", "date": "2018.03.18", "title": "Огнян Герджиков атакуван два пъти от телефонни измамници"}
{"url": "https://www.24chasa.bg/novini/article/6767168", "text": "„Изборите в Русия не са интересни. Те са скучни и предсказуеми, с предизвестен край. Там интригата единствено е свързана с това колко души ще излязат да гласуват”, заяви в студиото на „Събуди се”  по Нова тв  Елена Поптодорова, вицепрезидент на АТА, директор в Атлантическия клуб. По думите й в никакъв случай няма нова Студена война. „Нещата не са добри, лоши са, но в никакъв случай няма нова Студена война. Даже се стига до предупреждение за Трета Световна война, за да се омаловажи ролята на лоши политически решения, ролята на човешкия политически фактор в грешки, които са направени. Грешка е да се смята, че Русия може да бъде привлечена и вкарана в такава концептуална рамка, която да позволи по-хармонично общуване със Запада по нормите на западното общество. Това е невъзможно”, каза още Елена Поптодорова.", "date": "2018.03.18", "title": "Елена Поптодорова: Изборите в Русия са с предизвестен край"}
{"url": "https://www.24chasa.bg/novini/article/6767170", "text": "Стара източна мъдрост гласи: „Ако искаш 1 година благоденствие, засей зърно; ако искаш 10 години благоденствие, посади дърво; ако искаш 100 години благоденствие, възпитавай хора.” В годината на своя 120-ти юбилей Българска телеграфна агенция прегърна идеята, че един от най-смислените начини да оставиш следа и да генерираш мечти за благоденствие, е като засадиш и отгледаш гора. Първа стъпка от тази инициатива е залесяването на 240 семенни фиданки от черен бор в района на Арбанаси, в близост до старопрестолния град. В засаждането на дръвчетата се включиха десетки бетеанци - представители на пресклубовете на БТА в София, Стара Загора, Пловдив, Плевен, Пазарджик, Сливен, Враца, Видин, Шумен, Хасково, Кюстендил, Велико Търново, Босилеград и Тараклия. „Прекрасно е усещането да поставиш началото на борова гора, която ще радва поколенията след нас. Така Българска телеграфна агенция, чиято история е стъпила в три века, остава вярна на традицията да бъде в полза на хората”, каза генералният директор на БТА Максим Минчев. Акцията по залесяването беше ръководена от трима инженер-лесовъди: директорът на ДГС „Болярка” Йордан Бобонков, неговият заместник Надко Найденов и Милко Денев - експерт по възобновяване на горите към Североцентрално държавно предприятие. Предприятието стопанисва държавните горски територии в пет административни области: Габрово, Велико Търново, Русе, Силистра и Разград. В състава му влизат 13 държавни горски стопанства и 4 държавни ловни стопанства. „Българска телеграфна агенция започна залесяването на труден терен, с наклон 12 градуса, надморска височина от 400 метра, върху каменлива почва. Върху подобни терени най-подходящо е засаждането на черен бор, защото връхчета му всяка година се обновяват, а падналите иглички обогатяват каменливо-песъчливата почва”, уточни инж. Йордан Бобонков и допълни, че това е като своеобразна метафора на мисията на националната информационна агенция.. Генералният директор на БТА Максим Минчев припомни, че инициативите, посветени на 120-годишнината на агенцията ще бъдат от различен характер и ще продължат през цялата година. През следващите седмици ще бъде поставено началото на още две горички на БТА в различни краища на страната.", "date": "2018.03.18", "title": "Българска телеграфна агенция засади 240 борчета в района на Арбанаси"}
{"url": "https://www.24chasa.bg/novini/article/6767178", "text": "На 19 март 2018 г. /понеделник/ във връзка с изпълнение на инвестиционен проект за изграждане на улична канализация на ул. \"Акад. Димитър Ангелов\" кв. \"Симеоново\" се налага спиране на водоподаването от 9.00 до 19.00 часа на клиентите на \"Софийска вода\", живеещи в района на: ул. \"Акад. Димитър Ангелов\", ул. 75 по ул. \"Извор\". Това съобщават от дружеството При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес ул. \"Акад. Димитър Ангелов \" ъгъла с ул. \"Извор\".След възстановяване на водоснабдяването е възможно временно повишаване мътността на водата. Заради диагностика на трасе на уличен водопровод на ул. \"Данаил Крапчев\", кв. \"Витоша\" , се налага спиране на водоподаването от 10.00 до 19.00 часа на клиентите на \"Софийска вода\", живеещи на ул. \"Емануил Попдимитров\" - от ул. \"Ангел Каралийчев\" до ул. \"Трифон Кунев\" , ул. \"Трифон Кунев\" поул. \"Данаил Крапчев\" от ул. \"Йордан Стубел\" до ул. \"Трифон Кунев\". При продължителност на строително-ремонтните дейности над 12 часа ще бъде осигурено алтернативно водоснабдяване с водоноска на адрес: ул. \"Трифон Кунев\" ъгъла с ул. \"Данаил Крапчев\". Във връзка с подмяна на спирателен кран на бул. \"Патриарх Евтимий\" се налага спиране на водоподаването от 09.00 до 19.00 часа на клиентите на \"Софийска вода\", живеещи на бул. \"Патриарх Евтимий\" - от бул. \"Витоша\" до ул. \"Георги С. Раковски\". При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Христо Белчев\", ъгъла с бул. \"Патриарх Евтимий\". Засегнатите от прекъсването на водата, могат да получат повече информация на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \"Софийска вода\" АД предварително се извинява на своите клиенти за причинените временни неудобства!", "date": "2018.03.18", "title": "Вижте къде спират водата в София утре"}
{"url": "https://www.24chasa.bg/novini/article/6767181", "text": "Турският президент Реджеп Тайип Ердоган потвърди, че контролираният до момента от сирийските кюрди град Африн, е завладян от турските военни и силите на „Свободната сирийска армия“, съобщава Anadolu Agency, цитирана от \"Фокус\".  Според данни на агенцията, турските военни и групировките на въоръжената сирийска опозиция са влезели в града около 3 часа след полунощ българско време. Агенцията потвърди данните, съобщени по-рано и според които бойците на сирийските кюрди са се изтеглили от града, оставяйки самоделни мини по някои от улиците.", "date": "2018.03.18", "title": "Ердоган: Африн е под контрола на турската армия"}
{"url": "https://www.24chasa.bg/novini/article/6767183", "text": "Един човек е загинал, десет са ранени при общо 11 пътни инцидента през изминалото денонощие у нас. Това съобщава на интернет страницата си МВР. На територията на София е регистрирано едно тежко ПТП и 94 леки. Един човек е ранен.                                                                                                                                                                                                                                                                                                                       ", "date": "2018.03.18", "title": "Един е загинал, десет са ранени при катастрофи през изминалото денонощие"}
{"url": "https://www.24chasa.bg/novini/article/6767196", "text": "Полицията в Киев не допуска до сградата на дипломатическото представителство на Москва в сграда руски граждани, желаещи да упражнят правото си на глас, това съобщава кореспондент на Интерфакс, цитиран от \"Фокус\".   За подобна ситуация бе съобщено в руските консулства в Лвов и Одеса, където обаче по данни на РИА Новости, част от граждани са били допуснати да упражнят правото си на глас. \"Интерфакс\" припомня, че в петък украинският вътрешен министър Арсен Аваков заяви, че гражданите на Русия, с изключение на дипломатите, няма да бъдат допускани на територията на дипломатическите представителства на територията на Украйна в деня на руските президентските избори в неделя.", "date": "2018.03.18", "title": "Полицията в Киев не допуска руснаци да гласуват в руското посолство в града"}
{"url": "https://www.24chasa.bg/novini/article/6766519", "text": "За 16-и път в. \"24 часа\" ще раздаде наградите \"Достойните българи\". Церемонията ще се състои на 19 март във Военния клуб в София. В продължение на седмица ви представяме номинираните. Каскадьорът Тодор Лазаров, с над 120 филма зад гърба си, издирва изпаднали в беда хора в цялата страна. Прави фондация, която чрез джиесем приложение свързва нуждаещи се и всеки, който иска да им протегне ръка.", "date": "2018.03.18", "title": "Достойните българи 2017: Каскадьорът Тодор Лазаров (Видео)"}
{"url": "https://www.24chasa.bg/novini/article/6767205", "text": "Сайтът на Централната избирателна комисия на Русия е бил подложен в днешния изборен ден на DDоS атака от айпи адреси от 15 страни. Това съобщи пред журналисти председателката на ЦИК Елла Памфилова, предаде ТАСС, цитирана от БТА.  Тя каза, че днес между 2 и 5 часа през нощта е била парирана компютърна атака срещу сайта на комисията от типа \"отказ от услуга\". Пикът е бил в 2,20 часа московско време. Източниците на атаката са били разположени в 15 страни, каза Памфилова и уточни, че е са били атакувани и редица медии, не само сайтът на ЦИК.", "date": "2018.03.18", "title": "Руската ЦИК съобщи за компютърна атака срещу сайта й, предприета от 15 страни"}
{"url": "https://www.24chasa.bg/novini/article/6767214", "text": "Ураганен вятър със скорост от над 160 км/ч отнесе покриви на къщи във врачанския квартал „Култа”, предаде кореспондентът на  Бурята се е разразила малко след полунощ. В момента времето вече е спокойно. Съборени са и електрически стълбове. До 9.00 часа днес са получени сигнали за над 50 произшествия в страната, 20 от които са възникнали на територията на София. Това съобщиха от пресцентъра на МВР. Всички столични екипи на пожарната са насочени към адреси за отстраняване на паднали дървета, ламарини и мазилки. Няма пострадали хора. През изминалото денонощие пожарникари и спасители са участвали в общо 104 спасителни операции. Голяма част от тях са били свързани със сигнали за закъсали автомобили, паднали дървета, спасяване на животни, отстраняване на предмети, съдействие на граждани, отводнявания на административни и частни сгради. Според данни на НИМХ-БАН метеорологичната обстановка през днешния ден остава изключително динамична. Издадено е предупреждение от втора степен – оранжев код за цялата страната. Очакват се значителни валежи, силен вятър, рязко понижение на температурите и гръмотевици. Възможни са градушки. В североизточните райони, с нахлуването на студения въздух, дъждът ще премине в сняг, там се очакват и поледици.", "date": "2018.03.18", "title": "Бурята отнесе покриви във Враца, 50 произшествия в страната"}
{"url": "https://www.24chasa.bg/novini/article/6767222", "text": "Очаквам в понеделник външните министри на ЕС да вземат остра позиция по случая \"Скрипал\", каза Стефан Тафров, дипломат и политик, по Би Ти Ви. Неразбираемо е защо Русия затваря и Британския съвет в страната, коментира Тафров. Според него Великобритания не е взела възможно най-острите мерки, например богатите руснаци в Лондон да доказват произхода на парите си. Русия през последните години направи много сериозни крачки напред, каза Любомир Коларов, председател на дружество за приятелство с Русия. Числата не показват Русия да се възражда, възрази Тафров. Според него конфликтът между телевизора и хладилника там се засилва. Учудвам се на тези категорични твърдения, че Русия тъне в нищета, опонира Коларов.", "date": "2018.03.18", "title": "Тафров: Конфликтът между телевизора и хладилника в Русия се засилва"}
{"url": "https://www.24chasa.bg/novini/article/6767221", "text": "Напълно разделени един от друг погребват 32-годишния Ради Енев и Илияна Митева, която той закла пред очите на 13-месечната им дъщеричка, а след това са самоуби.  Близките на момичето били категорични, че двамата нямат място един до друг на оня свят. Тя ще бъде положена в родния Кюстендил, а той - в село Свежен, където живеят родителите му Нели и Христо. Погребението на Енев е днес в 11 часа. Две траурни агенции са взели смъртните актове на двамата. Според окончателното заключение на Съдебна медицина смъртта при Ради и Илияна се дължи на остра кръвозагуба в областта на шията. Експертите доказали категорично, че най-напред той  заклал нея, а след това е забил ножа в себе си. Това е причината за него да пише самоубийство, а за 29-годишната жена - убийство. Трагедията е голяма, сега близките на Илияна няма да искат да видят майката и бащата на Ради, коментират съседи от блока на ул. \"Димо Хаджидимов\" в Пловдив, където стана клането. Според тях който и да отгледа детето, то няма да познава родителите си. \"Почивай в мир, братчето ми!!! Винаги си бил и ще бъдеш в сърцето ми!!!\", е написал в профила си във фейсбук Асен Петров, брат на Ради. Двамата са от различни бащи и с голяма разлика в годините, но според съседи имали много силна връзка. Асен е публикувал и некролог на брат си. Илияна завършила средното си образование в родния Кюстендил, след което дошла да учи висше образование в Пловдивския университет. Тук се запознала с Ради и двамата се задомили. Жената е работила в ЕВН.", "date": "2018.03.18", "title": "Погребват разделени и много далеч един от друг Ради и Илияна"}
{"url": "https://www.24chasa.bg/novini/article/6767416", "text": "Председателят на Комисията по вътрешна сигурност и обществен ред Цветан Цветанов и председателят на Комисията по граждански свободи, правосъдие и вътрешни работи в Европейския парламент Клод Мораес ще открият на 19 март срещата на Съвместната група за парламентарен контрол (СГПК) на Европол, съобщиха от пресцентъра на Народното събрание. Двамата ще бъдат съпредседатели на четвъртото събитие от Парламентарното измерение на Българското председателство на Съвета на ЕС, което ще започне в 8.30 часа в зала 3 на НДК. Съвместната група за парламентарен контрол (СГПК) е единствена по рода си форма за надзор над функционирането на Европол от страна на Европейския парламент, съвместно с националните парламенти. Това е втората среща на групата след нейното учредяване. Домакин на форума е Комисията по вътрешна сигурност и обществен ред. В срещата ще участват комисарят по цифрова икономика и цифрово общество Мария Габриел, комисарят за Съюз за сигурност Джулиан Кинг, изпълнителният директор на Европол Роб Уейнрайт, председателят на Управителния съвет на Европол Прит Паркна и др. В 13.00 часа е предвидена пресконференция на Цветан Цветанов, Мария Габриел, Клод Мораес, Джулиан Кинг и Роб Уейнрайт в зала 6 на НДК. Минало и бъдещо сътрудничество със страните от Западните Балкани е темата на презентациите на Олдрих Мартину, заместник-изпълнителен директор на Европол и на Владимир Ребич, генерален директор на полицията в Министерство на вътрешните работи на Република Сърбия. Участниците ще обсъдят Проекта на многогодишното програмиране на Европол 2019 - 2021 с Роб Уейнрайт, изпълнителен директор на Европол. Прит Паркна, председател на Управителния съвет на Европол, ще предостави актуална информация за работата на Управителния съвет на Европол със специален фокус върху Стратегията за външно действие на Европол 2017-2020. Комисарят по цифрова икономика и цифрово общество Мария Габриел ще говори на тема \"Противодействието на незаконното съдържание онлайн и оптимизиране на киберсигурността: Центърът за борба с киберпрестъпленията на Европол и Звеното на ЕС за сигнализиране за незаконно съдържание в интернет\". За приноса на Европол към борбата с тероризма и превенцията на организираната престъпност ще говорят комисарят за Съюз на сигурност Джулиан Кинг и изпълнителният директор на Европол Роб Уейнрайт. Срещата ще бъде излъчвана на живо в интернет сайта на Парламентарното измерение на Българското председателство на Съвета на ЕС на адрес: https://parleu2018bg.bg/bg.", "date": "2018.03.18", "title": "Цветанов и Клод Мораес ще открият утре \nсрещата на Съвместната група за парламентарен контрол на Европол"}
{"url": "https://www.24chasa.bg/novini/article/6767410", "text": "Почетният консул на Русия в Пловдив Георги Гергов призна, че е пуснал бюлетина за Владимир Путин. Областният лидер на БСП е с двойно гражданство и точно в 13,05 часа  дойде в изборната секция в дома за българо-руско приятелство заедно с посланик Анатолий Макаров. Двамата преминаха покрай импровизирания пазар, на който се предлагаха руска водка \"Белое Березка\" за 30 лв. бутилката, бурканчета с шпроти и пастет от сьомга за по 5 лева, пирожки по 1,50 , шоколади \"Победа\" за 3 лева, руски бонбони, черен хляб с масло и хайвер и куп други лакомства. На сцената пък звучаха частушки. Гергов подаде руския си паспорт, вписаха го и влезе в тъмната стаичка, на чийто завеси беше гербът с двуглавия орел на Русия. След като пусна бюлетината, той се прекръсти. \"Християнин съм\", отговори човекът с българско и руско гражданство и заяви, че е дал гласа си за бъдещето на Русия и нейния народ. Поредните неуспешни интриги нарече той обвиненията на Великобритания към Русия във връзка с отравянето на Сергей Скрипал. \"10 дни преди президентските избори извадиха този компромат. Говорят за демокрация, а вършат недемократични неща. Времето ще оцени какво е Русия и кой крив, кой прав\", каза Гергов. Попитан къде е повече сърцето му - в България, или в Русия, той отговори, че е много трудно да каже. Един руснак можел по един начин да изказва мненията си, а за човек с двойно гражданство като него било по-сложно, особено когато живее в държава член на ЕС. \"Никъде не се живее лесно. Навсякъде е сложно и динамично. Има проблеми, но има и хубави неща\", каза той. И препоръча на всеки да отиде и види колко е променена Русия и то не само в Москва, а до Далечния Изток. \"Не съм съгласен с оценката, че Путин е пожизнен президент. Търси се човекът, а той е намерен. Защо трябва да откриваме топлата вода. Ето, без да искам, ви казах за кой съм гласувал\", завърши Гергов. Пред изборната секция в Пловдив е непрестанна върволица от руснаци, които живеят в Пловдив и съседните области. Всеки, който има руски паспорт, бива допускан да упражни правото си на вот. Всички казват, че са гласували за силна държава и за бъдещето на децата им. Нито един не коментира изявленията на руския патриарх Кирил у нас. \"Моля ви, ние сме вярващи и не искаме да се месим в политиката\", заяви рускиня, която живее в Пловдив. За обвиненията на Великобритания са категорични, че всичко е лъжа.", "date": "2018.03.18", "title": "Гергов пусна бюлетина за Путин сред частушки, водка и хайвер в Пловдив"}
{"url": "https://www.24chasa.bg/novini/article/6767418", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“, ГКПП „Кулата“ и ГКПП „Калотина“. Това съобщиха от пресцентъра на ГД „Гранична полиция“.  Информацията за трафика на граничните пунктове е към 13.30 часа. На българо-румънската и българо-македонската граница трафикът е нормален на всички гранични контролно-пропускателни пунктове.", "date": "2018.03.18", "title": "Интензивен е трафикът за тирове на изход на ГКПП „Капитан Андреево“ и ГКПП „Лесово“, ГКПП „Кулата“ и ГКПП „Калотина“"}
{"url": "https://www.24chasa.bg/novini/article/6767423", "text": "Сваленият бивш каталунски лидер Карлес Пучдемон заяви в свое интервю, че е трябвало да обяви независимостта на испанската област по-рано, тъй като неговото решение за забавяне с цел започване на диалог с Мадрид, се е оказало погрешно, предава AFP, цитирана от БТА.  В края на октомври Пучдемон избяга в Белгия, след като регионалния парламент в Каталуния обяви едностранна независимост от Испания, вследствие на което Мадрид наложи директно управление спрямо автономната област, разпусна Женералитета и свика предсрочни избори. В интервю за женевски вестник, като отговор на въпроса дали би направил нещо по-различно от времето след противоречивия референдум за независимост от първи октомври, обявен за незаконен от Мадрид, Пучдемон отговори положително. Той уточни, че не би чакал до 27 октомври за обявяването на независимостта. „На 10 октомври ние планирахме да обявим независимост, но аз реших да отложа това решение с цел оставяне на възможността за диалог с испанското правителство“, заяви бившият председател на Женералитета. Според него, „всички са очаквали той да обяви независимост“, но по неговите думи, Пучдемон е решил да даде шанс на диалога. „За съжаление, това се оказа капан, защото не последва положителна реакция от правителството. Ако трябва да го направя отново, нямаше да отложа прокламирането на независимостта“, отбеляза Пучдемон.", "date": "2018.03.18", "title": "Карлес Пучдемон изрази съжаление, че не е обявил независимост на Каталуния по-рано"}
{"url": "https://www.24chasa.bg/novini/article/6767427", "text": "Измамници се представяли за видни личности в Монако, включително крал Алберт II, за да получават пари от жертви с високи доходи, предаде БГНЕС. Измамниците използвали онлайн платформи за съобщения, включително WhatsApp, за да се свържат с техните мишени. Правителството на Монако излезе с изявление, потвърждаващо измамите, но не уточни, че и принцът е бил използван като „лице“ на мошениците. Известен френски журналист съобщи на местните медии, че фалшивият принц се е свързал с него по време на видео разговор. Мишел Кота заяви пред вестник \"Монако-Матен\", че един човек, наподобяващ принц Алберт II, се свързал с нея през септември чрез WhatsApp и поискал пари, за да бъде освободен журналист, отвлечен от ислямистка група. Няколко бизнес лидери също казват, че са били взети на прицел от \"организирана престъпна група\" в продължение на няколко седмици, съобщава вестникът. „В някои случаи документите на официални бланки с подписи, като че ли подписани от служители, са били използвани за заблуждаване на жертвите, както и обаждания, показващи на приемащия апарат номера на таблото на тези организации \", заяви правителството в изявление, цитирано от вестник „Уест Франс“. Целта на тези ужилвания е паричните преводи да се извършват по сметки в чуждестранни банки, особено в Азия. Правителството на Монако описва измамата като \"разработена в детайли\", насочена към \"лидерите на обществото или отговорни хора\". Полицията в княжество започна разследване и призова хората да бъдат предпазливи и скептични при всякак опити за контакти с такива лица. Албер управлява Монако от смъртта на баща си, крал Рение през 2005 г. Майка му е холивудска звезда, превърнала се в принцеса Грейс Кели. Неговото състояние се оценява на около 2 млрд. евро.", "date": "2018.03.18", "title": "Измамници се правят на благородници от Монако"}
{"url": "https://www.24chasa.bg/novini/article/6767481", "text": "Руснаците днес гласуван за президент и вероятният победител ще бъде досегашният държавен глава Владимир Путин. Опозицията твърди, че има нарушения, чиято цел е да се узакони вот, който не крие изненади, чрез силно мобилизиране, предаде Франс прес. Путин, който е на 65 години, и отново е в остър конфликт със Запада този път заради отравянето на Сергей Скрипал във Великобритания, вероятно ще спечели без затруднение четвърти мандат и ще остане на поста си до 2024 година, посочва АФП. Според Избирателната комисия общата активност на гласоподавателите към 12:00 часа московско време е била 34,72 на сто. Руската опозиция и една неправителствена организация заявиха, че са констатирали над 1000 нередности по време на днешния вот в Русия, имайки предвид най-вече увеличаването на активността. Неправителствената организация \"Голос\", която се е специализирала в наблюдаването на избори и обявява нередностите на сайта си, е изброила 1839 нарушения като задръствания на урни, случаи на многократно гласуване и възпрепятстване на работата на наблюдателите.", "date": "2018.03.18", "title": "Силна избирателна активност в Русия"}
{"url": "https://www.24chasa.bg/novini/article/6766537", "text": "За 16-и път в. \"24 часа\" ще раздаде наградите \"Достойните българи\". Церемонията ще се състои на 19 март във Военния клуб в София. В продължение на седмица ви представяме номинираните. Емилиян Кадийски, Тонко Влахов и Тихомир Кръстев са инициатори и двигатели на „Враца софтуер общество“. С безплатни курсове те намериха работа на стотици млади хора, които се включиха в най-бързо развиващата се индустрия, без да напускат Враца.", "date": "2018.03.18", "title": "Достойните българи 2017: Емилиян Кадийски, Тонко Влахов и Тихомир Кръстев (Видео)"}
{"url": "https://www.24chasa.bg/novini/article/6767486", "text": "Две румънки получиха присъди затвор в САЩ за участие в схема с поставяне на скимиращи устройства на банкомати в няколко щата, предаде Асошиейтед прес, цитирана от БТА.  Румънките са част от група, която се сдобивала с номерата на дебитни карти и ПИН-кодове на нищо неподозиращи клиенти, след което теглела незаконно пари от банковите им сметки. Представители на федералните власти съобщиха, че жените са инсталирали скимиращи устройства в Масачузетс, Кънектикът, Ню Йорк, Ню Хемпшир и Южна Каролина. Прокурори заявиха, че парите са били прехвърлени на съучастници в САЩ, Румъния и Китай. Двадесет и седемгодишната Дениса Бонкулеску бе осъдена в Масачузетс на 21 месеца затвор, а 24-годишната Анамария Марджел - на 16 месеца. Двете трябва да възстановят също 70 000 долара и може да бъдат депортирани.", "date": "2018.03.18", "title": "Осъдиха две румънки на затвор в САЩ за поставяне на скимиращи устройства на банкомати"}
{"url": "https://www.24chasa.bg/novini/article/6767489", "text": "Шефът на Дойче Бан е заемал поста през 2017 г. само 30 дни, но получил гигантското възнаграждение от 2,3 млн. евро., съобщи в. „Щутгартер цайтунг“, цитиран от БГНЕС. По молба на Рюдигер Грубе договорът му с държавната ж. п. компания бил прекратен предсрочно. И се оказва, че като компенсация държавата му плаща милионите. „Щутгартер цайтунг“ базира информацията си на документи от заседание на надзорния съвет на компанията. Според документа от получените 2,3 млн. евро от Грубе, 2,251 млн. са „обезщетение във връзка с преждевременното прекратяване на дейността\". \"Не е чудно, че критиките срещу политиците и мениджърите стават все по-агресивни, след като такива невероятни суми се изплащат като обезщетение при прекратяване на трудовото правоотношение\", заяви по искане на вестника Матиас Гастел, член на комисията по транспорт и специалист по ж. п. транспорта от Зелените.", "date": "2018.03.18", "title": "Шеф на немските железници взел 2,3 млн. евро за 30 дни работа"}
