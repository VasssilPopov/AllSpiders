{"url": "https://www.24chasa.bg/novini/article/7275307", "text": "Самопровъзгласилият се за президент на Венецуела опозиционен лидер Хуан Гуайдо днес осъди действията на полицията за сплашване на семейството му, съобщиха Ройтерс и Франс прес. \"Специалните полицейски сили са отишли в моя дом и питат къде е Фабиана /неговата съпруга/. Диктатурата си мисли, че ще успее да ни сплаши\", заяви Гуайдо в университет в Каракас, където представи плановете си за възстановяване на страната, цитиран от БТА. Той каза, че 20-месечната му дъщеря е в къщи и предупреди, че ще държи за отговорни силите на реда, ако нещо й се случи. След това Гуайдо се отправи към дома си, като помоли дипломати, депутати и други привърженици, присъствали на речта му, да го придружат. Вчера съветникът на Белия дом за националната сигурност Джон Болтън предупреди, че \"онези, които се опитват да подкопаят демокрацията и да преследват Гуайдо ще си понесат последиците\".", "date": "2019.01.31", "title": "Гуайдо осъди действията на полицията за сплашване на семейството му"}
{"url": "https://www.24chasa.bg/novini/article/7275224", "text": "САЩ следят търговията между Турция и Венецуела и ще предприемат действия, ако преценят, че наложените санкции са нарушени, заяви отговорен американски представител, цитиран от Ройтерс. Преди три месеца Вашингтон въведе нови санкции, целящи да попречат на продажбите на злато от Венецуела, която е изнесла над 20 тона от скъпоценния метал в Турция през 2018 г. Утре американският помощник-министър на финансите Маршал Билингсли, който отговаря за финансовото разузнаване и противодействието на финансирането на тероризма, ще разговаря в Анкара с представители на турското правителство, предаде БТА. \"Разглеждаме характера на турско-венецуелската търговска дейност и ако преценим, че че е в нарушение на нашите санкции, ние със сигурност ще предприемем действия\", заяви цитираният официален представител.", "date": "2019.01.31", "title": "САЩ: Ще предприемем действия, ако турската търговия наруши санкциите срещу Венецуела"}
{"url": "https://www.24chasa.bg/novini/article/7275239", "text": ", бяха освободени, съобщи колумбийското външно министерство, цитирано от ДПА. Двамата колумбийци и испанецът бяха откарани в кореспондентския пункт на ЕФЕ, уточни министерството, цитирано от БТА. Вчера ЕФЕ съобщи, че венецуелските власти са задържали трима нейни журналисти, които пристигнали във Венецуела от Богота, за да пишат репортажи за кризата в страната.", "date": "2019.01.31", "title": "Освободиха арестуваните във Венецуела трима журналисти на испанската агенция ЕФЕ"}
{"url": "https://www.24chasa.bg/novini/article/7275246", "text": "Леопард проникна в жилищен район в град Джаландхар в северния щат Пенджаб и рани четирима души, съобщава Асошиейтед прес. Хищникът е бил заловен, след като бил заключен в стая. Жители на града вдигнали на крак полицията след появата на леопарда. Рейнджъри тръгнали по петите му и той успял да ухапе един от тях и наранил с ноктите на лапите си други двама, предаде БТА. Това станало, докато мъжете се опитвали да го заловят с мрежа. Още един гражданин пострадал, след като замерял леопарда с камъни. Нараняванията, причинени от животните, не били опасни за живота на пострадалите. Хищникът непредпазливо влязъл в стая, в която рейнджърите успели да го заключат.", "date": "2019.01.31", "title": "Леопард рани четирима в жилищен квартал \nв Индия"}
{"url": "https://www.24chasa.bg/novini/article/7275255", "text": "Възможно ли е един от най-големите евроскептици в българския парламент днес да се бори за място в Европейския парламент утре? Този въпрос се появи, след като преди дни червеният депутат Александър Симов лансира пред “24 часа” колегата си проф. Иво Христов за водач на БСП за вота напролет. Изпусна ли се иначе атрактивният Симов? Само лично мнение ли изложи, както сам обяви, или сондира общественото мнение с по-дълбока цел на “Позитано” 20? Предстои да видим. Откъм БСП всичко е емоционално и изненадващо. Логичните обяснения обикновено се дават неофициално. Като това, че Корнелия Нинова действително търси точно лице като “недоволния за всичко в държавата и извън нея” професор. На конгреса миналата събота лидерката обори онези, които твърдят, че БСП е антиевропейска партия, но цялата риторика на червените е именно антиевропейска. Не говорим само за Истанбулската конвенция и за мигрантите, но и за отричане на членството ни в еврозоната например, каквато идея лансира преди време самата Нинова. Макар да не е разпознаваем в национален план, проф. Христов точно се вписва в търсения профил на недоволен от ЕС човек, малко по-близо до патриотите и националистите в говоренето си, силно проруски настроен. Той е против Истанбулската конвенция, а това върши работа на Нинова в голямата ѝ битка срещу президента на Партията на европейските социалисти Сергей Станишев. Номинациите тепърва започват. Структурите по места ще имат месец и половина, за да излъчат своите фаворити, които след това Националният съвет да подреди в листата с тайно гласуване. - бившият лидер на БСП Сергей Станишев да не е лидер. Той прави това, в което е добре възпитан - да не превръща тази лична надпревара в партиен проблем. Видя се и на червения конгрес. Вероятно за президента на ПЕС е без значение дали ще е първи, втори, или трети в тази листа. Той е разпознаваем освен в България и за всички леви в Европа. Макар че през последните 5 г. бившият български премиер работи активно на европейската политическа сцена, той продължава да се ползва с одобрението на 2/3 от членовете и привържениците на БСП у нас. Това показва януарското национално представително проучване на агенция “Тренд”. 61% от симпатизантите на БСП одобряват Станишев. 27% имат отрицателно отношение, 4% не го познават, а 8% не могат да преценят. Президентът на ПЕС се ползва и с подкрепата на 65% от избирателите, които открито заявяват, че ще подкрепят БСП на предстоящия вот. 25% имат отрицателно отношение, 2% заявяват, че не го познават, а 8% не могат да преценят отсега. Станишев е европейски човек - - премиери и президенти, независимо дали са от левия или десния политически спектър. И лесно си отваря врати за влияние и лобиране в полза на България. Затова и поставянето му начело на листата на БСП би изглеждало най-логично от гледна точка на европейския облик на партията. Дали обаче това търси Нинова? Или на нея ѝ е необходим човек, който ще защити нейните идеи, които в последно време акцентират на различията между БСП и ПЕС. Изборът на Христов изглежда логичен, тъй като професорът е лична кандидатура на лидерката и в настоящия парламент. Той и журналистите Тома Томов и Елена Йончева бяха трите ѝ коза за парламентарния вот преди 2 г. Социологът поведе червената листа в Пловдив-град. Включването му в отбора на БСП бе изненада за мнозина. Дори за самия него. Както призна той преди 2 г. - дълго се колебал дали да приеме, защото бил убеден, че интелектуалците нямат място в политиката. И обеща да запази критичното си отношение към левицата. Христов всъщност е от типа хора, които са вечно недоволни или критикуват. Известен е с безпощадния си език. Независимо дали става въпрос за левицата, управляващите, САЩ, или ЕС. Неизменен е обаче в подкрепата си за Русия. Той смята, че “проектът “Македония в ЕС и НАТО” е дело на САЩ с цел редуциране на руското влияние”. В края на миналата година на дискусия за Европа и Русия пък директно заяви, че филмът Името му нашумя след изказването му, че “80% от българите са дебилни”. След скандала ГЕРБ му поиска оставката, а БСП го защити и той само се извини на засегнатите. Мнозина отдадоха поведението му на липсата на политически опит, но всъщност Христов е бил експерт в правната комисия в четири парламента - от 38-ото до 41-ото НС. Роден е през 1966 г. в Киев, Украйна. Завършил е право в СУ “Св. Кл. Охридски”. Магистър е по право и доктор по социология на правото на СУ. Преподава в Пловдивския университет “Паисий Хилендарски” историческа социология на социализма, теория на модернизациите в Европа и по света от XVII в. до наши дни. Специализирал е право във Вашингтон, политически изследвания в Москва. Още при влизането си в групата на БСП обаче Христов заяви, че няма да е “крепостен селянин” на партията и ще запази личното си мнение. Затова мнозина днес се питат дали това ще е поведението му и в Европарламента, ако в крайна сметка поведе червената листа. Около конгреса на БСП пак неофициално, но очевидно с разрешението на Нинова в медиите за пореден път изтече името на Елена Йончева като фаворит за водач на червената евролиста. Извън всички бури, провокирани от тв журналистката и прокуратурата, никой до този момент не е задал два важни въпроса на Нинова - вие предложихте ли на Йончева и тя прие ли да оглави листата? Лидерът на БСП вероятно се радва името на червената депутатка да се върти като алтернатива на Станишев. Самата Йончева обаче отрича с нея да е воден директен разговор за евролистата. Извън това чисто партийно интригантство има нещо много нечестно и лично в начина да противопоставяш публично по този начин две известни лица. заедно, а и както са категорични техни близки, поддържат и днес перфектни приятелски отношения. Нито Елена, нито Сергей ще се изправи в директен двубой. Тогава кой? Очаква се много от структурите да издигнат за водач самата Корнелия Нинова, макар тя да заяви вече, че на 200% няма да е в листата. По принцип при номинации винаги се показват предпочитанията на актива и това ще е знак за доверие към лидера. Или пък интрига, готвена ѝ от вътрешната опозиция. Защото, ако Нинова получи много номинации, но откаже да оглави листата и да поеме отговорността, с какви очи ще застане пред партията си в деня след изборите, особено ако резултатът не е добър за БСП?", "date": "2019.01.31", "title": "Кой е по и най за БСП: евроскептикът Иво Христов или европеецът Станишев"}
{"url": "https://www.24chasa.bg/novini/article/7275258", "text": "Кола се качи на мантинела в близост до кръстовището на столичните булеварди \"Симеоновско шосе\" и \"Г.М.Димитров. \"Каскада на Симеоновско шосе и Г.М Димитров\", написа потребителя, качил снимката в социалните мрежи. Катастрофата явно е причинена от лошото време в столицата. Потребители коментират, че това не е първият случай на инциденти по оживения столичен булевард.", "date": "2019.01.31", "title": "Кола се качи на мантинела на столичния булевард \"Симеоновско шосе\""}
{"url": "https://www.24chasa.bg/novini/article/7275277", "text": "Президентът на САЩ Доналд Тръмп съобщи, че са определени датата и мястото за втората му среща на върха с лидера на Северна Корея Ким Чен-ун, но не даде подробности, а каза, че ще бъдат обявени следващата седмица, предаде Ройтерс. Вчера държавният секретар Майк Помпейо заяви, че изпраща екип да подготви срещата на върха, която ще се състои в Азия в края на февруари, предаде БТА. Предишната среща между Тръмп и Ким се състоя през юни в Сингапур и беше първата между действащ президент на САЩ и севернокорейски лидер. На нея Ким Чен-ун пое ангажимент да работи за денуклеаризация на Корейския полуостров, но още не е предприел конкретни стъпки в тази насока според Вашингтон.", "date": "2019.01.31", "title": "Тръмп: Датата и мястото на втората среща на върха с Ким Чен Ун са определени"}
{"url": "https://www.24chasa.bg/novini/article/7275291", "text": "Ограничено e движението на автомобили над 12 тона с ремаркета и полуремаркета през проход \"Превала\" и в община Доспат поради обилен снеговалеж, съобщиха от Агенция \"Пътна инфраструктура\". Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2019.01.31", "title": "Ограничено е движението на камиони над 12 тона през прохода \"Превала\" и в община Доспат заради обилен снеговалеж"}
{"url": "https://www.24chasa.bg/novini/article/7275295", "text": "Политическата криза във Венецуела, ситуацията в Сирия и отношенията ЕС - Китай са основните теми в дневния ред на започналата днес в Букурещ неформална среща на външните министри от ЕС от формата Гимних. Специалните ни пратеници в Букурещ Ирина Цонева и Илия Иванов с подробностите, предаде  Първа среща на външните министри в рамките на Румънското европредседателство в традиционния формат „Гимних“, носещ името на германския замък където през 1974 г. се провежда първата такава среща. Днес тя преминава изцяло под знака на коментари за ситуацията във Венецуела и резолюцията на Европарламента, с която евродепутатите признават Хуан Гуайдо за временен президент. В коментар за реакцията на външните министри тук на призива на Европарламента страните членки да се съобразят с „твърдата и един позиция на резолюцията“ вицепремиерът Екатерина Захариева подчерта, че още в събота всички нейни 27 колеги, включително Федерика Могерини, са излязли с общ призив за ненасилие във Венецуела. \"Обединени сме около факта, че изборите за президент през миналата година пораждат сериозни съмнения дали да били честни, демократични и легитимни. Призоваваме също така да се свикат веднага нови президентски избори и също така да се даде възможност на, според нас, единственият легитимен орган в момента - Народното събрание - да изпълняват конституционните си функции\", заяви Екатерина Захариева. Хората във Венецуела трябва да изберат заедно по демократичен начин с равен достъп на всички до изборите кой да ги управлява и кой да бъде техният президент, коментира още Захариева и добави, че хуманитарната ситуация там е наистина катастрофална. \"И когато взимаме мерки, включително и санкционни, те трябва да бъдат такива, че да не усложняват и без това изключително тежкото положение на венецуелски народ\", смята Захариева.", "date": "2019.01.31", "title": "Захариева: Да се свикат веднага нови президентски избори във Венецуела"}
{"url": "https://www.24chasa.bg/novini/article/7275144", "text": "„Да продължим да надграждаме нивото на съвместната българо-американска подготовка от сегашното взвод/рота до батальон, а за компютърно-подпомаганите учения - до батальон/бригада, с цел повишаване на оперативната съвместимост“. Това заяви началникът на отбраната генерал Андрей Боцев днес, 31 януари, при своята среща с командващия на Сухопътните войски на САЩ в Европа генерал-лейтенант Кристофър Каволи, съобщиха от пресцентъра на Министерство на отбраната. В разговора бяха обсъдени въпроси, свързани с развитието на българските въоръжени сили и имащи отношение към продължаващото сътрудничество между двете държави. Началникът на отбраната се спря на усилията на политическото и военното ръководство на Министерството на отбраната за решаване на поставените задачи по гарантиране на националната и съюзна сигурност. „Стремим се към паралелно изпълнение както на плановете за повишаване на подготовката на формированията, включително и за участието им в мисии и операции, така и да подобряваме условията и материалната база с цел съхраняване и привличане на необходимите кадри“, категоричен бе генерал Боцев. Началникът на отбраната посочи, че по отношение модернизацията на българските въоръжени сили, усилията са насочени към приоритетно реализиране на основните проекти на трите вида въоръжени сили. Продължава работата и по няколко допълнителни проекта, реализирането на които ще помогне за възстановяване и за развитие на важни способности на въоръжените ни сили. Генерал Боцев запозна госта с взетото по-рано този месец решение от правителството за започване на стратегически преглед на системата за защита на националната сигурност и стратегически преглед на отбраната. Резултатите от тях ще бъдат база за разработване на програма за развитието на отбранителните способности на въоръжените сили с хоризонт 2032 г. и „План за развитие на въоръжените сили -2026“. Традиционно доброто сътрудничество между Сухопътните войски на САЩ и на Република България също бе подчертано в рамките на проведената среща. Посочена като най-очевидния успех, постигнат при взаимодействието в процеса на прилагане на Споразумението между правителствата на България и САЩ за сътрудничество в областта на отбраната, бе изградената база на учебен полигон „Ново село“, която разполага с отлични условия за настаняване на провеждащите подготовка военни формирования. По-рано днес генерал-лейтенант Кристофър Каволи проведе работна среща и с командира на Сухопътните войски генерал-майор Михаил Попов. На нея бяха обсъдени въпроси, свързани с модернизацията на Сухопътните войски, състоянието на силите, както и възможностите за увеличаване броя на ученията и тренировките с участието на сухопътните войски на двете страни.", "date": "2019.01.31", "title": "Ген. Боцев: Да продължим да надграждаме нивото на българо-американската подготовка"}
{"url": "https://www.24chasa.bg/novini/article/7275151", "text": "Председателката на Камарата на представителите на САЩ Нанси Пелоси заяви, че на преговорите между демократи и републиканци няма да се обсъжда отпускането на пари за исканата от президента Тръмп стена по границата с Мексико, предаде Ройтерс. \"Няма да има никакви пари за стена в обсъждания законопроект\", подчерта Пелоси, като добави, че ако републиканците имат предложения за повече гранични пунктове или технологии, това може да е предмет на преговори, предаде БТА. По думите й \"това не са преговори, за които президентът може да каже: \"Няма значение какво казва Конгресът\". Преговарящите екипи се опитват да постигнат компромис по исканите от Тръмп 5,7 милиарда долара за обещаната от него стена по южната граница на САЩ. Те трябва да приключат работата си около 10 февруари, за да спазят крайния срок 15 февруари, определен миналата седмица между Тръмп и Конгреса за прекратяване на частичната парализа на федералната администрация. Пелоси отхвърли и предложението на Тръмп за временна тригодишна защита на т.нар. \"мечтатели\" - пристигналите в САЩ на малолетна и непълнолетна възраст мигранти, в замяна на постоянна гранична стена. \"Това е все едно да се каже: \"Тези съществуващи защити ще ги отнема. Ще ви ги дам временно, а вие ще ми дадете стена за постоянно\". Това не подлежи на обсъждане\", заяви Пелоси.", "date": "2019.01.31", "title": "Нанси Пелоси: Няма да има пари за исканата от Тръмп гранична стена"}
{"url": "https://www.24chasa.bg/novini/article/7275153", "text": "Протестиращи фермери в централна Гърция планират да докарат тракторите си в централната част на град Лариса утре, след като блокираха участък от магистралата Атина-Солун за четвърти пореден ден днес и отхвърлиха призивите на правителството за преговори, съобщава в. \"Катимерини\". Говорейки пред държавната информационна агенция АНА-МПА, лидерът на комитета, който организира протестите, Ризос Марудас определи като \"несериозна\" поканата за разговори, отправена от земеделския министър Ставрос Араховитис. Марудас обвини министъра, че внушава, че земеделците нарочно подлагат правителството на натиск с нова серия от искания, въпреки че е било постигнато споразумение между двете страни в средата на декември, предаде БТА. \"Нашите искания са точно същите и ние сме по улиците, защото той не ги изпълни\", заяви синдикалистът. \"Затова за нас е безсмислено да са ангажираме с такива преговори, просто за да се каже, че се води диалог. Ако те имат решения, ние можем да ги обсъдим, щом бъдат обявени\". Фермерите отправиха серия от искания към лявото правителство, основно насочени към намаляване на производствените цени и минимална гарантирана цена за определени земеделски продукти.", "date": "2019.01.31", "title": "Протестиращите гръцки фермери отхвърлиха диалога, продължават пътните блокади"}
{"url": "https://www.24chasa.bg/novini/article/7275157", "text": "Недоумение предизвика планът на германски музей, посветен на братвурста, да си намери нов дом на терен, който някога е бил използван от нацистите за настаняването на затворнички от концлагера Бухенвалд, предаде ДПА. Музеят на прочутата наденичка, сега базиран в Холцхаузен, планира да се настани в имот в Мюлхаузен, като използва обширна сграда, която навремето е била част от Бухенвалд, потвърди Анке Пфанщил от общинския съвет в Мюлхаузен. Говорител на Бухенвалдския мемориал отговори уклончиво на въпрос на агенцията. \"Не искам да изключа категорично дали това е възможно, но все пак съм любопитен да видя какви предложения са направени, за да се постигне уместна форма на възпоменание в рамките на планираното използване на обекта\", заяви Рикола-Гунар Лютгенау за ДПА. Въпросната земя от 2008 г. е собственост на частен инвеститор, който го купил от федералното правителство. Въпросът тепърва ще се обсъжда от местната власт, предаде БТА. Около 700 еврейки, повечето от Унгария и Полша, са затворени в Бухенвалд от септември 1944 г. до февруари 1945 г., припомня ДПА.", "date": "2019.01.31", "title": "Планират да преместят Музея на братвурста в бивш концлагер"}
{"url": "https://www.24chasa.bg/novini/article/7275166", "text": "Посланикът на САЩ в Прищина Филип Коснет демонстративно е напуснал среща с лидерите на Косово - президента Хашим Тачи, премиера Рамуш Харадинай и председателя на парламента Кадри Весели, на която се е обсъждал въпросът за митата по отношение на Сърбия, съобщи косовският телевизионен канал ЕрТеКа2 /PTK2/, позовавайки се на собствени източници, предаде ТАСС. Коснет \"се е нервирал и е напуснал срещата, като е затръшнал вратата\", посочва ЕрТеКа2. Според данни на телевизионния канал американският дипломат се е ядосал от отказа на премиера Харадинай да отмени 100-процентните мита за сръбските стоки, независимо от искането на САЩ, предаде БТА. Според телевизията в хода на преговорите Коснет е заявил пред косовските лидери, че има \"два варианта - отмяна на митата съгласно желанието на САЩ или въвеждане на американски санкции по отношение на Косово, което би предполагало сериозно влошаване на отношенията\" между Прищина и Вашингтон. След разговорите с американския дипломат премиерът Рамуш Харадинай е заявил, че няма да отмени митата, във връзка с което не изключва разпадане на коалицията и предсрочни избори с формиране след това на нов кабинет. След срещата с Коснет президентът Хашим Тачи е уверил САЩ \"във вечна дружба\". Коментирайки срещата, Тачи е посочил, че тя е имала \"обичаен, редовен характер\" и е помогнала \"за изясняване на следващите стъпки в укрепване на сътрудничеството със САЩ\". На 21 ноември Косово въведе 100-процентни мита за стоките от Сърбия и Босна и Херцеговина. Решението на Прищина предизвика протести от сръбското население в Косово.", "date": "2019.01.31", "title": "Посланикът на САЩ в Прищина напусна демонстративно среща с лидерите на Косово"}
{"url": "https://www.24chasa.bg/novini/article/7275188", "text": "Чешката национална банка изсече огромна златна монета по случай 100-годишнината от основаването на кроната като национална парична единица, предаде ДПА. Монетата е с тегло 130 кг и диаметър повече от 50 см. Това е една от най-големите монети на света и най-голямата в Европа, каза говорител на чешката Централна банка. Номиналната й стойност е 100 милиона чешки крони, което е равно на почти 3,9 милиона евро. В Чехия още не е въведено еврото, предаде БТА. От едната страна на монетата е изобразен лъв - гербовият символ на Бохемия, - който държи щит със словашкия двоен кръст. От обратната страна е логото на чешката национална банка. Монетата е дело на скулптора Владимир Опл и може да бъде разгледана до 28 април на изложба, посветена на паричните единици, в Пражкия замък.", "date": "2019.01.31", "title": "Чехия изсече юбилейна златна монета с тегло 130 килограма"}
{"url": "https://www.24chasa.bg/novini/article/7275186", "text": "Съдът пусна Стайко Стайков под домашен арест заради сериозни здравословни проблеми, които не позволяват да остане в ареста. Делото се гледа при закрити врата, именно защото адвокатите на 30-годишния мъж са изложили факти относно неговото здраве. Съдът не е приел и искането на прокуратурата за назначаване на петорна експертиза, включително и преглед на ядрено-магнитен резонанс. За да вземе решението, се е позовал единствено на тройната експертиза, направена на Стайков-син снощи в МВР болница. В нея обаче не влизало изследване на ядрено-магнитен резонанс, тъй като МВР болница не разполагала с такъв апарат. Прокуратурата ще протестира решението именно на основанието, че не е допуснато тяхното искане за петорна медицинска експертиза, стана ясно от думите на наблюдаващия прокурор Ангел Кънев.  Според адвокат Димитър Вълчев неговият клиент е обвиняем, само защото е син на баща си - Миню Стайков. Както прокурор Кънев, така и адвокатът категорично отказаха да разкрият детайли около заболяванията на Стайков.  \"Нито Конституцията, нито моралът ми позволяват да кажа нещо повече\", бе категоричен защитникът.", "date": "2019.01.31", "title": "Домашен арест за Стайков-син заради здравословни проблеми"}
{"url": "https://www.24chasa.bg/novini/article/7275058", "text": "Образование и инфраструктура са основните приоритети и на приетата днес инвестиционна програма на Велико Търново и общината, чийто размер е 28,2 милиона лева. Дейностите бяха представени от кмета Даниел Панов. Над 2 километра нови улици ще бъдат изградени в кварталите „Бузлуджа“, „Зона В“ и кв. „Картала“. Ремонтирани ще бъдат и междублокови пространства. Завършени ще бъдат ремонтите в Стария град на близо 40 улици и площадни пространства. С европейски средства е планирана основна реконструкция на булевард „България“ - вече се уточняват дейностите на операторите на подземните мрежи и инфраструктура. Проектирана ще бъде улицата покрай Скалния венец, в ход е изработването на нов генерален план за организация на движението и транспортна схема. Над 830 000 лева са заложени за ремонти на уличната мрежа, а 120 000 лева – за стълбища в различни части на Велико Търново, включително към автогара „Юг“. Сред акцентите са видеонаблюдение в парковете и поставяне на подземни контейнери в Стария град. „По българо-румънски проект имаме одобрено финансиране за основен ремонт над няколко километра улици в кв. „Света гора“ и „Асенов“, улица „Опълченска“, входовете откъм Варна и Русе“, посочи Панов. „За първи път от десетилетия ще бъде строена нова детска градина – в кв. „Зона В“ , за 120 деца. Всички предварителни процедури са финализирани. Вече са факт и средствата за завършване на втория корпус на детска градина „Здравец“. В ход е избор на изпълнител за изграждането на футболния терен до Спортното училище. Продължават ремонтните дейности в СУ „Владимир Комаров“, СУ „Г. С. Раковски“ и Спортно училище град Велико Търново. Предвидени са ремонти на покриви, помещения и санитарни възли на детски градини и училища както във Велико Търново, така и в населените места“, продължи кметът. За ремонт на улична мрежа в населените места, извън програма „Местни инициативи”, ще бъдат осигурени над 420 000 лева. Предвидена е реставрация на каменния мост в Дебелец, на моста между Килифарево и Плаково, на други пътни съоръжения и пътни отсечки в общината – край с. Леденик, между Арбанаси и Шереметя, изграждане на отводнителен окоп в началото на с. Беляковец. Общо 10 европейски проекта на обща стойност от близо 30 милиона лева ще бъдат изпълнявани през настоящата година. В процес на разработка и одобрение са още десет европейски проекта за над 40 милиона лева. Сред тях са „Интегриран градски транспорт“, създаване на атрактивна зона за конгресен туризъм на територията на Старото военно училище. Проектирано е разширяване на Мултимедийния посетителски център и реконструкция на Музей „Възраждане и учредително събрание“. „Благодаря за разумните, мотивирани и обосновани предложения, постъпили както от общински съветници, така и от жители на нашия град. Не мога да приема, обаче, поведението на част от тях, които водят очернящата Велико Търново кампания, Работата на опозицията е да критикува, но градивно и аргументирано, а не с гръмки фрази, фалшиви новини, насаждане на негативизъм и внушения за трагично състояние във всяка сфера. И когато има предложения, те да бъдат сериозни и аргументирани“, завърши Даниел Панов.", "date": "2019.01.31", "title": "Инвестиционна програма за над 28 млн. лв.\nреализират във Велико Търново т.г."}
{"url": "https://www.24chasa.bg/novini/article/7275092", "text": "Икономическото и социално сближаване в Европейския съюз няма алтернатива и България и Португалия ще продължат да работят за съхраняване на кохезионната политика като фактор за преодоляване на различията в Европа. Това беше общата позиция на президента Румен Радев и на министър-председателя на Португалската република Антонио Коща, които проведоха среща днес в Лисабон, съобщиха от прессекретариата на държавния глава. Двамата обсъдиха редица въпроси от дневния ред на ЕС, сред които дебата за бъдещето на Европа, европейската перспектива на Западните Балкани, както и възможностите за развитие на икономическите връзки между България и Португалия. Президентът Радев е поставил въпроса за т.нар. пакет Мобилност 1 по време на всички свои срещи в Лисабон, стана ясно от думите му пред журналисти, след края на разговорите с премиера Антонио Коща. „Португалската страна напълно разбира какви негативни ефекти ще има този пакет върху страни, които са отдалечени от Централна Европа по чисто географски признак. Разбира се, ще гласуват според динамиката на процеса в комисиите в Европейския парламент, но напълно оценяват негативните последствия“, посочи държавният глава. В отговор на журналистически въпрос президентът посочи, че Португалия може да бъде пример за държава, която отстоява своите интереси в еврозоната - страната предлага да има отделен бюджет за еврозоната, който да бъде от помощ на тези държави, които са по-изостанали в своето икономическо и социално развитие, така че да запазват и развиват своята конкурентоспособност. Румен Радев коментира още, че България си е поставила за стратегическа цел пълноценна интеграция в европейските структури, което включва членство в Шенген и еврозоната. „Слепият ентусиазъм обаче невинаги е полезен“, заяви още президентът и посочи като пример споделения от министър-председателя Антонио да Коща опит на Португалия, която след приемането на еврото е имала и период на икономически трудности и призова България да се поучи и от проблемите, които са срещнали държавите, въвели еврото преди нас. „Еврозоната – да, но трябва да имаме много задълбочена и откровена оценка на риска и много ясни предварителни мерки как да минимизираме потенциалните рискове пред българската икономика и българските граждани. Ако трябва да бързаме за нещо, това е увеличаване на административния капацитет и повишаване на доходите, както препоръча еврокомисарят Валдис Домбровскис. В противен случай знаете негативите от кого ще се изнесат – от българските граждани“, категоричен беше Румен Радев. През втория ден от посещението си в Португалия държавният глава Румен Радев разговаря и с председателя на Асамблеята на Португалската република Едуардо Феро Родригеш и представители на парламентарната група за приятелство с България. В Лисабон българският държавен глава се срещна и с кмета на града Фернандо Медина, който на церемония в двореца „Пасош до Консельо де Лижбоа” връчи на Румен Радев Почетния ключ на града. По-късно президентите на България и Португалия заедно разгледаха стария град в Лисабон.", "date": "2019.01.31", "title": "Радев говори с премиера на Португалия за пакет \"Мобилност\""}
{"url": "https://www.24chasa.bg/novini/article/7275108", "text": "Най-малко 12 са жертвите на арктическия студ, сковал части от Съединените щати, от събота досега, предаде Ройтерс, като се позова на американските местни власти и медии. Някои от жертвите са загинали при пътни инциденти, свързани с усложнената от снеговалежа пътна обстановка, други са починали от измръзване, предаде БТА. За първи път от над 20 години подобен арктически студ сковава американския Североизток и Среден Запад. На места бяха отбелязани температурни рекорди. Най-ниската температура - минус 40 градуса по Целзий - беше отчетена в Интернешънъл фолс в щата Минесота, точно под Канада. В Чикаго бяха регистрирани близо минус 30 градуса по Целзий. Заради лошото време бяха отменени хиляди полети от различни летища в Средния запад.", "date": "2019.01.31", "title": "Най-малко 12 жертви на студовете в САЩ"}
{"url": "https://www.24chasa.bg/novini/article/7275107", "text": "Трябва да се обвържат социалните помощи с използването на екологични горива за отопление. Това каза в студиото на   председателят на Сметната палата Цветан Цветков след одитен доклад, който посочва основните причини за замърсяването у нас - битовото отопление и остарелия автопарк. Според него е много важно да има и Национална стратегия за подобряване качеството на въздуха, понеже тя съдържа конкретни мерки и показатели за целите. Той открои и че е много наложително да се подготвят разяснителни кампании, насочени към населението. Според Цветков е важно да се разбере, че мръсният въздух е проблем за всички, не само за правителството и местната власт, защото засяга здравето на всеки човек. В доклад на Европейската сметна палата, публикуван през септември 2018 г., е констатирано, че замърсяването на въздуха е причинило преждевременната смърт на 400 000 души годишно и мерките, предприети от ЕС за борба с проблема, не са постигнали очаквания ефект. Цветков открои и че се предвиждат санкции за тези, които нарушават мерките за подобряване качеството на въздуха. Необходимо е да се помисли и за подобряване на градския транспорт, да се сложат пречиствателни филтри на комините на предприятията, които замърсяват най-много и да се помисли за изграждане на повече велоалеи, коментира още Цветков.", "date": "2019.01.31", "title": "Шефът на Сметната палата: Социалните помощи трябва да се обвържат с екогоривата"}
{"url": "https://www.24chasa.bg/novini/article/7275114", "text": "„Автомагистрали“ ЕАД има капацитета и ресурса да изгради автомагистрала „Хемус“ . Това заяви министърът на регионалното развитие и благоустройството Петя Аврамова на заседание на парламентарната комисия по регионална политика, благоустройство и местно самоуправление, цитирана от пресцентъра на МРРБ. Министърът отбеляза, че в дружеството работят близо 200 квалифицирани работника, без ръководството. Притежава 137 бр. специализирана техника, отделно е техниката за изпълнение на текущата дейност. Регионалният министър бе категорична, че дружеството няма сключени договори и рамкови споразумения с частни фирми за изграждане на АМ „Хемус“. „Имаме решение на правителството, с което бяха предоставени 1,350 млрд.лв., целеви средства за строежа на 134 км от АМ „Хемус“. Тези средства са в специална сметка на МРРБ, като ще се изразходват само и единствено за строителството на магистралата, която е най-важният проект за Северна България“, увери пред депутатите регионалният министър. Аврамова коментира, че държавата трябва да има силно строително дружество с капацитет, което да заеме позиции в строителния бранш по примера на държави в ЕС, чийто държавни и общински дружества, оперират в частния и публичен сектор. По време на заседанието председателят на Управителния съвет на Агенция „Пътна инфраструктура“ инж. Дончо Атанасов съобщи, че предсрочно ,със седем месеца, ще приключи изготвянето на техническите проекти за строителството на АМ „Хемус“ в участъка между Боаза и разклона за пътя Плевен-Ловеч. В момента се процедират парцеларните планове. В някои участъци няма да се наложи отчуждаване на частни имоти, защото трасето преминава през държавни и общински терени, където процедурите са много по-лесни. Така в тези участъци много бързо може да започне реално строителство от Боаза до разклона за Плевен и Ловеч. Парцеларен план ще се възложи за трасето между главен път II 35 и разклона за Велико Търново, след което ще се започнат отчуждителни процедури, след които ще започне строителство. Председателят на УС на АПИ информира още, че предстои произнасяне на Петчленен състав на ВАС по делото за ОВОС-а трасето на АМ „Русе-Велико Търново“. Там също предстои процедура по изготвяне на парцеларни планове. „Преди не беше уточнено трасето на АМ „Хемус“, а сега се проектира и връзката между двете магистрали, което значи, че в следващите две години ще има актива строителна дейност. Няма забавяне в процедурите за строителството на магистрала Видин-Враца и четириленство скоростен път от Мездра до Ботевград, информира още министър Петя Аврамова. За двата проекта има изработени подобрни-устройствени планове, процедират се от общините. Готвят се и отчуждителни процедури. „Намерението ни е да вървят успоредно и процедурите за избор на изпълнител. Работим и до края на годината ще имаме приключени процедури и избран изпълнител, за да стартираме реално строителство“, каза министър Аврамова. За участъка между Мездра-Ботевград до крайния срок за подаване на оферти е подадена една жалба за един от лотовете, но днес с решеше на КЗК, жалбата е отхвърлена и предстои отваряне на офертите. Искрено се надявам да няма обжалване на последващите процедури и да започнат реалните строителни дейности“, коментира тя. Паралелно с това се проектира и нов четирилентов обходен път на Враца, чието изграждане да е успоредно с магистралата. В началото на лятото приключва и рехабилитацията на пътя през прохода „Петрохан“, приключват и предпроектните проучвания за тунел под него, стана ясно още на заседанието. Министър Аврамова съобщи още, че следващата седмица ще бъде представен докладът на Световна банка за тарифирането с тол такса на тежктоварните превозни средства от 16 август. Таксите ще бъдат обсъдени с всички заинтересовани страни – автобусни превозвачи, собственици на транспортни фирми и др. структури, за да се избере най-целесъобразния модел за заплащане. „Търсим логиката обаче тези, които най-много рушат и замърсяват да плащат най-много, което е справедливия модел на таксуване“, коментира министър Аврамова. Тя допълни, че голяма част от дефектите, проявени при старта на е-винетките вече са отстранени. „Въвеждането на системата не е нещо, което може да се пусне за един ден. Това ще е цялостен процес през 2019г., защото става дума за много компоненти“, обясни тя. Тя поясни, че техническата инфраструктура включва изграждане на 100 нови стационарни контролни точки и надграждане на първите 100 съществуващи контролни точки, както и на останалите 95 стационарни; конфигуриране на обхвата на елементите на пътната инфраструктура; извършване на тестове и взаимодействие с доставчиците на услуги; приемането на тол системата и въвеждането й в експлоатация. Министърът уточни, че всички тези дейности трябва да бъдат извършени до 16 август, когато е срокът за въвеждането на системата. Министърът допълни, че продължава проверката за пропуски от страна на фирмата изпълнител при доставката и монтажа на терминали по граничните пунктове. До края на годината ще се структурира и цялостно дирекцията за управление. \"Тази реформа в пътния сектор, свързана с промяната и начина на плащане на пътните такси и финансирането на пътния сектор е много важна за всички в България. Важна е за Агенция \"Пътна инфраструктура\", която очаква повече средства, с които да може да ремонтира, рехабилитира и изгражда пътища, допълни Аврамова. Регионалният министър информира депутатите от Комисията в НС, че цената на водата не се определя от ВиК, а от КЕВР на база икономически обосновани разходи и приходите на ВиК дружествата. „Един от сериозните разходи на дружествата е ел. енергията, която те купуват от свободния пазар, но заплащат с регулираната цена на водата. Ако е прекалено ниска цената на услугата дружествата няма да могат да покриват разходите си и ще трупат дългове. С цената на водата се осигуряват и инвестициите, особено в населените места, в които няма възможност за влагане на европейски средства“, коментира министър Аврамова. Според нея е въпрос на дискусия какви трябва да са и социалните помощи за водоснабдяване. Според данни на статистиката средното потребление на вода на домакинство е около 3 кубика, което при цена на водата от 3 лв. прави 9 лв. „Едва ли точно тези разходи са най-големи за едно домакинство, но дискусията е отворена и ще намерим най-правилния механизъм за подпомагане, коментира министърът. Има готовност в началото на февруари първите две ВиК дружества да кандидатстват за финансиране с проекти по Оперативната програма \"Околна среда\". \"Ние имаме готовност и ще стартираме в началото на февруари с първите две дружества, които ще кандидатстват по оперативната програма\", каза още министърът.", "date": "2019.01.31", "title": "Министър Аврамова: „Автомагистрали“ има капацитета и ресурса да изгради „Хемус“"}
{"url": "https://www.24chasa.bg/novini/article/7275116", "text": "Полицейско куче оживя и се възстановява след като по спешност било оперирано заради тумор благодарение на преливане на кръв от свой четириног колега в град Нюрнберг, Южна Германия, предаде ДПА. Кучето на име Иво получило тежък кръвоизлив, което наложило кръвопреливане. Ветеринарната клиника обаче не разполагала с достатъчно количество кучешка кръв и разпратила призив до местните стопани на кучета. Много собственици се отзовали, но най-подходящ кръводарител се оказала Кира - друго куче на служба в полицията, предаде БТА. Трансфузията е направена преди седмица. Още малко време е необходимо, за да се изправи Иво на четирите си лапи, твърдят от полицията, а след това се очаква той да се върне на служба.", "date": "2019.01.31", "title": "Полицейско куче оживя след преливане на кръв от негов четириног колега"}
{"url": "https://www.24chasa.bg/novini/article/7275119", "text": "Световноизвестната гробница на египетския фараон Тутанкамон беше реставрирана така, че да бъде съхранена за следващите поколения и вредите от туристическите потоци да бъдат сведени до минимум, съобщават Асошиейтед прес и Франс прес. Тази задача беше поверена на 25 специалиста от Консервационния институт Гети, които осъществиха дългогодишни изследвания. В четвъртък бяха официално представени разработките за намаляване на драскотините , на прашните и микробиологични замърсявания, предизвикани от дишането и влагата, внасяна от туристите. Изградена е нова вентилационна система, платформата за туристите е била отдалечена от стенописите, които са били консервирани и вече не са обект на развитие на микроорганизми. Непокътната гробница на Тутанкамон който е управлявал Египет преди повече от 3000 години, беше открита през 1922 година от Хауърд Картър в Долината на царете. Тя се намира на западния бряг на река Нил в Луксор. За мнозина младият владетел олицетворява славата и блясъка на Древен Египет. Неговата гробница беше отрупана със злато и артефакти, говорещи за несметните богатства на Осемнадесетата династия, властвала в Египет от 1568 до 1315 г. пр.Хр.", "date": "2019.01.31", "title": "Реставрацията на гробницата на Тутанкамон ще я съхрани за идните поколения"}
{"url": "https://www.24chasa.bg/novini/article/7275129", "text": "На база на предварителни данни и оценки се очаква салдото по консолидираната фискална програма (КФП) на касова основа за януари 2019 г. да бъде положително в размер на 1 103,8 млн. лв. (0,9 процента от прогнозния БВП). За сравнение за януари 2018 г. бе отчетен излишък по КФП в размер на 1 162,4 млн. лв. (1,1 процента от прогнозния БВП). Това съобщиха от пресцентъра на Министерството на финансите. Приходите и помощите по КФП за януари 2019 г. се очаква да бъдат в размер на 3 728,7 млн. лв., което е 8,5 на сто от годишния разчет и са близки до отчетените за същия период на миналата година. Изпълнението на данъчните и неданъчните приходи спрямо годишните разчети е 8,7 процента. Разходите по консолидираната фискална програма (вкл. вноската на България в бюджета на ЕС) за януари 2019 г. са в размер на 2 624,9 млн. лв., което е 5,9 на сто от годишния разчет. За сравнение разходите по КФП за януари 2018 г. бяха в размер на 2 543,9 млн. лева, уточняват от МФ. Частта от вноската на България в бюджета на ЕС, изплатена към 31.01.2019 г. от централния бюджет, възлиза на 149,0 млн. лв., което е в изпълнение на действащото към момента законодателство в областта на собствените ресурси на ЕС, се посочва в съобщението. По данни от месечните отчети на първостепенните разпоредители с бюджет салдото по КФП на касова основа за 2018 г. е положително в размер на 137,0 млн. лв. (0,1 процента от прогнозния БВП) и се формира от излишък по националния бюджет в размер на 251,7 млн. лв. и дефицит по европейските средства в размер на 114,7 млн. лева.  Постъпилите приходи и помощи по КФП за 2018 г. са в размер на 39 646,0 млн. лв. или 103,7 процента спрямо годишните разчети. Съпоставени с предходната година, данъчните и неданъчните приходи нарастват с 3 739,2 млн. лв. (11,1 на сто), а постъпленията от помощи нарастват с 590,2 млн. лв. (38,8 на сто). Общата сума на данъчните постъпления, вкл. приходите от осигурителни вноски, възлиза на 32 235,7 млн. лв., което представлява 103,5 процента спрямо планираните за годината данъчни приходи, уточняват от ведомството. Приходите от преки данъци са в размер на 6 132,8 млн. лв. или 106,5 процента спрямо предвидените в разчетите за годината, като спрямо предходната година нарастват с 488,5 млн. лева (8,7 на сто). Приходите от косвени данъци са в размер на 15 531,0 млн. лв., което е 102,5 процента спрямо разчетите за годината. Съпоставено с данните за 2017 г., постъпленията в групата нарастват с 998,5 млн. лв. (6,9 на сто). Постъпленията от ДДС са в размер на 10 064,0 млн. лв. или 102,9 процента спрямо планираните. Размерът на невъзстановения ДДС към 31.12.2018 г. е 53,1 млн. лева. Приходите от акцизи възлизат на 5 203,2 млн. лв. (101,0 процента спрямо разчетените за годината). Постъпленията от мита са 226,2 млн. лв. или 119,0 процента спрямо разчета за годината. Постъпленията от други данъци (вкл. имуществени данъци и др. данъци по ЗКПО) са в размер на 1 113,8 млн. лв. или 101,4 процента изпълнение на годишните разчети. Приходите от социални и здравноосигурителни вноски са 9 458,2 млн. лв., което представлява 103,6 процента спрямо разчетените за годината. Съпоставено с предходната година, приходите от осигурителни вноски нарастват номинално с 13,1 на сто (1 093,0 млн. лева), добавят от МФ. Неданъчните приходи са в размер на 5 299,6 млн. лв., което представлява 112,7 процента спрямо годишните разчети. Приходите от помощи са в размер на 2 110,8 млн. лева. Разходите по КФП (вкл. вноската на Република България в бюджета на ЕС) за 2018 г. възлизат на 39 509,0 млн. лв., което е 100,5 процента спрямо годишните разчети. За сравнение разходите по КФП за 2017 г. са били в размер на 34 471,1 млн. лева. Частта от вноската на България в бюджета на ЕС, изплатена през 2018 г. от централния бюджет, възлиза на 1 083,4 млн. лв., което е в изпълнение на действащото към момента законодателство в областта на собствените ресурси на ЕС. Размерът на фискалния резерв към 31.12.2018 г. е 9,4 млрд. лв., в т.ч. 9,0 млрд. лв. депозити на фискалния резерв в БНБ и банки и 0,4 млрд. лв. вземания от фондовете на Европейския съюз за сертифицирани разходи, аванси и други, се посочва в съобщението.", "date": "2019.01.31", "title": "МФ очаква излишък от 1 103,8 млн. лв. по консолидираната фискална програма"}
{"url": "https://www.24chasa.bg/novini/article/7275130", "text": "Председателят на македонския праламент Талат Джафери откри и председателства днес сесия на албански език за първи път, след като бе отделено по-широко място на този език в мултиетническата страна, предаде АФП. Албанците в Република Македония представляват 20 до 25 процента от 2,1 милиона жители на бившата югославска република, предава БТА. Управляващата коалиция начело със социалдемократите, подкрепени от албански партии, постигна приемане на закон, предоставящ по-широко място на албанския език наред с македонския език. Това беше условие за подкрепата на албанските партии, което позволи на премиера Зоран Заев да отнеме властта от националистическата десница през пролетта на 2017 г. Законът влезе в сила миналата седмица. Той позволява на албанците да използват езика си в отношенията си с администрацията: здравеопазване, правосъдие, полиция и други. В парламента албанският език може да бъде използван от депутатите. Думите на албански език на Талат Джафери бяха превеждани симултанно на македонски, посочва Франс прес. Текстът на закона срещна съпротива от страна на дясната опозиция и по-специално от президента Георге Иванов, според когото той застрашава \"единството, суверенитета и целостта\" на тази преобладаващо славянска страна. Той отказа да го подпише, но законът бе гласуван втори път, което според мнозинството позволява влизането му в сила без да е необходим подпис на президента, съгласно конституцията. Но според основната опозиционна партия - ВМРО-ДПМНЕ /националистическа десница/, председателят на парламента е \"нарушил конституцията и правилата на функциониране\" на парламента. \"Правилата постановяват, че сесията трябва да бъде председателствана на македонски език\", подчерта Никола Мицевски, депутат от ВМРО-ДПМНЕ, който отбеляза също, че законът не е бил подписан от президента Иванов. Председателят на парламента отговори, че тези забележки нямат \"никакво законово основание\". \"Законът е в сила\", подчерта той. \"Проявих търпение от януари 2018 г. насам, оставих на президента Иванов възможността да подпише закона\", \"той не може да пречи на парламента, нито на волята на мнозинството да действа в съответствие със закона\", заяви Джафери.", "date": "2019.01.31", "title": "За първи път! Сесия на албански език в македонския парламент"}
{"url": "https://www.24chasa.bg/novini/article/7275135", "text": ", който и в момента е експерт в Агенцията. Според Гератлиев причината за заплахите било разкритието, че Ангелов изнася конфиденциална информация за европроекти. Дали да уволни Ангел Ангелов, Кирил Гератлиев ще реши след разговор с него, предаде  Според Кирил Гератлиев всичко започнало на 29 ноември 2018 г.. На заседание на Комитета за наблюдение на програмата станало ясно, че представителят на Съюза за стопанска инициатива Иво Костов притежава непублична информация за европроекти. \"Очевидно има данни за това, че се действа и се злоупотребява, когато някой е вътре в администрацията и работи в колаборация с някой отвън. Аз не мога да дам повече детайли как\", обясни Гератлиев. Според Гератлиев 12 души от Агенцията са имали достъп до изтеклия файл. Финансови щети нямало, но заради потенциален конфликт на интереси, Гератлиев се насочил към експерта, оценяващ проекти - Ангел Ангелов. Предприел мерки като го изолирал от управлението на проектите и го преместил в друг кабинет. \"Той дойде при мен притеснен и в самия кабинет ме заплаши, че ще срути Оперативната програма, ще срути Изпълнителната агенция, такъв род заплахи\", обясни Гератлиев. \"Подозирам, че и аз съм записван, но няма от какво да се притеснявам. Всичко, което се случва в Агенцията, се проверява по няколко пъти, на няколко различни нива\", допълни той. Гератлиев каза още, че Ангелов е назначен с конкурс в Министерството през октомври 2016 година от тогавашния министър Меглена Кунева. Той го наследил като служител от Главна дирекция \"Структурни фондове\" след създаването на самостоятелната Агенция за оперативната програма. Колкото до това ще бъде ли уволнен Ангелов.", "date": "2019.01.31", "title": "Директорът на агенция в МОН, заплашван от Ангелов: Може и аз да съм записван"}
{"url": "https://www.24chasa.bg/novini/article/7275196", "text": "Високопоставен американски представител заяви, че Вашингтон се надява, че Турция ще избере системата за противовъздушна отбрана Пейтриът пред руска система, която предизвика безпокойство в НАТО, предаде Асошиейтед прес. Турция обеща да купи руска отбранителна система С-400, като доставките се очаква да започнат тази година. Американският представител, пожелал анонимност, заяви, че САЩ искат да предложат на Турция \"възможно най-истинската, заслужаваща доверие и спешна алтернатива\", предаде БТА. През декември САЩ одобриха възможна продажба на система Пейтриът на стойност около 3,5 милиарда долара. Официалният представител заяви, че Вашингтон смята, че Пейтриът ще бъде повече в интерес на Турция и НАТО. Отношенията бяха поставени на изпитание от настояването на Турция да купи руски системи, които според САЩ излагат на риск американските самолети Ф-35.", "date": "2019.01.31", "title": "САЩ се надяват Турция да купи ракети Пейтриът и да се откаже от руските С-400"}
{"url": "https://www.24chasa.bg/novini/article/7275209", "text": "ЕС прие да ръководи международна контактна група с южноамерикански страни за решаването на политическата криза във Венецуела чрез произвеждането на нови избори, каза шефката на дипломацията на ЕС Федерика Могерини, цитирана от Ройтерс. В групата ще участват Великобритания, Франция, Германия, Боливия и Еквадор. Тя ще прекрати работата си след 90 дни, ако не е постигнат напредък, и е готова да обсъди още икономически санкции срещу правителството на президента Николас Мадуро, предаде БТА. ЕС напълно подкрепя парламента на Венецуела и председателя му Хуан Гуайдо, заяви Могерини, цитирана от ТАСС. \"Напълно подкрепяме Националното събрание на Венецуела и лидера му като единствената демократично избрана институция на страната. Тази институция трябва да бъде защитена\", заяви Могерини след среща на външните министри на ЕС в Букурещ.", "date": "2019.01.31", "title": "ЕС прие да води международна кризисна група за Венецуела и обмисля още санкции"}
{"url": "https://www.24chasa.bg/novini/article/7275102", "text": "Специалният докладчик на ООН за произволните екзекуции и екзекуциите без съдебна присъда Аниес Каламар, която пристигна в Турция, за да разследва убийството на саудитския журналист Джамал Кашоги, се срещна днес с годеницата му, предаде ДПА. Каламар и годеницата на Кашоги Хатидже Дженгиз са се срещнали в хотел в квартал Шишли в Истанбул, според държавната Анадолска агенция. Дженгиз чакала Кашоги пред Саудитското консулство в Истанбул на 2 октомври миналата година, където той отишъл, за да получи документи, необходими за брака им. Саудисткият журналист обаче така и не излязъл от сградата. По-късно стана ясно, че той е бил убит там. Тялото му все още не е открито, предаде БТА. Каламар се очаква да остане в Турция до 3 февруари, но няма да дава никакви интервюта пред медиите, заяви нейният говорител. Убийството на Кашоги, отявлен критик на саудисткия престолонаследник принц Мохамед бин Салман, предизвика международно възмущение. По-рано този месец турският министър на външните работи Мевлют Чавушоглу заяви, че е време за международно разследване на това престъпление и че президентът Реджеп Тайип Ердоган е наредил да бъдат извършени приготовления за това.", "date": "2019.01.31", "title": "Специален докладчик на ООН се срещна с годеницата на Кашоги в Турция"}
{"url": "https://www.24chasa.bg/novini/article/7275044", "text": "„Правителството и МРРБ ще търси всички възможни законови начини да спре строителството в зоните около морските плажове.“ Това съобщи министърът на регионалното развитие и благоустройството Петя Аврамова, цитирана от пресцентъра на държавното ведомство. Тя беше категорична, че дори ще се търсят и законосъобразни възможности и начини за отчуждаване на части от имоти, които са в „чувствителната“ зона до морските плажове. По думите й това се отнася за имотите, за които няма забрана за строителство. „Това ще струва много средства и трябва да се намери правилния баланс, тъй като това са скъпи терени, които ще бъдат оценени за много пари“, подчерта Аврамова. Регионалният министър обясни още че, относно изграждащият се нов обект на къмпинг „Корал“ има забрана за строителството със заповед на МОСВ от 2014г., която е потвърдена с решение на ВАС от февруари 2018г. ДНСК проверява всички обекти, както по Северното, така и по Южното Черноморие, за които има сигнали или информация от медиите за строителство, стана ясно от думите на Петя Аврамова. Това, което е констатирано до момента при проверката на к.к. „Константин и Елена“ е че няма законови нарушения и строителството се изпълнява законосъобразно. Продължават проверките по плажовете днес, по Южното Черноморие, съобщи регионалният министър. Утре началникът на ДНСК арх. Иван Несторов ще изнесе данни за резултатите от проверките и за строежите, които се спират от ДНСК. Относно проекта за „Ларгото“ министърът коментира, че в МРРБ не са постъпвали сигнали за злоупотреби и всички документи във връзка със строежа са предоставени на Управляващия орган от бенефициента. „Предвид течащото дело, с което Министерството на културата е предявило иск за неустойка към изпълнителя на проекта, Управляващият орган ще изчака окончателното решение на съда преди да предприеме действия по казуса и по визираното закъснение в срока“, обясни още министър Аврамова. Тя каза, че е изискала доклад от ръководителя на Управляващия орган относно изпълнението на проекта. „Все още няма приключили преписки, свързани с искане за освобождаване от винетни такси на пътни отсечки от републиканската пътна мрежа“, коментира пред журналисти още регионалният министър. По думите й има решения на общински съвети, които постъпват в АПИ за освобождаване на отсечки, които са на територията на съответните общини, но това е процес, който не е приключил и за тези от тях, които ще бъдат освободени от винетна такса ще се пристъпи към споразумение между АПИ и съответната община за тяхната поддръжка.", "date": "2019.01.31", "title": "Аврамова: Търсим всички законови начини да спре строителството около плажовете"}
{"url": "https://www.24chasa.bg/novini/article/7274730", "text": "Аджибадем Сити Клиник Кардиохирургичен център Бургас е пред заплаха да преустанови дейността си, поради изтичане на договора си за наем. Вече 10 години специализираното лечебно заведение, обитава три етажа в сградата на УМБАЛ Бургас АД. През февруари 2019-та година, договорът за наем на кардиохирургичната болница изтича и това е причината през януари, държавната болница да проведе два оспорвани търга за отдаване на имота си под наем. По време на търговете цената, за наем на месец (само за два от етажите с площ 935 кв.м.), достигна 204 хил. лв. Поради високия размер на месечния наем, сключването на нов договор, поставя непреодолими финансови условия пред лечебното заведение. Ако кардиохирургичният център бъде закрит, град Бургас и целият югоизточен регион, ще останат без спешна кардиохирургична медицинска помощ. Болницата по кардиохирургия обслужва население от над 1 милион души, които получават планова и спешна кардиологична и кардиохирургична помощ. От създаването си през 2009 г. до днес в центъра са извършени над  . Спасени са над   с остър инфаркт на миокарда. Аджибадем Сити Клиник СБАЛК Бургас обезпечава с договори за спешна кардиохирургична помощ всички инвазивни лаборатории в града - МБАЛ Бургасмед, УМБАЛ Дева Мария, както и още две болници в региона - МБАЛ Хаджи Димитър Сливен и Кардиолайф Варна. Основно изискване за тяхната дейност по инвазивна кардиология е договор за спешна кардиохирургична помощ с лечебно заведение в близост. Друга такава болница в област Бургас и близкия регион не съществува. Най-близката алтернатива за друг кардиохирургичен център е на повече от 2 часа път с автомобил, което поставя в риск живота и здравето на гражданите в град Бургас. Над 130 души висококвалифициран медицински персонал – водещи лекари, медицински сестри, лаборанти, санитари и администрация ще изгубят работата си. От Аджибадем Сити Клиник Кардиохирургична болница Бургас се надяват Министерство на здравеопазването, като мажоритарен акционер на УМБАЛ Бургас АД, да намери възможност кардиохирургичната болница да продължи да осъществява дейността си и да спасява човешки животи и след 01.03.2019 г.", "date": "2019.01.31", "title": "Кардиохирургичната болница на Бургас е в риск от закриване"}
{"url": "https://www.24chasa.bg/novini/article/7275051", "text": "Аз прочетох, че фактически \"Атака\" не е против изказването ми срещу Елена Йончева. Аз не съм виждал ръководството на \"Атака\" откакто съм влязъл в Народното събрание. Това заяви пред   депутатът от НФСБ Валери Симеонов. \"От 21 ноември съм виждал Сидеров 3 пъти. Те са против, че декларацията е от \"Обединени патриоти\". Потърсих ръководството на ВМРО, те ми го дадоха. Все още ние се опитваме да полагаме добронамерени усилия да запазим тази усилия - ние от НФСБ. Колегите от ВМРО също полагат усилия\", каза още той. Знаете ли кое е важно в една коалиция - да се спазва коалиционното споразумение. Направили сме определени стъпки, за да не оставим държавата без управление. Властта не е килипир. Важно е работата на държавата да върви, смята Симеонов. \"Не съм водил никакви разговори с други политически партньори, за разлика от коалиционните ми партньори. Бих се явил отново с тях на предстоящите избори. В политиката и в коалицията трябва да има някаква етика и морал, ако те са нарушени, коалиция трудно може да има\", добави още депутатът.", "date": "2019.01.31", "title": "Валери Симеонов: От 21 ноември съм виждал Волен Сидеров 3 пъти"}
{"url": "https://www.24chasa.bg/novini/article/7274921", "text": "Утре - 1 февруари, ще бъдат отворени постъпилите оферти в обществена поръчка за избор на строителен надзор при рехабилитацията на 126 км второкласни и третокласни пътища. Ще бъдат основно ремонтирани близо 47 км от път II-23 Русе – Кубрат, около 27 км от път II-53 Поликраище - Елена – Сливен, над 23 км от път III-559 Полски градец – Тополовград – с. Устрем, близо 10 км от път III-2077 Каблешково – Межден и около 19 км от път III-9004 Варна – Житница, съобщиха от пресцентъра на Агенция \"Пътна инфраструктура\". Обществената поръчка за строителен надзор е в 6 обособени позиции. В лот 31 е рехабилитацията на близо 27 км от път II-53 Поликраище - Елена - Сливен в областите Сливен и Велико Търново. Индикативната стойност за осъществяване на строителния надзор при ремонта на участъка е 500 хил. лв. без ДДС. В лот 32 и лот 33 е основният ремонт на път II-23 Русе – Кубрат. В лот 32 е отсечка от 21,52 км от второкласния път на територията на област Русе, а в лот 33 е 25,2-километров участък в областите Русе и Разград. Индикативната стойност за строителния надзор на лот 32 е 400 хил. лв. без ДДС, а на лот 33 - 400 хил. лв. без ДДС. В лот 34 е рехабилитацията на 23,41 км от третокласния път III-559 Полски градец – Тополовград – Устрем в област Хасково. Индикативната стойност за надзор е 320 хил. лв. без ДДС. В лот 35 е основният ремонт на 9,565 км от път III-2077 Каблешково – Межден в област Силистра. Индикативната стойност е 100 хил. лв. без ДДС. В лот 36 е рехабилитацията на 18,838 км от път III-9004 Варна - Житница в област Варна. Индикативната стойност за осъществяване на строителния надзор е 250 хил. лв. без ДДС. В началото на ноември бе открита и обществената поръчка за избор на изпълнители на строително-монтажните работи на отделните участъци. Проектите ще кандидатстват за финансиране от ОП „Региони в растеж“ 2014-2020 г., при спестен финансов ресурс по програмата.", "date": "2019.01.31", "title": "Утре отварят офертите за строителен надзор при рехабилитацията на 126 км пътища"}
{"url": "https://www.24chasa.bg/novini/article/7274928", "text": "Инициаторите на новия църковен проект в Украйна грубо се намесват в църковния живот и напомнят на безбожниците, които са преследвали свещениците и вярващите през 20 век. Това заяви руският президент Владимир Путин на мероприятие по случай десет години от събора на Руската православна църква, на който се състоя интронизацията на руския патриарх Кирил, предаде ТАСС. \"Днес в Украйна се осъществява проект, който няма отношение към вярата, а е напълно фалшив\" и свързан с борбата за власт, каза Путин. \"Тъжно е, че в него се оказа въвлечен и Константинополската патриаршия. Протича грубо вмешателство в църковния живот, чиито инициатори сякаш са се учили от безбожниците от миналия век, които гонеха вярващите от храмовете и преследваха свещенослужителите\", заяви руският президент, предава БТА. Властите на Русия не се месят в църковните дела, включително тези в независима Украйна, но си запазват правото да реагират и да правят всичко в защита на правата на човека, включително свободата на вероизповеданието, предупреди той.", "date": "2019.01.31", "title": "Путин: Инициаторите на новата украинска църква са като безбожниците от 20 век"}
{"url": "https://www.24chasa.bg/novini/article/7274922", "text": "Със споразумение, сключено между Районна прокуратура – Своге и защитата на подсъдимия А.С., е приключило съдебното производство срещу него по обвинение за извършено престъпление по чл. 131, ал. 2, т. 3, вр. чл. 130, ал. 1 от НК. Той е бил привлечен към наказателна отговорност, след като около 16 ч. на 02.05.2018 г., в сградата на „МБАЛ Своге“ ЕООД, причинил на медицински специалист лека телесна повреда. Мъжът нападнал медицинската сестра в манипулационна стая на хирургичното отделение при изпълнение на службата й. От нанесените й удари с ръце и крака, жената получила кръвонасядания, съчетани с травматичен оток, на главата, в областта на лявата ушна мида, както и по двете бедра. Съдът е одобрил постигнатото между страните споразумение, с което на подсъдимия А.С. е наложено наказание от седем месеца „Лишаване от свобода“ с тригодишен изпитателен срок. Освен това му е наложена пробационна мярка „Задължителна регистрация по настоящ адрес“ за срок от две години. Определението на съда има последиците на влязла в сила присъда.", "date": "2019.01.31", "title": "Подсъдим за нападение над медицинска сестра в МБАЛ Своге се е признал за виновен"}
{"url": "https://www.24chasa.bg/novini/article/7274937", "text": "Европейският парламент одобри промените във вътрешните си правила за по-ефективна и прозрачна дейност, съобщиха от пресслужбата на европарламента. Ключовите промени в правилника за дейност на Европейския парламент, които бяха приети в четвъртък, са свързани с правилата за поведение на членовете (включващи разпоредби относно прозрачност и мерки за предотвратяване на тормоза), парламентарните въпроси към Съвета на министрите и Европейската комисия. Измененият правилник беше одобрен с 496 гласа „за“, срещу 114 гласа „против“ и 33 „въздържал се“. Повишена прозрачност Ключовите участници в законодателния процес - евродепутатите, които ръководят законодателството в Парламента, известни като докладчици, докладчиците в сянка и председателите на комисии, ще бъдат задължени да публикуват онлайн всички записани срещи с представители на интереси, които попадат в обхвата на Регистъра за прозрачност. Освен това другите евродепутати са насърчавани да публикуват онлайн всякакви срещи, в които участват с представители на интереси. Уебсайтът на Парламента ще трябва да бъде адаптиран технически, така че да позволява на членовете да публикуват информация относно това как използват надбавката за общи разходи. Правила за поведение Новите правила гласят, че членовете трябва да се въздържат от „неуместно поведение“ (например показването на плакати по време на пленарни заседания), от „обиден език“ (например клевета, „език на омраза“ или подклаждане на дискриминация) и от психологически и сексуален тормоз. Кодексът за поведение на Парламента ще бъде анексиран към Правилника за дейност и евродепутатите трябва да се ангажират да го спазват в писмена декларация. Отказът да се подпише такава декларация може да доведе до забрана евродепутатът да поема висша длъжност, да бъде назначен като докладчик или да представя Парламента по време на тристранни срещи или в официална делегация. Сериозно нарушение на тези правила може да доведе до санкции. Европейски политически партии и фондации Според договорите, „политическите партии на европейско равнище допринасят за формирането на европейско политическо съзнание и изразяването на волята на гражданите на ЕС“. Дадена организация трябва да спазва специфични условия, за да бъде квалифицирана като европейска политическа партия или европейска фондация. Според новите правила, група от минимум 50 граждани може да поиска от Европейския парламент да отправи питане към Органа за европейските политически партии и европейските политически фондации дали дадена европейска партия или фондация изпълнява тези условия. Реформата също включва мерки относно парламентарните въпроси и по-точно запитванията към Съвета и Европейската комисия, консултациите на комисиите относно поверителна информация, правилата относно постоянните комисии, гласуването по изменения и правилата относно парламентарните интергрупи. Следващи стъпки Одобрените изменения ще влязат в сила в първия ден на следващата сесия след тяхното приемане, т.е. на 11 февруари 2019 г., с изключение на някои разпоредби свързани с правилата за поведение на евродепутатите, постоянните комисии и служителите на комисиите, които ще влязат в сила при откриването на следващия парламентарен мандат на 2 юли 2019 г.", "date": "2019.01.31", "title": "Европарламентът одобри повече прозрачност и ефективност във вътрешните си правила"}
{"url": "https://www.24chasa.bg/novini/article/7274943", "text": "Понеделник, 4 февруари, ще бъде неучебен ден в община Сливен, съобщиха от общинския пресцентър. Със заповед на кмета Стефан Радев 4 февруари е обявен за неучебен ден за училищата на територията на общината, като целта е намаляване на заболеваемостта и опазване здравето на учениците. Учебните занятия ще бъдат възстановени на 6 февруари, тъй като 5 февруари е обявен за междусрочна ваканция.", "date": "2019.01.31", "title": "4 февруари ще бъде неучебен ден в община Сливен"}
{"url": "https://www.24chasa.bg/novini/article/7274971", "text": "Поради извършване на строителни дейности от „НКЖИ” за модернизация на железопътен участък София – Елин Пелин от 01.02.2019г. се въвежда нова организация на движение като се затваря временно жп прелез „Казичене” – ул.”Серафим Стоев”. Това съобщиха от пресцентъра на Столична община.", "date": "2019.01.31", "title": "Затварят жп прелез в Казичане от утре"}
{"url": "https://www.24chasa.bg/novini/article/7274951", "text": "Народният представител и областен координатор на ПП ГЕРБ Даниела Савеклиева посрещна днес в Народното събрание посетителска група от ПМГ \"Акад. С. Корольов\" - Благоевград. По време на срещата с учениците присъстваха и депутатите от ГЕРБ в област Благоевград Георги Динев, Александър Мацурев и д-р Емил Тончев. Посетителите имаха възможност и да разговарят с Председателя на Народното събрание Цвета Караянчева, която ги запозна с историята на институцията и начина на работа. Народните представители споделиха с учениците как минава един работен ден на депутата, с какво се занимава и в какви комисии участват. Учениците бяха много заинтригувани и зададоха много въпроси, които ясно показват, че младите хора в България са будни. Даниела Савеклиева пожела на посетителите да бъдат здрави, много успешни и да не спират да вярват в себе си.", "date": "2019.01.31", "title": "Цвета Караянчева посрещна ученици от Благоевград в Народното събрание"}
{"url": "https://www.24chasa.bg/novini/article/7274976", "text": "България ще се възползва от специалния механизъм за разплащания с Иран, наречен INSTEX, основан от Германия Франция и Великобритания, за да подпомага търговските отношения с Техеран, въпреки американските санкции. Това заяви зам.-външният министър на Иран Абас Арагчи в интервю за \"24 часа\". Арагчи е в България след преговори с Австрия и Словакия по същия въпрос. Дипломатът, който бе и главен преговарящ по иранската ядрена сделка заяви, че очаква България не само да се възползва от специалния механизъм, който ще улесни българските фирми да правят бизнес със страната му, но също и да се присъедини като акционер към дружеството, основано от Германия, Франция и Великобритания. Според Арагчи INSTEX ще помогне споразумението за иранската ядрена програма, постигнато през 2015 г. да се запази живо, въпреки решението на американския президент Доналд Тръм САЩ да се изтеглят от него. Механизмът се подготвя от месеци, но ще трябват няколко месеца, за да заработи. Дружеството е регистрирано във Франция и ще бъде ръководено от германски банкер. Великобритания ще получи поста на председател на надзорния съвет. Трите страни вече изразиха надежда към тях да се присъединят и други европейски държави. Пред \"24 часа\" Абас Арагчи уточни, че българските официални представители, с които е разговарял са го уверили, че България проучва възможностите да се присъедини към акционерите. Не беше нужно да обяснявам на българските колеги какви ще са ползите за българските фирми и бизнес от този механизъм, те знаеха всички подробности много по-добре от мен, каза още Арагчи.", "date": "2019.01.31", "title": "България ще се възползва от специалния механизъм за търговия с Иран"}
{"url": "https://www.24chasa.bg/novini/article/7273191", "text": "    За 43 г. в хирургията доц. Борислав Нинов, който заши сърце, разрязано от циркуляр, има около 13 400 операции - прави обичайно по 300 за година. Не брои спасените под скалпела - много са. През 2004 г. той се нареди сред достойните българи на в. “24 часа”. “Той е хирургът със златни ръце, посветил се на това да спасява човешки живот”, номинираха го признателни пациенти. Като шеф на Втора хирургична клиника към университетската болница в Плевен и сега доц. Нинов оперира всеки ден, на разположение е нощем, в събота и в неделя. Тези дни заедно с колеги неонатолози той се бори за живота на бебе с вродена аномалия на хранопровода (атрезия). “Новороденото не може да се храни, обречено е, ако не му помогнем\", казва хирургът. Признава, че вече е на пенсионна възраст. Обемът на работа е намален - оперира предимно деца, служители на болницата и техни близки. “Работя, защото няма нови кадри. Младите предпочитат да заминат в чужбина. Мои студенти казват, че не желаят да облекат бялата престилка в България. В Плевен в курс по немски език половината са бъдещи медици от нашия университет. тревожи се доц. Нинов. Той е с европейска диплома по детска хирургия. В България от всичките 25 детски хирурзи с престижното признание са удостоени едва 10-15. “Освен в София, Пловдив и Варна би трябвало във всеки областен град да има по двама-трима детски хирурзи. И тъй като държавата не прави нищо, тенденцията е те да намаляват. Как да ги задържим и увеличим, като у нас за втора специалност “Детска хирургия” лекарят взема 20 лева над заплатата. Затова, вместо да треперят денонощно за детски живот за тия 20 лв., някои млади колеги в петък хващат самолета, отиват в Германия, дават дежурства в събота и неделя и се връщат. За 2 дежурства те изкарват около 1400 евро, а тук за колко време ще ги вземат?”, огорчен е доц. Нинов. От няколко месеца той вече не ръководи университетската катедра, но остава гост преподавател по хирургия. “Преподаването беше удоволствие за мен, липсва ми, но е нормално да отстъпиш на по-младите”, разсъждава Нинов. Съжалява обаче, че не е описал в учебник по-необичайното в дългата си практика. Въпреки победата над операционната маса хирургът не приема случаите си като уникални, но смята, че доста сред тях са странни, редки, а някои - неповторими. “24 часа” събра по-особени операции на доц. Нинов. В един късен следобед в университетската Втора хирургия в Плевен докарват 14-годишно момче с разрязано сърце. Както режело дърва под сайванта на село, циркулярът се счупил. Летящото острие разкъсало гърдите му, пробило белия дроб и минало през сърцето. Пораженията са като при инфаркт, можем да загубим детето, произнасят се кардиолозите след ЕКГ. “Операцията беше изключително рискова, продължи 4 часа. Зашихме сърцето с български конци. След време научих, че пациентът ми е баща на 3 деца и работи тежък физически труд”, доволен е доц. Нинов. Посред нощ доц. Нинов вкарва в операционната млад мъж, който едва дишал, съмненията били за масивен инфаркт. Скенерът открил възпалена кучешка тения на черния дроб. Огромната киста с диаметър 20 см изглеждала като изопната футболна топка, изпълвала я жълтеникава гноевидна течност. Дотогава не познавах подобен случай в медицинската литература. Взех незабавно решение. Когато отворих гръдния кош, сърцето не пулсираше, притискаше го течността в перикарда. След отваряне на перикарда и евакуация на излива там анестезиологът възкликна: “Какво направихте, сърдечната дейност рязко се подобри!”. Изчистихме кистата и човекът се върна в живота, при семейството си, тръгна на работа”, отчита поредния успех хирургът. Грамадна киста, но в яйчника едва не убила ученичка на 16 г. Тийнейджърката изумила медиците - първо помислили, че е бременна поне в 8-ия месец, после скенерът видял 6-килограмова киста. Фаталният изход щял да настъпи за минути, ако образуванието се спука в корема. С перфектната операция доц. Нинов дал шанс на момичето да стане майка. Под скалпела на хирурга Нинов във втория си живот влезли още няколко деца. Като онова 5-годишно момченце, доведено посред нощ в клиниката. Превивало се от болки и често повръщало, а незабавният рентген показал преплитане на червата. Състоянието било тревожно - червото можело да загине и за часове да стане най-лошото. Оказало се, че малкият ял сушени сливи, но май не ги сдъвкал както трябва и плодовете се слепили в монолитна сплав с големината на кокоше яйце. Топчето запушило тънките черва. Изваждането криело риск, затова лекарят избутал твърдата спойка в дебелото черво да си замине по естествен път. Подобно премеждие преживяло и 6-годишно хлапе. \"Беше глътнало батерия за дистанционно. Опасявахме се, че ако се разпадне в червата, ще настъпи отравяне. Проследихме я - спуснала се в сляпото черво, но си стоеше цяла. Отрязах апендикса, през отвора изтиках батерията и я изхвърлих. - хем махнахме чуждото тяло, хем със съгласието на майката имунизирахме детето срещу апендицит”, описва доц. Нинов. Както въртяло педалите на велосипеда си, 10-годишно момче паднало в река. След опасния скок малкият бил изваден от водата с прерязана предна коремна стена, а всичките му тънки черва излезли навън. “За нас детето беше с двоен късмет - не се е удавило, а нараняванията му бяха “щастливи” - въпреки разкъсаната коремна стена нямаше поражения по червата и черния дроб, мина без кръвозагуба и перитонит. Прибрахме червата, зашихме го и детето си замина по живо, по здраво”, обяснява хирургът. Преди време ортопеди сложили 3 игли, дълги между 12 и 18 сантиметра, в счупената раменна кост на възрастна жена. На 40-ия ден лекарите обаче установили, че едната игла я няма. “Сякаш електрически ток минава през мен”, оплакала се жената. По чудо нямаше разкъсвания. Направих малък разрез, улових иглата и я измъкнах. Операцията не беше проблем, но си остана загадка как иглата се е провирала, без да дупчи”, чуди се доц. Нинов. Той е автор на 95 научни публикации, достатъчни за професура. “Не желая да подавам документи, защото съм разочарован от начина на хабилитация - високи титли, а се раздават с лекота. Обидно е”, мотивира отказа от професура доцентът. “Хирургията за мен е начин на живот”, призна през 2011 г. доц. Нинов пред “24 часа”. Днес обаче той смята, че животът не е само хирургия и като човек има право на лични преживявания. Понякога ходи на лов. “Стана случайно - глиганите бяха много, нямаха преброяване. Прицелих се в един - падна, гледам и този отзад не мърда. Бяха 70-килограмови, оказа се, че куршумът минал през единия и убил и другия. В ловуването обаче по̀ ми допада да бродя из природата. Харесвам и разтоварващата атмосфера на авджийските лакърдии около масата”, казва Нинов. --- Кои са нашите съвременници, направили добро, спасили човек, проявили жестове на внимание към страдащите - идеята да ги покажем, да разкажем техните истории започна с кампанията “Достойните българи” на вестник “24 часа” през 2003 г. Оттогава до днес повече от 500 българи, а и чужденци станаха носители на високото звание. В големия отбор на достойните има най-различни хора - ученици и студенти, спортисти, лекари, архитекти, журналисти, многодетни родители, свещеници, политици, банкери, строители, компютърни специалисти, юристи, земеделци, пенсионери, войници и пожарникари, полицаи и планински спасители, шофьори, машинисти на влак, кондуктори и ватмани. Общото, което ги обединява, е, че са хора с големи и смели сърца, които не се страхуват да се раздават. Днес ви припомняме историята на един от достойните българи.", "date": "2019.01.31", "title": "Доц. Борислав Нинов, който спаси сърце, срязано от циркуляр, отказва да е професор"}
{"url": "https://www.24chasa.bg/novini/article/7274972", "text": "Млада майка откри овъглени части от тялото на 11-месечното си бебе в една от печките в семейния дом в село в руската република Хакасия, съобщи \"Дейли Мейл\". Според следствието бабата и дядото на момченцето са виновни за потресаващото убийство, извършено от тях в състояние на алкохолно опиянение, предаде  Малкият Максим бил оставен под техните грижи от 20-годишната си майка Виктория, на която се наложило да пътува до съседно село. Според показания на съседа Евгени Боргояков дядото излязъл навън, изпил голямо количество водка и \"полудял от алкохола\". \"Той се върна вкъщи и чухме, че е хвърлил бебето в горящите дърва в печката - това беше\", заяви той пред руската телевизия. Дядото и бабата са арестувани. Ако се докаже вината им за гибелта на бебето ги грозят доживотни присъди. \"Почивай в мир, любими синко! Моето мило малко момче - болката ми не намалява дори за минута\", изрази мъката си майката в социалните мрежи.", "date": "2019.01.31", "title": "Пияни дядо и баба опекоха живо внучето си"}
{"url": "https://www.24chasa.bg/novini/article/7274988", "text": "В американския щат Флорида момиченце остана живо по чудо, след като падна в клетката на носорозите в зоологическата градина Бревърд, съобщава в. \"Ню Йорк таймс\". При инцидента 2-годишното дете е било нападнато от две животни. Момиченцето е получило наранявания на гърдите, стомаха, на черния дроб, на гръбнака и на дясното ухо. При проведеното разследване било установено, че детето се било промъкнало през решетката на клетката по време на частна екскурзия в зоопарка в град Мелбърн, щата Флорида, предаде БТА. Два носорога били притиснали детето с муцуните си към металните решетки на клетката, причинявайки му многобройните наранявания. Момичето било спасено от служители на зоопарка и от семейството й. Майката на пострадалата също получила наранявания на ръцете, когато се опитала да измъкне рожбата си.", "date": "2019.01.31", "title": "Момиченце попадна в клетка на носорози в САЩ и по чудо оживя"}
{"url": "https://www.24chasa.bg/novini/article/7275001", "text": "Около 1700 пристигащи и заминаващи полета на летищата в Чикаго са отменени през последните 24 часа заради ниските температури в Средния запад на САЩ, предаде Асошиейтед прес. Тази сутрин температурата на международното летище \"О'Хеър\" е била минус 29 градуса по Целзий. Около 1450 полета са били анулирани, предаде БТА. Други 250 полета са отменени на международното летище \"Мидуей\". Експерти казват, че ниските температури се отразяват на хората, оборудването и зарежданията с гориво по летищата. Студовете засегнаха и железопътния транспорт на Чикаго, който е третият по големина град на САЩ. Влаковете по някои линии спират или се движат с променен график.", "date": "2019.01.31", "title": "Отмениха около 1700 полета на летищата в Чикаго заради студа"}
{"url": "https://www.24chasa.bg/novini/article/7275007", "text": "Много уважавам президентската институция и всички институции в България. Благодарение на Румен Радев летях в двуместен самолет F-16. Това каза бившият външен министър Соломон Паси пред bTV. \"Да правя партия 35 години по-късно не е за мен. Имаме битка на популистичния терен. Категорично нямам идея за нова партия. Да подкрепим много партии да поведат България напред. В Атлантическия клуб имаме такова ноухау. От популизма света нищо добро не е видял, с популизъм Хитлер е дошъл на власт\", каза Паси.  \"Когато е необходимо поддържам връзка с президента Радев. Аз съм разтревожен за въздуха в София и пратих такова съобщение до президента. Много коректно ми отговори. Моята идея беше да се свика Консултативен съвет за национална сигурност по този въпрос. Нямаме прииждащи опасности като Истанбулски конвенции\", добави той. \"Сделката за F-16 e сделката на века. Това е следващият огромен стратегически проект на България. Това чертае изключителен потенциал за сътрудничество за авиацията и за космонавтиката. Масово се говори, че трябва да се произнесе комисия за обществените поръчки. Всички, които са антиамерикански настроени казват сега ще подновим добрия световен самолет със самолет, който върши само една от функциите. „Грипен“ върши само полицейски функции\", добави Паси. ", "date": "2019.01.31", "title": "Соломон Паси: Категорично нямам идея за нова партия"}
{"url": "https://www.24chasa.bg/novini/article/7273168", "text": "Внасяме евтин ток от Турция и изнасяме сериозно за всички останали съседи, показват данните на ЕСО. От десетилетия България изнасяше електроенергия за южната ни съседка, но заради по-евтиния ток там трендът от декември 2018 г. насам се е преобърнал. Заради по-ниските си цени на тока Турция е наложила и ограничение на износа към нас до 100 мегавата, казаха високопоставени източници от енергетиката. Цената на борсата в Турция в сряда в 11 ч беше 241,87, а в 12 ч - 213,08 лири за мегаватчас. За същия ден пиковата енергия на българската борса бе с цена 153,11 лв. Търговци на ток сметнаха за “24 часа”, че средната цена на турския ток през януари е 222 лири за мвтч, което прави (с 5% такса за внос) към 40 евро. Иначе от България тече силен износ навън за всички други съседни страни. Изнася се за Румъния, Сърбия, Гърция и Македония. В 15,40 ч в сряда товарът на системата беше 6183 мегавата, от които за България бе 5367, което означава, че износът е 816 мегавата. Така че при високи цени на тока в съседните ни държави няма как в България да остане евтина електроенергия, казват експерти. В понеделник надвечер министърът на енергетиката Теменужка Петкова и екипът ѝ отново се срещнаха с работодатели и синдикати за цените на свободния пазар. Тя е съобщила, че държавните централи са изпълнили поетия ангажимент да предоставят допълнително ток на борсата. “Поведението на държавните енергийни дружества на борсата отговаря напълно на ангажиментите по европейското и българското законодателство”, е казала тя. По думите на енергийния министър през 2018 г. производството на електроенергия в България се е увеличило с 2,3% спрямо 2017 г. Петкова е съобщила още, че износът на ток през януари е нараснал с 200% в сравнение със същия месец на миналата година.", "date": "2019.01.31", "title": "Заради скъпия ток на борсата търговци  внасят от Турция"}
{"url": "https://www.24chasa.bg/novini/article/7275010", "text": "Германският инженер Хенрик Амосер даде показания на днешното съдебно заседание по делото за железопътното произшествие в Хитрино в Шуменския окръжен съд, чрез видеоконферентна връзка със съд в Берлин, предава БТА. Той каза за себе си, че е железопътен инженер и е бил нает от фирмата - превозвач на дерайлиралите цистерни да направи оглед на местопроизшествието, но бе предупреден от председателя на съдебния състав, че трябва да дава показания в качеството си на свидетел. Амосер отбеляза, че е пристигнал в Хитрино със свой колега на 13 декември 2016 г., където останали до 16 декември, но не са били допуснати до мястото на инцидента и припомни, че районът е бил отцепен. Получавали са снимки, за които е трябвало да дават своята експертна оценка. За втори път е бил в Хитрино от 21 до 23 декември и тогава е имал възможност да направи оглед. На германския инженер му бе предоставена и възможност да каже какво вижда на фотографии от местопроизшествието, за които има какво да сподели. На някой от тях каза, че вижда неизправности по железопътната инфраструктура и елементи от нея, както и малко и с лошо качество чакъл. Той каза още, че никога не е виждал толкова голямо изместване на железопътния път, какъвто е видял в Хитрино. Амосер даде пример от неговата практика - за дерайлирал влак със 104 км/ч, без да е била изместена железопътната линия. Обвиняеми по делото са машинистите Димитър Михнев и Радослав Петков, и двамата от Русе, управлявали дерайлиралата на 10 декември 2016 г. в района на гара \"Хитрино\" влакова композиция с пропилен и пропан-бутан. От последвалия взрив загиват седем души, а 29 са пострадали; разрушени са и са нанесени щети на десетки сгради в населеното място.", "date": "2019.01.31", "title": "Германски инженер: Не съм виждал толкова изместване на железопътния път като в Хитрино"}
{"url": "https://www.24chasa.bg/novini/article/7275022", "text": "Техническите затруднения с купуването на електронни винетки чрез Националния доставчик на услуги са отстранени, съобщиха от Агенция \"Пътна инфраструктура\". Е-винетки могат да бъдат купени чрез специализирания сайт www.bgtoll.bg; чрез сайта www.vinetki.bg; чрез мобилното приложение BGTOLL; на касите на областните пътни управления на Агенция \"Пътна инфраструктура\"; на касите в пощенските клонове, в бензиностанциите ОМВ и Лукойл, в офисите и чрез сайта на мобилния оператор А1, в офисите на Easy pay; на терминалите за самотаксуване, се посочва в съобщението.", "date": "2019.01.31", "title": "Отстраниха техническите проблеми с купуването на е-винетки от Националния доставчик"}
{"url": "https://www.24chasa.bg/novini/article/7274628", "text": "Окръжна прокуратура – Благоевград е предала на съд гръцкия гражданин Н. М. по обвинение за предизвикано от него пътно-транспортно произшествие – шофиране с превишена скорост в населено място, в резултат на което е загинал пешеходец – престъпление по чл. 343, ал. 1, б. „в“, пр. 1, вр. чл. 342, ал. 1, пр. 3 от Наказателния кодекс. Това съобщиха от прокуратурата.  На 20.08.2017 г. обвиняемият М. управлявал лек автомобил „Рено“, в посока от гр. Серес, Гърция, за гр. София. Заедно с него пътували съпругата му и трите му деца. Около 21:15 ч. той се движел по главен път Е-79, като наближил бензиностанция в гр. Кресна. Непосредствено до нея, както и на противоположната страна, имало изградени спирки със специално уширение. По това време работещият наблизо Д.К. предприел пресичане на пътното платно, като бил осветен от уличните лампи и осветлението на намиращата се наоколо каравана. Движещият се пред колата на обвиняемия друг автомобил намалил скоростта, за да пропусне пешеходеца. Въпреки това, мъжът се спрял в участъка на линията, ограничаваща двете ленти за движение, и изчакал преминаването на автомобила, след което продължил пресичането. В същия момент обвиняемият Н.М. шофирал със скорост 57 км/ч, като не видял своевременно пресичащия пътното платно Д.К. Водачът не намалил скоростта на движението на управляваното от него МПС, не задействал спирачната система и не извършил аварийно спиране. Вследствие на това, пешеходецът бил ударен от автомобила на Н.М., като му била причинена тежка черепно-мозъчна травма. Поради тежестта на уврежданията, смъртта на пострадалия била неизбежна. Предстои съдът да насрочи разпоредително заседание по делото.", "date": "2019.01.31", "title": "Съдят шофьор за смъртта на пешеходец в близост до бензиностанция в гр. Кресна"}
{"url": "https://www.24chasa.bg/novini/article/7274594", "text": "Европейският съд за правата на човека (ЕСПЧ) нареди днес на Русия да плати 10 милиона евро на Грузия заради масово експулсиране на грузински граждани през 2006 и 2007 г., предаде ДПА, цитирана от БТА. Грузия твърди, че над 4600 нейни граждани са били депортирани или им е било наредено да напуснат Русия в продължение на няколко месеца в отговор на арестуването от грузинските власти на четирима руски офицери, обвинени в шпионаж. През 2014 г. съдът в Страсбург постанови, че експулсиранията са представлявали нарушение на забрана за колективно експулсиране на чужденци. Според съда руските власти също така са нарушили правото на свобода и забрана за унизително отношение към грузинците, задържани с цел да бъдат депортирани. В сегашното решение съдът заяви, че Грузия трябва да даде от обезщетението по 2000 евро на своите граждани, които са били изгонени от Русия. Тези, които също така са били задържани или подложени на лошо отношение, трябва да получат по между 10 и 15 хиляди евро. Русия и Грузия отдавна имат обтегнати отношения. През 2008 г. двете страни водиха петдневна война заради две отцепнически грузински области, които Москва призна за независими държави. През 2015 г. Русия прие закон, който й позволява да отхвърля решения на ЕСПЧ, ако ги сметне за противоконституционни. Съдът е част от Съвета на Европа - организация, в която членуват почти всички европейски държави, включително Русия и Грузия.", "date": "2019.01.31", "title": "Русия трябва да плати 10 млн. евро на Грузия заради депортации"}
{"url": "https://www.24chasa.bg/novini/article/7274652", "text": "Страна с размери на континент и изумителни минерални ресурси, Бразилия експлоатира минния си потенциал от векове. Две катастрофи за три години обаче опръскаха цялото това богатство с кръв и кал. Миналата година само желязната руда има дял от 17% от бразилския износ, което е донесло на страната над 20 милиарда долара. \"Черешката\" на миннодобивния сектор, който обхваща над 8000 предприятия, е Vale - световният номер едно в добива на желязна руда. Сега компанията е в центъра на трагедия, при която загинаха най-малко 99 души, а 259 са в неизвестност след скъсването на стена на хвостохранилище в петък край град Брумадиньо. През ноември 2015 година, при подобен инцидент в мина на компанията близо до Мариана, на 120 километра от новата трагедия, загинаха 19 души. Тези две катастрофи станаха в югоизточния бразилски щат Минас Жераис, където е концентрирана по-голямата част от рудодобива в страната. Неслучайно името на този щат означава \"Мини всякакви\". 300 мини По данни на Асоциацията на бразилската миннодобивна промишленост (IBRAM) всяка година от земята в Минас Жераис биват извличани над 180 милиона тона желязо. Този метал е много търсен, особено от Китай, който е най-големият купувач на бразилско желязо (с 54 % от износа), далеч пред следващите в списъка Япония и Малайзия. Бразилия разполага също с големи резерви от злато, боксит, никел и манган и е на второ място в света по залежи от уран. Страната освен това държи дял от 98 % от глобалното предлагане на ниобий - лек метал, използван в металургията и самолетостроенето. В Бразилия има над 300 мини с различни размери. Последици за околната среда На мината, където се скъса стена на хвостохранилище, се падаше дял между 2 и 7% от добива на желязна руда на Vale. Въпреки че все още е твърде рано да се определят точно последиците за околната среда от катастрофата, шокът, който тя предизвика в Бразилия, би трябвало да доведе до затягане на нормите за безопасност в сектора. Още повече фактът, че това е втори такъв случай за три години, навежда на мисълта, че нито Vale, нито бразилските власти са си взели поука от бедствието в Мариана. Евентуалното затягане на екологичните норми би било принудителен завой за правителството на новия президент Жаир Болсонаро, който по-скоро изглеждаше склонен да смекчи правилата в областта на опазването на околната среда и критикуваше усърдието на държавните контролни агенции. Нови регулации? Бразилският министър на околната среда Рикардо Салес заяви тази седмица, че правителството скоро ще обсъди нови регулации. Не всички бразилски мини функционират по същия метод като тази в Брумадиньо. Според Националната агенция за водите при 204 от общо 790 стени на хвостохранилища в Бразилия има повишен риск, било то за живота на хората или за околната среда. Главният изпълнителен директор на Vale Фабио Шварцман съобщи във вторник, че 10 стени на хвостохранилища, чиято структура е сходна на тази в Брумадиньо, ще бъдат разрушени. Той уточни, че тези операции ще намалят с 40 милиона тона, т. е. с 10 %, годишния добив на желязна руда на компанията. Съобщението предизвика рязко повишение на цената на желязната руда, тъй като пазарът очаква свиване на световното предлагане. (БТА)", "date": "2019.01.31", "title": "Миннодобивната промишленост в Бразилия: трагедии и огромни ресурси"}
{"url": "https://www.24chasa.bg/novini/article/7274663", "text": "„Причините за влошеното качество на въздуха в България имат социално-икономически характер и са вследствие на енергийната бедност на населението, тъй като основен източник на замърсяването е битовото отопление през зимния сезон”. Това е записано в доклад на българската Сметна палата, който е част от международен одит за стандарта и качеството на въздуха в 15 държави: България, Естония, Унгария, Холандия, Полша, Румъния, Словакия, Испания, Албания, Македония, Грузия, Косово, Молдова, Швейцария, Израел, предаде  „Предвидени са социални мерки като помощи за отопление на хора с ниски доходи, но не се предвижда осигуряването на екологични горива и подобряване на качеството на атмосферния въздух в големите градове. Мерките на национално и местно ниво не са насочени към основния източник на замърсяване – битовото отопление с твърдо гориво, остарелия автомобилен парк и инфраструктурата, което представлява предизвикателство за ефективността и ефикасността на предприетите мерки за борба със замърсяването на въздуха”, пише още в доклада на българската Сметна палата. Замърсяването на въздуха предизвиква най-висок риск за човешкото здраве в света измежду всички видове замърсявания на околната среда. В доклад на Европейската сметна палата, публикуван през септември 2018 г., е констатирано, че то е причинило преждевременната смърт на 400 000 души годишно и мерките, предприети от ЕС за борба с проблема, не са постигнали очаквания ефект.", "date": "2019.01.31", "title": "Сметната палата: Причината за мръсния въздух у нас е бедността"}
{"url": "https://www.24chasa.bg/novini/article/7274610", "text": "Новите газопроводи, които са за над 2.2 млрд. лева и по които ще се транспортира газът по \"Турски поток\", ще се строят. Това стана ясно от изявлението на енергийния министър Теменужка Петкова в ресорната парламентарна комисия.  \"Има добра новина\", каза тя на депутатите, \"и тя е, че е приключил успешно третият етап на икономическия тест за капацитета на тръбите на входа от Турция и на изхода към Сърбия. Петкова каза, че след третата фаза 3 фирми са ангажирали 100% от обявения капацитет. Тя припомни, че при европравилата 10% от капацитета на тръбите се запазва за свободен достъп (при входа на Турция) и 20% от капацитета (на изхода към Сърбия). Петкова съобщи, че приходите на година ще бъдат 360 млн. лева и 7 млрд. лева за срока на експлоатация на тръбите. Предстои подписване на договори с трите компании, които са резервирали капацитета за 20 години. Още днес ще се подпишат договорите с фирмите, които са резервирали капацитет, съобщи изпълнителният директор на \"Булгартранс газ\" Владимир Малинов. Това са \"Газпром\", \"Булгаргаз\" и швейцарската фирма \"Мет\", съобщи пред журналисти той. А на самата комисия депутатите поздравиха министърката на енергетиката и шефа на \"Булгартрансгаз\" за това, че ще се строят новите газопроводи. ", "date": "2019.01.31", "title": "\"Турски поток\" през България ще се строи"}
{"url": "https://www.24chasa.bg/novini/article/7274662", "text": "Косовският министър-председател Рамуш Харадинай не изключва възможен разпад на управляващата коалиция заради разногласия по въпроса за 100-процентните мита за сръбски стоки. Това съобщи днес прищинския вестник \"Зъри\", цитиран от ТАСС. По информация на изданието след среща на косовския президент Хашим Тачи, премиера Рамуш Харадинай и председателя на косовския парламент Кадри Весели с американския посланик в Прищина Филип Коснет във връзка с въпроса за евентуална отмяна на митата за стоки от Сърбия, премиерът е заявил, че \"митата няма да бъдат отменени, тъй като са били наложени по решение на косовското правителство\". Харадинай е посочил, че \"ако разногласията продължават идните няколко дни, може да се разпадне управляващата коалиция\", предаде БТА. Според анализатори отказът за отмяна на митата може да доведе до предсрочни парламентарни избори и формиране на ново правителство в Прищина. През ноември косовските власти наложиха мита от 100 процента върху внасяните от Сърбия стоки.", "date": "2019.01.31", "title": "Харадинай: Управляващата коалиция може да се разпадне, ако разногласията продължат"}
{"url": "https://www.24chasa.bg/novini/article/7274677", "text": "Стейси Ейбрамс ще направи повече от това да опровергае президента Тръмп другата седмица. Като първата чернокожа жена, която ще произнесе отговора на демократите на обръщението За състоянието на съюза, тя ще представлява това, което мнозина нейни съпартийци виждат като свое политическо бъдеще. Избирайки Ейбрамс, родом от щата Джорджия, загубила с много малка разлика при опита си да стане първата афроамериканка губернатор, лидерът на сенатското малцинство Чък Шумър дава израз на надеждата на партията да спечели бъдещи избори, като се обърне към жените и цветнокожите. Той също така сигнализира желанието на партията да направи пробив в многообразните югоизточни и югозападни щати след разочароващи загуби там на междинните избори миналата година. 45-годишната Ейбрамс представя нарастващото политическо влияние на чернокожите жени. Това е нещо, от което Шумър иска да се възползва, като я привлече да участва в надпреварата в Джорджия за Сената догодина - решение, което за демократите може да има въздействие в национален мащаб, ако тя спечели мястото и междувременно изведе до урните достатъчно гласоподаватели, така че щатът в Дълбокия юг да стане конкурентен на равнище президентски избори. Шумър и други \"разбират властта, мъжеството и приноса на чернокожите жени и изборът на Стейси Ейбрамс е физическо въплъщение на това признаване\", каза стратегът на демократите Саймън Сандърс. Речта дава на Ейбрамс стартова площадка под светлината на прожекторите към предизборната кампания за Сената. Макар тя да не е решила дали ще се кандидатира, Шумър прекара последните няколко седмици в увещаване на Ейбрамс да се изправи срещу сенатора републиканец първи мандат Дейвид Пърдю. Тя се срещна и със сенаторката от Невада Катрин Кортез Масто, председателка на предизборния щаб на демократите за Сената през 2020 г., с председателката на Камарата на представителите Нанси Пелоси и с Камала Харис - претендентка за номинацията на демократите за президентските избори - която в момента е единствената чернокожа сенаторка. На практика няма път към мнозинство на демократите в Сената, без да бъде победен Пърдю, който в сряда, на събитие за набиране на средства, повиши вероятността да хвърли ръкавица на Ейбрамс. Но отвъд математиката за Сената, някои демократи се надяват, че кандидатура на Ейбрамс би могла да им помогне на президентските избори да спечелят 16-те електорални гласа на Джорджия. С все по-голямо многообразие и урбанизация, на Джорджия се гледа като на един от следващите оспорвани щати. Представянето на Ейбрамс през 2018 г. изненада наблюдателите, които предполагаха, че чак след няколко вота Джорджия ще стане колебаещ се щат. Нейните 1,92 милиона гласа бяха с около 85 000 повече от тези, които демократката Хилари Клинтън получи на президентските избори две години по-рано, когато избирателната активност бе по-висока. Въпреки загубата на Ейбрамс, нейното присъствие на челно място в листата помогна на други. Демократката конгресменка Луси Макбат взе с лекота място в Конгреса от предградията на Атланта, което беше заемано от републиканците от десетилетия. Съседен район в предградията беше спечелен на косъм от дотогавашния титуляр републиканец и остава най-важна цел за демократите през 2020 г. Демократите взеха също поне 12 места в щатски законодателни органи в предградията на Северна Атланта, което отразява тенденциите в градските райони в цялата страна. Мощното завръщане на Ейбрамс в обществения живот я издига, поне засега, над съпартийците й кандидати през 2018 г., които привлякоха национално внимание, но загубиха: номинираният за Сената от Тексас Бето О'Рорк и Андрю Гилъм, бившият кмет на Талахаси, който се кандидатира да стане първият чернокож губернатор на Флорида. О'Рорк обмисля да се включи в надпреварата за президентска номинация, но остана на заден план докато популярни сенатори официално започнаха кампаниите си. Гилъм наскоро избра да стане политически коментатор на Си Ен Ен. Въпреки умението на Ейбрамс да завладява аудиторията, нейното съпоставяне с Тръмп може да извади на показ проблемите на демократите да спечелят белите гласоподаватели извън градските райони, откъдето Тръмп черпи най-силната си подкрепа. По време на своята кампания за губернатор Ейбрамс наблегна на значението на разпространението на федералната и щатска програма за субсидирана медицинска помощ в болниците в селскостопанските райони на Джорджия, като се опитваше да достигне и до белите гласоподаватели от малките градове и до значителното чернокожо население в Централна и Южна Джорджия. Въпреки това, резултатите показаха, че тя губи в сравнение с представянето на демократите през 2014 и 2016 г. в селскостопанските окръзи. Ако Ейбрамс беше повторила изцяло процентите на демократите от 2014 г. в провинциална Джорджия, успоредно със силата си в градовете и предградията, тя вероятно щеше да е губернатор. Бившият председател на Демократическата партия в Джорджия Дюбоуз Портър, дългогодишен наставник и верен приятел на Ейбрамс, е бял демократ от малък град, който изтъква, че посланието на Ейбрамс има широк отзвук. \"Тя ще говори за проблемите, които наистина са от значение за работещите американци и семейства, за които Стейси Ейбрамс говори повече от всеки друг, когото познавам\", каза Портър. Докато се готви за най-голямата политическа реч в живота си, Ейбрамс ще трябва да реши какъв тон да държи. Тя рядко споменаваше Тръмп пряко, освен ако не я попитат, докато бе кандидат-губернатор, като се придържаше най-вече към свързани с щата проблеми. Ейбрамс обаче няма да може да си позволи този лукс в излъчвано по националната телевизия обръщение. Тя си спечели репутацията на досадно педантичен, но оптимистичен политик, който подкрепя един визионерски и прагматичния либерализъм. Нейната последна публична реч, когато завърши опита си да стане губернатор без традиционно признаване на поражение, обаче бе безмилостно стегната. Тогава тя обвини избрания за губернатор Брайън Кемп, че е използвал последната си длъжност като държавен секретар на Джорджия, за да откаже на хиляди граждани на щата достъп до урните, като така на практика е осигурил своето избиране. \"Така че, нека да е ясно\", каза Ейбрамс. \"Това не е реч за признаване на поражение, защото отстъпването означава да се признае, че едно действие е редно, правилно или уместно. Като жена със съвест и вяра, не мога да отстъпя пред това\". Портър каза, че очаква Ейбрамс да бъде \"внимателна\" в своя подход. \"Тя говори от позицията на алтернатива на това, което имахме във Вашингтон през последните две години\", заяви Портър. \"Не става дума за нея. Става дума за нещо по-добро за всички\". (Oт БТА)", "date": "2019.01.31", "title": "Демократите виждат бъдеще в Стейси Ейбрамс, която се готви да опровергае Тръмп"}
{"url": "https://www.24chasa.bg/novini/article/7274679", "text": "Увеличаването на двустранния стокообмен между България и Португалия е обща цел за институциите от двете държави, но освен търговията, устойчиви резултати могат да бъдат постигнати чрез увеличаване на взаимните инвестиции, създаване на смесени фирми и съвместно производство за трети пазари. Това заяви държавният глава Румен Радев на работна среща в Лисабон с представители на португалски компании, които планират да инвестират или да разширят присъствието си в България, съобщиха от прессекретариата на президента. По думите на президента, със своите традиции и опит в информационните технологии, комуникациите, енергетиката, туризма и производството на храни българските фирми могат да бъдат партньори на португалския бизнес за реализацията на нови проекти. България и Португалия не са големи пазари, но имат потенциал да обединят усилията си, за да увеличат износа на своите фирми в Европа и други региони, посочиха представителите на бизнеса. Една от португалските компании е закупила заводи у нас за производство на стъклен амбалаж и планира да инвестира още 300 млн. евро за разширяване на своите мощности, както и да създаде свой регионален управленски и счетоводен офис. Като основно преимущество на България в рамките на ЕС представителите на бизнеса откроиха качествените специалисти, които обаче все по-трудно се намират в страната ни поради демографската криза и емиграцията. Да бъде създадена електронна платформа за обмен на информация между агенциите за насърчаване на инвестициите в двете държави, както и да бъдат организирани повече общи бизнес и информационни форуми за представяне на възможностите пред бизнеса, също беше обсъдено по време на разговорите. В срещата участваха изпълнителният директор на Българската агенция за инвестиции Стамен Янев, изпълнителният директор на „Национална компания индустриални зони“ Антоанета Барес, управителят на Агенцията за инвестиции, износ и търговия Португал глобал Антонио Силва, президентът на Португалската търговско-промишлена палата Бруно Бобоне, началникът на португалския клон на Европейската инвестиционна банка Ким Крейлгард, ръководители на фирми в сферата на туризма, енергетиката, комуникациите, производството на храни и опаковки.", "date": "2019.01.31", "title": "Радев покани португалския бизнес да увеличи инвестициите си в България"}
{"url": "https://www.24chasa.bg/novini/article/7274686", "text": "„България с готовност се включи в създаването на Постоянното структурирано сътрудничество, допринесохме в дебатите по отделните му аспекти, представихме своя актуализиран национален план и участваме в четири проекта, на един от които сме водеща нация – проекта за Модулен елемент за подводни интервенции. Страната ни ще работи активно за тяхната реализация“. Това каза министърът на отбраната Красимир Каракачанов днес, 31 януари, на работната сесия в рамките на неформалната среща на министрите на отбраната на страните-членки на ЕС, посветена на бъдещето на европейската отбрана, съобщиха от пресцентъра на Министерство на отбраната. Форумът се провежда в Букурещ, Румъния, на 30 и 31 януари под председателството на върховния представител на Европейския съюз по въпросите на външните работи и политиката на сигурност Федерика Могерини. Днес министрите на отбраната на страните-членки на ЕС обсъдиха Глобалната стратегия за външна политика и политика за сигурност на ЕС с нейните ключови концепции във връзка с отбраната, практическите аспекти за постигане на кохерентност между различните инициативи в областта на отбраната и влиянието на технологичните иновации върху въоръжените сили. В изказването си министър Каракачанов посочи още, че трябва да бъдат задълбочени усилията за реализацията на Европейската програма за индустриално развитие в областта на отбраната. Той припомни, че по време на българското председателство на Съвета на ЕС страната ни имаше съществена роля за създаването на програмата, която е добра основа за бъдещия Европейски фонд за отбрана. „Европейският фонд за отбрана трябва да се превърне в стимул за развитие на иновациите в сферата на отбраната, както и за технологичното й развитие“, каза министър Каракачанов.", "date": "2019.01.31", "title": "Каракачанов: Включваме се с готовност в създаването на Постоянното структурирано сътрудничество"}
{"url": "https://www.24chasa.bg/novini/article/7274494", "text": "Арестуваният като член на банда за рекет полицай от столичното 4-о РУ Радослав Томов се страхувал за живота си зад решетките, тъй като преди време работил в сектор \"Издирване\" и вкарвал в килията осъдени, които могат сега да му отмъстят. Тези думи каза самият Томов пред апелативния спецсъд, искайки магистратите да го освободят. Заедно с Томов пред съда се изправиха и Марио Дринцолов и Красимир Кръстев - началник на сектор \"Икономическа полиция\" в 4-о РУ. Според обвинението бандата била 4-членна, ръководена от Кръстев, и е рекетирала от 2017 до 2019 г. с 200 до 2000 евро търговци в столичния кв. \"Лозенец\".   Кръстев се защити пред съда, като каза, че акцията на колегите му от \"Вътрешна сигурност\" на МВР и Специализираната прокуратура имала за цел да го очерни. В същия дух звучаха и оправданията на Дринцолов. Апелативните магистрати обаче потвърдиха арестите им.", "date": "2019.01.31", "title": "Арестуван полицай за рекет: Боя се живота си в килията, там съм вкарвал осъдени"}
{"url": "https://www.24chasa.bg/novini/article/7274729", "text": "Китайският космически апарат \"Чанъе-4\", който на 3 януари кацна на обратната страна на Луната, е регистрирал спадане на температурата нощем до минус 190 градуса Целзий на естествения спътник на Земята, предаде ТАСС като цитира Китайската корпорация за аерокосмически науки и технологии. Регистрираните температурни стойности са по-ниски от очакваните. \"Данните, изпратени на Земята от лунната сонда, показват, че през януари нощната температура на повърхността на обратната страна на Луната спада до минус 190 градуса Целзий\", се казва в информация на ведомството. \"Според изпратените от космическия апарат данни, температурата на повърхностния слой на грунта на обратната страна на Луната е по-ниска в сравнение с данните, събрани от американската мисия \"Аполо\" - заяви изпълнителният директор на проекта \"Чанъе-4\" Чжан Хе. - Вероятно това е свързано с различния състав на грунта на отделните страни на Луната.\" \"Чанъе-4\" бе изстрелян от космодрума Сичан в югозападната китайска провинция Съчуан на 8 декември м.г. Основната задача на апарата, включващ спускаем модул и луноход, е да се изследва обратната страна на Луната.", "date": "2019.01.31", "title": "Температурата на Луната нощем спада до минус 190 градуса Целзий"}
{"url": "https://www.24chasa.bg/novini/article/7274732", "text": "Министър Николина Ангелкова получи високо отличие на италианската държава. Най-високата степен на Орден на звездата на Италия й бе връчена лично от посланика на Италия в България Н. Пр. Стефано Балди. Двамата участваха в откриването на конференция „Археология и успешно музейно управление“ в Националния археологически музей, организирана от италианското посолство у нас. Държавното отличие се дава от президента на Република Италия, който е и председател на Ордена на звездата на Италия. Това е много висока оценка и чест за мен, която ме задължава да продължа да работя отговорно за ползотворното сътрудничество между двете държави и за европейската перспектива, подчерта министър Ангелкова. Тя изказа благодарностите си към президента на Италия и посланик Балди за изключително доброто сътрудничество през годините, дало възможност да се реализират множество инициативи между двете държави в туризма и културно историческото развитие. Това партньорство има дълги традиции и бележи положителни резултати. България става все по-търсена дестинация за италианските туристи. В приветствието си към конференцията българският министър на туризма благодари също на министър-председателя Бойко Борисов за подкрепата за създаване на самостоятелното Министерство на туризма. Тя припомни, че още от обособяването на ведомството сред основните фокуси в работата му е развитието на културно-историческия туризъм, включително чрез археологията като двигател за растеж в сектора. Пред международната публика на конференцията министърът отбеляза факта, че за първи път, откакто има статистика в туризма у нас, чуждестранните посещения за 2018 г. са надхвърлили 9,2 млн. Ръстът на чуждестранните туристи в сравнение с 2015 г. е над 30%, а на приходите от чуждестранен туризъм от януари до ноември са 7,2 млрд. лв. Министър Ангелкова открои още възможности за сътрудничество с Италия, отбелязвайки и факта, че европейска столица на културата за 2019 г. са Пловдив и италианският град Матера, което дава шанс да развием нова палитра от съвместни дейности и да затвърдим двата града като културно-исторически центрове на Европа. Вярвам, че ще надградим успешно започнатото заедно в сферата на туризма и културно-историческото наследство, обърна се министърът към посланик Балди. Конференцията в София води световноизвестният професор Кристиaн Греко, директор на Египетския музей в Торино. Той е в София по покана на Италианския културен институт.", "date": "2019.01.31", "title": "Ангелкова получи високо отличие на италианската държава"}
{"url": "https://www.24chasa.bg/novini/article/7274743", "text": "Един от най-успешните ректори на Пловдивския университет \"Паисий Хилендарски\" проф. Иван Куцаров почина след боледуване. На 4 февруари щеше да навърши 77 г. Той ръководеше вуза от 2003 до 2011 г. Роден е в Бургас през 1942 г. Завършил е славянска филология в СУ \"Св. Климент Охридски\". В ПУ \"Паисий Хилендарски\" е преподавал морфология на съвременния български език, сравнителна граматика на славянските езици, история на българистиката и славистиката, увод в славянската филология. Автор е на над 200 научни публикации. \"Беше забележителен езиковед. Студентите го обичаха, тъй като умееше да им преподава увлекателно сложни науки\", казват негови колеги.", "date": "2019.01.31", "title": "Отиде си бившият ректор на ПУ \"Паисий Хилендарски\" проф. Иван Куцаров"}
{"url": "https://www.24chasa.bg/novini/article/7274745", "text": "Санкции за общо 15 600 лева са наложени за тютюнопушене на закрити места през миналата година в Русе. Това съобщиха от Регионалната здравна инспекция в крайдунавския град. Инспекторите са съставили общо 16 акта. Дванайсет от тях са на физически лица, а четири са на собственици на заведения. През годината са извършени общо 5264 проверки относно спазването на забраната за тютюнопушене на закрити места.", "date": "2019.01.31", "title": "Санкции за общо 15 600 лв. за пушене на закрито наложиха в Русе за 2018 г."}
{"url": "https://www.24chasa.bg/novini/article/7274760", "text": "Среща на върха Русия - Турция - Иран за разрешаване на сирийския въпрос ще се състои на 14 февруари в Сочи. Това съобщи днес турският външен министър Мевлют Чавушоглу в интервю за в. \"Хюриет\", предаде ТАСС. Тристранна среща на върха Русия - Иран - Турция ще се състои в Сочи на 14 февруари, посочи Чавушоглу, предава БТА. По данни на турската телевизия НТВ на предстоящата среща президентите на Русия, Турция и Иран Владимир Путин, Реджеп Тайип Ердоган и Хасан Рохани ще обсъдят ситуацията в Идлиб, както и изтеглянето на американските войски от Сирия.", "date": "2019.01.31", "title": "Чавушоглу: Среща на върха Русия - Турция - Иран за Сирия на 14 февруари в Сочи"}
{"url": "https://www.24chasa.bg/novini/article/7274777", "text": "Тази година с руски ракети към Международната космическа станция (МКС) ще се отправят три товарни и три пилотирани космически кораба с нови екипажи, предаде ТАСС. Всички изстрелвания ще бъдат осъществени от космодрума Байконур, предава БТА. \"В съответствие с план-графика за изстрелвания към МКС тази година се планират три изстрелвания на \"Прогрес-МС\" и три на \"Союз-МС\", заяви източник от ракетно-космическия отрасъл. По думите му, първото за тази година изстрелване няма да е свързано с МКС. От Байконур ще стартира ракета-носител \"Союз-2.1б\" с египетски спътник за дистанционно сондиране на Земята \"EgyptSat-A\" (\"ИджиптСат-А\"), който е създаден от руската ракетно-космическа корпорация \"Енергия\" и ще замени излезлия от строя през 2015 г. египетски спътник \"EgyptSat-2\" (\"ИджиптСат-2\"). Изстрелването трябваше да бъде осъществено на 22 ноември м.г., но бе отложено за 21 февруари.", "date": "2019.01.31", "title": "Русия изстрелва към МКС 3 товарни и 3 пилотирани космически кораба през 2019 г."}
{"url": "https://www.24chasa.bg/novini/article/7274320", "text": "Още непознат на венецуелците в началото на януари, 35-годишният председател на парламента Хуан Гуайдо се самопровъзгласи за президент на мястото на Николас Мадуро и набира все по-голяма международна подкрепа: каква е неговата стратегия? Гуайдо се прочу с решението си да се обяви на 23 януари за временно изпълняващ длъжността президент, което според него е логическо следствие от факта, че опозицията, както и редица държави, не признават втория мандат на Николас Мадуро, започнал на 10 януари. Ето четири ключови точки от неговата стратегия: Помощ от Вашингтон Съединените щати бяха първата страна, която призна Хуан Гуайдо за президент, придавайки му тежест, твърдят експертите. Според политолога Хесус Кастийо-Мойеда определящо е \"отношението на американското правителството и неговите съюзници\". То даде възможност венецуелският въпрос да бъде обсъден на заседание на Съвета за сигурност на ООН. Вашингтон действа и във финансов план, налагайки санкции на петролната компания \"Петролеос де Венесуела\" (PDVSA), която е източник на 96 процента от приходите на Венецуела: САЩ замразиха нейните активи в чужбина и й забраниха да търгува под каквато и да било форма с американски компании. \"Съединените щати прилагат теорията си за тотален срив като механизъм, с който да провокират дестабилизацията на Мадуро. Ако успеят, това ще срине чавизма, но ако се провалят както в Куба, Сирия или Иран, най-засегнат ще бъде народът\", подчертава икономистът Луис Висенте Леон. Бившата петролна сила вече е изцяло в икономически крах: Венецуела и \"Петролеос де Венесуела\" са в неплатежоспособност, а производството на суров петрол е на най-ниското си равнище от 30 години - 1,3 милиона барела на ден. Съединените щати предоставиха на Хуан Гуайдо контрола върху банковите сметки на Венецуела на американска територия, което според анализатора Луис Саламанка е \"решаващ етап\", тъй като отсега нататък опозицията ще получава парите от продавания на Вашингтон венецуелски петрол. Икономическото задушаване цели да засили недоволството на населението, което се сблъсква с голям недостиг на храни и лекарства, а също и с хиперинфлация (която според Международния валутен фонд ще достигне тази година 10 милиона процента). Международна изолация Този процес се разигра в две действия: първоначално Съединените щати, Европейският съюз и Групата от Лима (Канада и 13 държави от Латинска Америка) отхвърлиха резултата от президентските избори през май миналата година, които бяха бойкотирани от опозицията поради опасения от измами. Според анализатора Феликс Сеихас \"координацията на международните сили\" е била жизненоважна. \"Международната подкрепа за Гуайдо деморализира правителството и то губи контрол\", добавя Кастийо-Мойеда. Във второто действие Вашингтон, Групата от Лима (с изключение на Мексико) и ЕС не признаха втория мандат на Мадуро. Най-накрая, третата част бе признаването на Гуайдо за президент от САЩ и няколко страни от Латинска Америка и ултиматумът на шест европейски държави (Испания, Франция, Германия, Великобритания, Холандия и Португалия), които дадоха срок на Мадуро да свика избори до неделя, като в противен случай ще признаят Гуайдо. \"Международна подкрепа от такъв мащаб за политик е безпрецедентна. Това е основополагащо за стратегията на Гуайдо да изолира Мадуро\", подчертава Луис Саламанка. Ново лице Това е голямото му преимущество: този депутат от Партията на волята (ръководена от Леополдо Лопес, осъден на домашен арест) е ново лице, което стана председател на парламента на 5 януари. \"Лицето му изразява идеята за обновление и това поражда доверие\", коментира анализаторът Феликс Сеихас. Според Хесус Кастийо-Мойеда \"самопровъзгласяването му възобнови надеждата на част от населението, която бе обезкуражена и отчаяна\". Едно \"сантиментално\", но решително въздействие след разочарованието и страха, останали след четирите месеца демонстрации през 2017 г., при които загинаха 125 души. Според мозъчния тръст \"Евразия\" международното признаване на Гуайдо му е придало тежестта на \"основното лице на опозицията и е вдъхнало сили на противниците на Мадуро\", които показаха, че още могат да се мобилизират масово по улиците. Единство на опозицията Опозицията дълго време страдаше от разделенията между умерените и радикалните: Хуан Гуайдо извърши подвига да обедини двете течения. \"Една по-обединена опозиция, със силна международна подкрепа, представлява значима променлива, която еволюира през последните седмици\", подчертават от \"Евразия\". \"За първи път от парламентарните избори през 2015 г. наблюдаваме една сплотена политическа опозиция, която е единна и има стратегия, отиваща отвъд вътрешните разделения\", изразява задоволство Кастийо-Мойеда. (От БТА)", "date": "2019.01.31", "title": "Венецуела: стратегията на Гуайдо в четири ключови точки"}
{"url": "https://www.24chasa.bg/novini/article/7274361", "text": "Кучетата, поставени от стопаните си на модерната диета без зърнени храни, са застрашени от сърдечни заболявания, съобщи в. \"Мирър\". Връзката между тази диета, която е с повече зеленчуци, но без зърна, и сърдечните болести разкриха учени от университета на Калифорния, Дейвис. Те установиха, че кучетата, хранени така, не произвеждат достатъчно таурин - амино-киселина, която е важна за сърцето, предава БТА. Много стопани, спазващи диета, започват да хранят така и домашните си любимци. Това обаче е свързано със сериозни рискове. \"Като се има пред вид колко се увеличиха тези случаи, трябва да внимаваме много с какво храним кучетата - каза ръководителят на екипа д-р Джошуа Стърн. - Изборът на добре изследвана храна, която е със здравословен профил на хранителните съставки, подкрепен от експертни формулировки, е от първостепенно значение\". Учените са изследвали 24 кучета от порода голдън ретривър, 23 от които са били на диета без зърнени храни.", "date": "2019.01.31", "title": "Кучетата на диета без зърнени храни са застрашени от сърдечни заболявания"}
{"url": "https://www.24chasa.bg/novini/article/7274359", "text": "Корабът \"Сий уоч 3\" на германската неправителствена организация \"Сий уоч\" с 47 мигранти на борда акостира днес в пристанището Катания на южния италиански остров Сицилия, предаде ДПА, цитирана от БТА. Прокурорът на Катания Кармело Дзукаро обвини през ноември международната организация \"Лекари без граници\", че е извършила трафик на отпадъчни материали. Като основание за тогавашното си обвинение Дзукаро изтъкна, че облеклото на мигрантите, които неин спасителен кораб е превозвал, е съдържало носители на заразни болести. \"Сега ни се налага да отидем в Катания. Това означава, че от пристанище на сигурността ще отидем в пристанище, където има прокурор, известен с отношението си към неправителствените организации, които спасяват хора в морето. Надявам се на най-доброто и очакваме най-лошото\", написаха от \"Сий уоч\" в Туитър. Корабът \"Сий уоч 3\" спаси на 19 януари 47 мигранти северно от бреговете на Либия и в петък навлезе в териториалните води на Италия, като му бе наредено да чака в близост до брега на сицилианския град Сиракуза, намиращ се на около 60 километра южно от Катания. Вчера Италия каза, че ще позволи на мигрантите да слязат на нейния бряг, след като шест други страни членки на Европейския съюз (Германия, Франция, Португалия, Румъния, Малта и Люксембург) обявиха, че ще приемат част от тях.", "date": "2019.01.31", "title": "Кораб с 47 мигранти акостира в сицилианско пристанище"}
{"url": "https://www.24chasa.bg/novini/article/7274391", "text": "Британската министър-председателка Тереза Мей спечели подкрепата на парламента да се стреми да промени своята сделка за Брекзит благодарение до голяма степен на мирно споразумение между евроскептичните и подкрепящите ЕС фракции в разделената й Консервативна партия. Стратегията, която се появи тази седмица, е наречена компромис \"Малтхаус\" по името на един от нейните поддръжници - депутата Кит Малтхаус. Планът се опитва да спечели одобрението на привържениците на Брекзит с обещание да бъде изоставена непопулярна политика за ирландската граница за сметка на алтернативен вариант и се стреми да привлече подкрепящите ЕС консерватори, като обещава гаранции срещу опасността от безпорядък, ако не може да бъде договорена сделка за напускане с Брюксел. Въпреки че планът носи името на не особено значимия държавен министър Малтхаус, отговарящ за жилищното строителство, неговата политическа тежест произтича от висшите фигури, помогнали за разработването му. Сред тях са бившата министърка на образованието Ники Морган, която се застъпва за близки връзки с Европейския съюз, и водачът на влиятелна консервативна евроскептична фракция Джейкъб Рийс-Мог. За да постигне ратификация на каквато и да е сделка за Брекзит, Мей трябва да си осигури одобрението на парламента. Но нейната партия е разделена по въпроса кой е най-добрият начин за напускане на ЕС, а по-рано този месец категорично отхвърли договорена от нея сделка с Брюксел. Без сделка за напускане Великобритания може да се изправи пред значителен икономически безпорядък. Ключовият момент, предизвикващ разногласие във Великобритания, е предпазният механизъм за ирландската граница - подсигуряваща политика, предназначена да предотврати възобновяването на граничните проверки между британския район Северна Ирландия и членуващата в ЕС Ирландия. Мнозина подкрепящи Брекзит депутати, включително от северноирландската партия, поддържаща правителството на Мей, се страхуват, че Великобритания може да се окаже обвързана с правилата на ЕС за неопределено време или че предпазният механизъм може да забие клин между Северна Ирландия и останалата част от Обединеното кралство. Планът \"Малтхаус\" не е представен в официален документ. Но ако се съди по информацията от изтекли съобщения и изявления на негови поддръжници, той може да бъде разбит на две части: изменени преговорни цели и резервен вариант, в случай че това се провали. Групата подкрепя алтернативно споразумение за напускане, което до голяма степен следва модела на съществуващото споразумение, но включва различна уредба за предпазния механизъм. Предвижда се новият предпазен механизъм да се основава на споразумение за свободна търговия с нулеви мита, а не на сегашната база за обща митническа зона между Великобритания и ЕС. При него се разчита на технологични решения за преместване на проверките на стоки далеч от границата. Това предложение беше обявено най-напред през декември. Ако преговорите с Брюксел се провалят, правителството би трябвало да търси основно преходно споразумение, включващо предложение за продължаване на плащанията към ЕС и гарантиране на правата на живеещите във Великобритания граждани на ЕС. В замяна Великобритания иска удължаване на сегашните търговски условия след края на периода на \"прилагане\", използвайки клауза от международното търговско право, ако дотогава не бъде договорено постоянно търговско споразумение. Отхвърлената сделка за развод на Мей предвижда период на преход - или прилагане, до края на 2020 г., през който търговията да продължи при сегашните условия. Мей не подкрепа изцяло плана, но той е един от трите варианта, които тя обмисля, докато се подготвя да се върне в Брюксел. Те са: 1. Великобритания да има право едностранно да реши да излезе от предпазния механизъм. 2. Предпазният механизъм да действа за ограничен период. 3. Алтернативни уредби на предпазния механизъм, като се следват очертанията на представените от Малтхаус. Гласуването в парламента във вторник позволява на Мей да представи единен фронт с надеждата да убеди Брюксел отново да преговаря по сделката, но няма конкретика какво трябва да промени тя. Това повишава опасността, че мирното споразумение в партията е само временно. Множество гласове в ЕС отхвърлят перспективата за предоговаряне на правния текст, уреждащ напускането на Великобритания, който беше одобрен миналата година от останалите 27 страни в ЕС. Ако това, което Мей може да получи от ЕС, не оправдае очакванията на нейната партия, министър-председателката би могла да преживее повторение на тежкото поражение, което първоначалната й сделка претърпя в парламента. Мей обещава да докладва отново пред парламента най-късно на 13 февруари.", "date": "2019.01.31", "title": "Компромисът за Брекзит, който помогна Мей да бъде пратена обратно в Брюксел"}
{"url": "https://www.24chasa.bg/novini/article/7274410", "text": "В Северна Швеция днес е била измерена температура минус 39,5 градуса по Целзий - най-ниската отчетена стойност в страната този месец, предаде Асошиейтед прес. Шведският институт по метеорология и хидрология каза, че температурата е била измерена в град Никалуокта в Лапландия - област, обхващаща северните части на Норвегия, Швеция и Финландия, предава БТА. Институтът обаче отбеляза, че ако се вземат средните стойности, януари е \"по-топъл от нормалното\". Шведската телеграфна агенция (ТТ) припомни, че най-ниската измерена температура в Швеция е била минус 52,6 градуса през 1966 г. в Лапландия. Великобритания междувременно преживя най-студената си нощ от началото на тази зима - температурата падна до минус 11 градуса в Шотландия.", "date": "2019.01.31", "title": "Арктически студ в Швеция - термометрите удариха минус 39,5 градуса"}
{"url": "https://www.24chasa.bg/novini/article/7274430", "text": "Остават 60 дни до крайния срок, в който всяка регистрирана по ДДС фирма трябва да смени софтуера за управление на продажбите и касовите си апарати, припомнят от Националната агенция за приходите, цитирани от БТА. От 1 април 2019 г. самостоятелната употреба на софтуер за управление на продажбите и касов апарат ще е забранена, като дотогава производителите на софтуер трябва да го приведат в съответствие с новите изисквания, посочват от приходната агенция. До края на май регистрираните по ДДС задължително трябва да подадат в НАП с електронен подпис информация за софтуера, който използват във всеки търговски обект, припомнят от приходната агенция. Към момента броят на касовите апарати и принтери, които отговорят на новите изисквания, е 12 000, като са издадени над 1.5 млн. касови бележки с отпечатан на тях QR код. Общият брой на касовите апарати на регистрираните по ДДС фирми е 185 000 към края на 2018 г., като 40 на сто от тях могат да бъдат софтуерно доработени, без да се налага смяна на хардуера. По данни на НАП фирмите само с един касов апарат са близо 76 000. Според новите правила компютърните програми, управляващи фискални принтери и касови апарати, няма да позволяват манипулации и укриване на приходи. Производителите на такъв софтуер са длъжни да го модифицират и да обявят пред НАП съответствието му със законовите изисквания. По данни на НАП към момента има 13 такива софтуера. В процес на обявяване са още 15 програмни продукта за управление на продажбите.", "date": "2019.01.31", "title": "Остават 60 дни, в които фирмите трябва да сменят касовите си апарати"}
{"url": "https://www.24chasa.bg/novini/article/7273164", "text": "До излизането на Великобритания от ЕС остават едва 58 дена. С отказа на британския парламент да одобри споразумението, постигнато между Тереза Мей и Брюксел, сценарият за Брекзит без сделка изглежда все по-вероятен. Тогава законите на ЕС повече няма да се прилагат в Англия, считано от 30 март 2019 г., предупреждава Еврокомисията. Както Лондон, така и Брюксел настояват, че каквито и мерки да бъдат въведени, те ще бъдат реципрочни. Какво трябва да знаят пътуващите от и за Великобритания? Британците повече няма да ползват облекченията, предоставяни за граждани на ЕС, ЕИП и Швейцария на външните граници на ЕС. Пътуващите за ЕС ще бъдат подлагани на допълнителни проверки, например относно продължителността и целта на престоя. Британските граждани ще трябва да разполагат с документи за пътуване с валидност не повече от 10 години, които са валидни поне 3 месеца след планираното връщане във Великобритания. След Брекзит ще има ограничения за количествата продукти (по-специално тютюневи изделия и алкохолни напитки), които могат да бъдат внесени в ЕС без заплащане на мита, ДДС и акцизи. Вносът на определени стоки ще е ограничен или забранен - продукти от животински произход, парични средства в брой в размер над 10 000 евро, определени културни ценности, растения, растителни продукти или животни. Багажът на пътуващите британци и европейци може да бъде подлаган на митнически контрол. При напускане на ЕС пътуващите от Великобритания ще имат право на възстановяване на ДДС. Британците трябва да помислят дали да не оставят кучето вкъщи, ако тръгват на почивка в ЕС. Европейският паспорт за животни повече няма да е валиден за живеещите в Обединеното кралство. Тези, които все пак не могат да изоставят любимеца си, трябва да проверят дали ще бъде необходим паспорт за животното, издаден от Великобритания като трета държава, или ветеринарен здравен сертификат. Системата за взаимно признаване на свидетелствата за управление на МПС между държавите членки повече няма да се прилага. За шофиране в Англия вероятно ще се изисква допълнително “международно свидетелство за управление”. Британците, които искат да дойдат с колите си в ЕС, трябва да проверят дали след Брекзит застраховката им важи за ЕС, или им трябва и “зелена карта”. Достъпът до здравни грижи в ЕС и в Англия повече няма да е възможен на базата на европейска здравноосигурителна карта. Пътуващите трябва да проверят условията за възстановяване на разходите за спешна медицинска помощ в трети държави или да сключат частна застраховка за пътуване. Правата, с които се ползват пътниците в ЕС - на получаване на информация, възстановяване на стойността на билетите, премаршрутиране или обезщетение в случай на закъснение и отменяне, може повече да не се прилагат спрямо британските полети и превозвачи, както и спрямо пътуванията с морски, автобусен и жп транспорт, в зависимост от точката на отпътуване и пристигане и държавата, в която е лицензиран превозвачът. Гражданите на ЕС повече няма да имат право да се обръщат към посолствата и консулствата на Обединеното кралство за получаване на консулска закрила в трета държава (и обратно). Доставчиците на мобилни услуги повече няма да са обвързани с правилата за роуминг на ЕС, затова може да наложат допълнителни такси на клиентите за обаждания, съобщения и данни.", "date": "2019.01.31", "title": "Шофьорските книжки от ЕС няма да важат, цените на роуминга скачат, ако няма сделка за Брекзит"}
{"url": "https://www.24chasa.bg/novini/article/7274465", "text": "52-годишен мъж и сина му са задържани от служители на Седмо РУ за нанесена телесна повреда. Действия по разследването стартирали през юни, миналата година. 52-годишен мъж заявил в полицията, че около 21.30 часа в района на кв. \"Горубляне\" след засичане на пътното платно между него и водача на другия автомобил възникнал скандал. Това съобщиха от МВР. От другата кола слезли двама мъже, които му нанесли побой и се оттеглили в неизвестна посока. Пострадалият бил прегледан в болнично заведение, а по случая - образувано досъдебно производство. В резултат на предприетите оперативно -издирвателни действия, на 24 януари нападателите - баща и син, на 52 и 30 години са установени и задържани с полицейски мерки до 24 часа в Седмо РУ. След доклад на събраните материали в Софийска районна прокуратура мъжете са привлечени като обвиняеми за престъпление по чл. 131 от НК. Наложени са им мерки за неотклонение \"подписка\".", "date": "2019.01.31", "title": "Задържаха баща и син в София, били мъж в \"Горубляне\" и избягали"}
{"url": "https://www.24chasa.bg/novini/article/7274462", "text": "Учени от САЩ са изобретили робот със самосъзнание, способен да функционира самостоятелно без никакви инструкции, пише в. \"Дейли експрес\", позовавайки се на публикация в сп. \"Сайънс роботикс\", съобщи БТА. Постижението на инженери от Колумбийския университет в Ню Йорк е окачествено като важен научен пробив и връхна точка в роботизираните изобретения. Професор Ход Липсън и колегите му от лабораторията Криейтив машийнс са създали механична ръка, която е в състояние да се самопрограмира, дори след като е регистрирала неизправност. Начинът на действие на робота е сходен с този на новородено бебе, което лежи в кошчето и самостоятелно изучава и придобива представа за заобикалящата го среда. Според учените за първи път робот проявява способност да си представи самия себе си и да осъзнае предназначението си, разбирайки как да действа без вградена механика. \"Способността на нашия робот да си представи самия себе си е недодялана в сравнение с тази на човека. Въпреки това смятаме, че тя открива пътя към машинното самосъзнание\", казва Липсън. Механичната ръка е проектирана без познание за физика, геометрия или динамика. След като е прекарал 35 часа, движейки се без определена цел, механизмът е успял да придобие необходимото познание и да си представи способностите си. Скоро след това роботизираната ръка е била в състояние да изгради собствена биомеханика, позволяваща й \"умно\" да хваща и пуска предмети. Роботът е изпълнил и други задачи като писане с маркер. Изследователите са отпечатали триизмерна деформирана част, за да симулират неизправност и да проверят дали роботът ще я отчете и ще приспособи механиката си. Роботизираната ръка е успяла да долови неизправността и се е пригодила да продължи да върши задачите си, въпреки деформираната част. Специалистите отбелязват, че самопознанието може да доведе до появата на по-гъвкави и приспособими системи. Въпреки това някои учени смятат, че роботите никога нямат да имат способността да развият собствен толкова сложен интелект, колкото е човешкият.", "date": "2019.01.31", "title": "Учени изобретиха робот със самосъзнание"}
{"url": "https://www.24chasa.bg/novini/article/7274479", "text": "На 30.01.2019 г. между 15,05 ч. и 16,29 ч. след сигнал криминалисти от РУ Монтана са извършили претърсване в къща с дворно място, прилежащи постройки и гараж в гр. Монтана, собственост и обитавани от монтанско семейство- 50-годишен мъж, 45-годишна жена и синовете им на 25г. и 15 г. В диван, поставен в гаража, криминалистите са намерили и иззели прозрачно найлоново пликче, съдържащо 0,8 грама метаамфетамин, а прилежащо помещение на къщата, е намерен пластмасов буркан, съдържащ 21 прозрачни полиетиленови пликчета с 20,02 грама суха зелена тревиста маса канабис. По случая е образувано досъдебно производство чл. 354 а, ал. 3 от НК в РУ Монтана.", "date": "2019.01.31", "title": "Полицаи иззеха канабис и метаамфетамини от частен дом в Монтана"}
{"url": "https://www.24chasa.bg/novini/article/7274486", "text": "В Лисабон президентът Румен Радев разговаря с председателя на Асамблеята на Португалската република Едуардо Феро Родригеш, съобщиха от прессекретариата на държавния ниглава. Радев, който е на държавно посещение в Португалия, беше посрещнат с церемония в двореца „Сао Бенто“ в Лисабон. Основан е първоначално като манастир, а по време на религиозните гонения през 1834 г. монасите са изгонени оттам и в сградата е настанен парламентът. Оттогава дворецът постоянно е преустройван, за да съответства на новите си функции.                                                                                                                                                                                                                                                                                                                       ", "date": "2019.01.31", "title": "Ето как посрещнаха Радев в двореца \"Сао Бенто\" в Лисабон"}
{"url": "https://www.24chasa.bg/novini/article/7274488", "text": "Прозападният украински президент Петро Порошенко може да се похвали, че е обвързал Украйна с Европейския съюз. Като кандидат за втори мандат, той обаче ще трябва да намери отговор на недоволството от войната, която продължава да тлее в проруски настроените източни части на страната, както и на корупцията, която подкопава страната, предаде БТА.  Наричан \"Шоколадовия крал\", защото натрупва състояние в сладкарския бизнес, бившият 53-годишен милиардер беше избран за президент през май 2014 г., на мястото на Виктор Янукович, който бе свален след три месеца на масови протести в Киев. Те бяха предизвикани от решението му да анулира подписването на споразумение за асоцииране с ЕС, за да се обърне към Москва. Последваха открита криза в отношенията с Русия, анексията на Крим и въоръжен конфликт в проруските източни части на страната. Дошъл на власт в критичен за Украйна момент, този човек с внушителна осанка и дълга политическа кариера обещаваше да сложи край на повсеместната корупция, да приеме ключови реформи и да сложи край на конфликта с проруските сепаратисти в Изтока \"до няколко дни\". Пет години по-късно мирният процес на изток е в мъртва точка и засилването на връзките на бившата съветска република с ЕС изглежда основното му постижение. Прагматичен преговарящ и добър оратор, говорещ няколко езика, няколко седмици след встъпването си в длъжност той подписа споразумението за асоцииране с ЕС, анулирано от неговия предшественик. Порошенко постигна и въвеждането на безвизов режим за украинските граждани. Петро Порошенко започна да реформира украинската армия, която досега беше в жалко състояние, с цел Украйна да се присъедини към НАТО. Той настоява, че страната трябва да подаде официална кандидатура за присъединяване към ЕС към 2024 година. Пропусна шанса си След икономическия срив през 2014 и 2015 г. Украйна се връща към растеж, макар и прекалено слаб, за да й попречи да стане през 2018 г. най-бедната страна в Европа що се отнася до БВП на глава от населението. Данните са на Международния валутен фонд, чиято финансова подкрепа е от ключово значение за Киев. Поощряван от Европа, Порошенко започна големи реформи в енергийния и банковия сектор, насочени към системата за обществени поръчки, образованието и здравеопазването. Президентът обаче успя да довърши малко от тях. Особено трудни се оказаха модернизирането на правосъдието и борбата с корупцията, която разяжда страната. \"По отношение на реформите Украйна със сигурност не е там, където всички бихме искали да я видим, но през тези последни четири години беше постигнат по-голям напредък, отколкото през предишните 23\", подчертава Лена Кошарни от инвестиционния фонд Хърайзън Капитал (Horizon Capital). Въпреки че бяха създадени нови структури за борба с корупцията, няма осъдени високопоставени чиновници, което дразни Запада и бави финансовата помощ оттам. \"Петро Порошенко пропусна шанса си да промени страната и да изкорени корупцията\", обвинява го младият депутат Серхий Лешченко, бивш разследващ журналист. Загуба на състояние Специалист по международни икономически отношения, родом от югозападния украински регион Болград, Петро Порошенко започва бизнеса си с продажба на какао. След това той купува няколко сладкарски цеха, които обединява в групата \"Рошен\". Въпреки че обеща да продаде компанията, след като бъде избран за президент, Порошенко все още не е изпълнил това, като твърди, че няма купувачи. Той е женен от 30 години за кардиоложка и е баща на четири деца. Порошенко освен това е собственик на телевизия \"Канал 5\". Той казва, че е продал няколко други компании след своето идване на власт. При избирането си Порошенко беше един от най-богатите хора в страната, като през 2014 г. сп. \"Форбс\" изчисли състоянието му на 1,3 милиарда долара. Днес по оценки на украинските медии той притежава 500 милиона долара. Замесването на приближени на президента в корупционни скандали, разкрити при международното разследване на \"Панамските документи\", също хвърли петно върху неговия мандат. Учредяването наскоро в Украйна на Православна църква, независима от религиозната опека на Москва, повиши леко неговата популярност. Преизбирането му обаче далеч не е гарантирано. Според последните проучвания на общественото мнение Порошенко изостава след бившата премиерка с популистки уклон Юлия Тимошенко. При това един неочакван съперник, популярният комик Володимир Зеленски, го следва по петите. (БТА)", "date": "2019.01.31", "title": "Порошенко, прозападният украински \nпрезидент, който има проблеми с борбата с корупцията"}
{"url": "https://www.24chasa.bg/novini/article/7274513", "text": "Европейският парламент призна днес Хуан Гуайдо за законен временен президент на Венецуела според действащата в страната конституция. Резолюцията бе приета с 439 гласа \"за\", 104 \"против\" и 88 въздържали се, съобщиха от пресслужбата на европарламента. ЕП призовава върховният представител на ЕС по външната политика и сигурността, както и държавите в Общността, да последват тази стъпка и също да признаят Гуайдо за държавен глава на Венецуела до произвеждането на нови, честни и прозрачни президентски избори. ЕП определя парламента в Каракас като единствения демократичен орган, чиято власт трябва да бъде възстановена и уважавана. Евродепутатите осъждат жестоките насилието, довело до смъртни случаи и настояват властите във Венецуела да прекратят нарушенията на правата на човека, а извършителите на нарушенията да бъдат подведени под отговорност. ЕП подкрепя призива на генералния секретар на ООН за независимо и пълно разследване на извършените убийства. Евродепутатите осъждат задържането на журналисти, които отразяват обстановката в страната и призоват за незабавното им освобождаване.", "date": "2019.01.31", "title": "Европарламентът призна Хуан Гуайдо за временен президент на Венецуела"}
{"url": "https://www.24chasa.bg/novini/article/7274459", "text": "Турският президент Реджеп Тайип Ердоган се оплака, че срещу него е предприета клеветническа кампания заради това, че е отишъл на музикален концерт, съобщи \"Хюриет дейли нюз\". Турският президент Реджеп Тайип Ердоган и съпругата му Емине присъстваха по-рано този месец на гала-концерт на известния турски пианист Фазъл Сай в Анкара. Това предизвика сензация заради обострените отношения между двамата през изминалите години, информира БТА. Фазъл Сай е известен като един от най-острите критици на Ердоган още от времето на протестите за парка Гези. През 2013 г. той бе осъден на 10 месеца затвор условно заради изразяване в социалната мрежа Туитър на възгледи, преценени, като \"оскърбяващи религиозните ценности\" на Турция. \"Миналата седмица присъствахме на концерт на Фазъл Сай, световно известен турски пианист\", каза Ердоган. \"Удоволствие за мен бе да застана до творец, който представя нашата страна на международната сцена\", добави той. По думите му обаче някои \"добре известни кръгове\" са започнали клеветническа кампания срещу него веднага след като поканата е била отправена. Сай е поканил турския президент на концерта си по време на телефонен разговор между двамата, в който Ердоган изразил съболезнования за смъртта на майката на пианиста. През последните години турският лидер неведнъж критикува Сай заради изказвани от музиканта възражения по редица въпроси от политически и културен характер, напомня \"Хюриет дейли нюз\".", "date": "2019.01.31", "title": "Клеветническа кампания срещу Ердоган заради присъствието му на концерт"}
{"url": "https://www.24chasa.bg/novini/article/7274525", "text": "Колонизацията на Америка в края на XV век погубила толкова много хора, че променила климата на Земята, гласи британско проучване, цитирано от Би Би Си. Екип от лондонския Унивърсити колидж казва, че разрушенията след заселването на европейци довели до запустяване на огромни площи земеделски земи, които били заети от бързорастящи дървета и друга растителност, предаде  . Това издърпало достатъчно въглероден диоксид от акмосферата, че в крайна сметка охладило планетата. Този по-хладен период, често е наричан в историческите книги „малка ледникова епоха“ – време, в което през зимите в Европа преминаващата през Лондон река Темза редовно е замръзвала. Учените проучили всички данни за населението, които успели да открият, за това колко хора са живели в Америка преди първия контакт с европейците през 1492 г. След това направили прогноза как би могла да се промени числеността му, ако местното индианско население не било покосено от внесени болести (вариола, едра шарка и др.), военни действия, робство и срив на социалната система. Оценките им сочат, че в края на XV век в Северна и Южна Америка живели около 60 млн. души – около 10% от световното население. В рамките на стотина години броят им намалял на 5-6 млн. Учените изчислили и колко земи са обработвали местните цивилизации и какви са последиците от завладяването им от гори и савани. Обработваемата площ била около 56 млн. хектара, близо до територията на днешна Франция. Изчислено било, че заемането им от друга растителност намалило концентрацията на въглероден диоксид със 7-10 молекули на един милион молекули в атмосферата. За сравнение изгаряните днес от човечеството горива вкарват по 3 молекули CO? на 1 млн. в атмосферата годишно. Проф. Марк Мейслън, съавтор на изследването, отбелязва, че за охлаждането на Земята през XVI и XVII век има и други естествени причини, но намаляването на CO? в атмосферата в резултат на геноцида удвоило резултата от тях.", "date": "2019.01.31", "title": "Масовото избиване на индианци през XV век е охладило Земята"}
{"url": "https://www.24chasa.bg/novini/article/7274526", "text": "Исландия е най-безопасната страна в света според класацията на нюйоркското списание Global Financе, съобщава  България е на 42-о място. Сред балканските държави най-напред е Словакия (на 12-о място), следвана от Хърватия (22), Румъния (33), Босна и Херцеговина (56), Гърция (57), Сърбия (58), Македония (59) и Албания (69). След Исландия в челото на класацията са Швейцария и Финландия, а последни са Йемен и Филипините. На върха в подреждането сред 20-те най-големи страни са цели 16 от Европа, както и Катар, Сингапур, Нова Зеландия и Канада. В класирането са взети под внимание три фактора: война и мир, лична сигурност и риск от природни бедствия. Резултатът обобщава индекса по трите рискови фактора и представя цялостен поглед върху сигурността на всяка страна поотделно, което означава, че високото ниво на риск, когато става въпрос за един фактор, оказва голямо влияние върху крайното класиране на страната.", "date": "2019.01.31", "title": "България е на 42-о място по сигурност в света"}
{"url": "https://www.24chasa.bg/novini/article/7274549", "text": "Присъствието на НАТО в Черно море и Договора за ликвидиране на ракетите със среден и малък обсег на действие обсъдиха днес на среща в Букурещ румънският президент Клаус Йоханис и генералният секретар на НАТО Йенс Столтенберг, съобщават ТАСС и Аджерпрес. Столтенберг е в Букурещ за участие в неформалната среща на министрите на отбраната от ЕС в рамките на румънското председателство на съюза. На съвместна пресконференция след срещата румънският президент заяви, че \"настоящият контекст е белязан от нарушения на международното право и използване на военна сила, включително в съседство\". Затова, по думите на Йоханис, \"отбраната на източния фланг и в района на Черно море трябва да остане приоритет\", предава БТА. Румънският президент каза, че на срещата със Столтенберг е бил обсъден и въпросът за засиленото присъствие на НАТО в региона. На тази основа Румъния ще продължи да работи за укрепване на Многонационалната бригада в Крайова, за осигуряване на постоянно присъствие на кораби на НАТО в Черно море и за постигане на колкото се може по-ефективни военни договорености в областта на командването и контрола. Генералният секретар на НАТО заяви, че Русия е представила нов тип ракета, която нарушава Договора за ликвидиране на ракетите със среден и малък обсег на действие. Столтенберг каза, че през декември министрите на външните работи на страните от НАТО са дали на Русия срок от 60 дни, за да спази изискванията на договора. \"Тези 60 дни изтичат след два дни, но за съжаление констатираме, че няма никакъв сигнал за напредък по този въпрос\", каза Столтенберг. \"Трябва да се подготвим за свят без договор за обезсърчаване на ядрените оръжия. Трябва вече да мислим за последиците\", допълни генералният секретар на НАТО. Столтенберг каза, че на срещата с румънския президент са разговаряли и за ситуацията в Афганистан, която ще бъде и тема на срещата на министрите на отбраната в Брюксел през февруари. Йоханис и Столтенберг са обсъдили и отношенията НАТО-ЕС. Генералният секретар на НАТО заяви, че усилията на ЕС в сферата на отбраната са допълващи, а не конкурентни на тези на НАТО, и подчерта, че Алиансът остава основополагащ камък на европейската сигурност. Румънският президент също заяви, че никой не иска да създава състезание между НАТО и ЕС що се отнася до отбраната.", "date": "2019.01.31", "title": "Президентът на Румъния и генералният секретар на НАТО обсъдиха присъствието на алианса в Черно море"}
{"url": "https://www.24chasa.bg/novini/article/7273764", "text": "Тези дни излезе доклад за най-успешните китайски филми и телевизионни сериали за 2018 г, подготвен от Факултета по журналистика и комуникации към Пекинския нормален университет, предава  . Сред 17те най-доходоносни местни филми за миналата година драмата „Умирам да оцелея\" (Dying to Survive), комедията „Detective Chinatown 2\" и „Здравей г-н Милиардер\"( Hello Mr. Billionaire) заемат трите топ позиции за най-популярни филми в Китай. Поредицата „Историята на двореца Йенси\" (Story of Yanxi Palace) е била най-търсеното заглавие в глобален мащаб за 2018, също така и любимата тв драма на китайските зрители, се казва още в доклада. По данни на Китайската Държавна филмова администрация, приходите в местния боксофис са надвишили 60 милиарда юана или близо 9 милиарда долара през 2018 г, което е нов рекорд. Местните заглавия са допринесли с 62.15% пазарен дял или близо 38 милиарда юана. През изминалата година видяхме и многообразие от онлайн драми, които заплениха китайските зрители и доведоха до широки дискусии в интернет пространството. Докладът анализира избора на китайската аудитория на филми и сериали от по-широка гледна точка, като например икономическа перспектива, обществено развитие и др. Изследване сочи, че икономическата перспектива играе значителна роля за това, дали зрителите ще харесат или не дадена продукция. Онези, които са оптимистично настроени за бъдещето на китайската икономика е по-вероятно да се интересуват от филми като „Умирам да оцелея\", „Здравей г-н Милиардер\" и др., казва Уан Иуън, професор и заместник директор на факултета по изкуство и комуникации към университета. Нещо повече, обществени въпроси като безопасността на храните, интернет, замърсяването и грижата за възрастните хора също имат видимо влияние върху филмовите и телевизионни предпочитания на аудиторията. „Филмите и телевизионните сериали са също и отражение на обществения живот\", казва Уан Ичуан професор от Пекинския университет. Според него, това изследване ще помогне на кинотворците да следват по-добре тенденциите на китайския филмов пазар и произвеждат повече творби с отлична художествена стойност\". Уан Ичуан изрази възхищението си от огромните постижения на китайската филмова индустрия и бързото ѝ развитие през последните години. Той допълни също, че се надява да се правят повече филми и сериали с високо качество, които да обслужват нуждите на народа както и на националното развитие. „Индустрията трябва да направи всичко възможно да открие какво наистина иска да гледа аудиторията, като по този начин служи по-добре на пазара и представи китайските истории пред света\", каза още експертът.", "date": "2019.01.31", "title": "Доклад за най-успешните филми и тв сериали за 2018 бе публикуван в Пекин"}
{"url": "https://www.24chasa.bg/novini/article/7273968", "text": "Синът на бизнесмена Миню Стайков – Стайко, е обвинен в данъчни престъпления за близо половин милион лева, съобщиха от Специализираната прокуратура. Това е ново обвинение за 30-годишния мъж, който лежи в МВР болница. Първоначалното обвинение на Стайков бе за участие в престъпна група за разпространение на акцизни стоки без бандерол, пране на пари и данъчни престъпления начело на която бил баща му. Прокуратурата днес поиска постоянен арест на Стайков-младши от съда, той е вече конвоиран на ул. Черковна 90 и чака старта на заседанието.                                                                                                                                                                                                                                                                                                                       ", "date": "2019.01.31", "title": "Синът на Миню Стайков с ново обвинение - за данъчни престъпления за 500 хил. лв. (Обновена)"}
{"url": "https://www.24chasa.bg/novini/article/7274556", "text": "Електроразпределение ЮГ възстанови днес  , съобщиха от дружеството. Екипите на електроразпределителното дружество стигнаха с високопроходима техника тип UTV до местата на авариите. С включването на електричеството на НАО- Рожен е възстановено захранването на всички населени места в Смолянска област, които останаха без ток след аварии, причинени от обилния снеговалеж.", "date": "2019.01.31", "title": "Пуснаха тока в обсерваторията на Рожен"}
{"url": "https://www.24chasa.bg/novini/article/7274555", "text": "Европейският съюз поиска да бъдат освободени всички журналисти, задържани без причина във Венецуела, предаде Франс прес, като се позова на върховния представител на ЕС за външната политика и сигурността Федерика Могерини. \"Ще разговаряме по този въпрос с министрите на външните работи\" на страните от съюза, каза Могерини в Букурещ, предаде БТА.  Външните министри от ЕС се събраха за двудневна среща в румънската столица днес и утре. \"Лично аз призовавам за освобождаването на (задържаните във Венецуела) журналисти\", подчерта Могерини. Тя отбеляза, че \"всички журналисти трябва да могат да упражняват професията си\". Двама френски журналисти и трима техни колеги от испанската агенция ЕФЕ бяха арестувани във Венецуела. Двама чилийски журналисти пък бяха експулсирани от страната, след като бяха арестувани по-рано тази седмица.", "date": "2019.01.31", "title": "Могерини призова за освобождаването на \nвсички задържани във Венецуела \nжурналисти"}
{"url": "https://www.24chasa.bg/novini/article/7274538", "text": "Не съм подписвал никакви договори. Направиха ме управител на 19 г. Изобщо не знам за какво става въпрос. Това е поредната измишльотина, каза за \"24 часа\" Николай Банев-син. Преди часове частен съдебен изпълнител, придружен от гардове, влезе в имението на Баневи на ул. \"Невена Коканова\", за да опише имуществото на семейството във връзка със задължение на \"Партнърс комерс\" към друга фирма. \"24 часа\" се свърза със сина на Банев, който по документи се водел управител на \"Партнърс комерс\". Младият мъж уточни, че не е взимал заем от друга фирма. Той реално дори не изпълнявал никакви функции в дружеството, на което уж се водел управител. После по настояване на Евгения преупълномощил тогавашната юристка на фамилията Мария Гъркова. Близки до семейството обясниха, че младият Николай бил сложен като управител на фирмата \"Партнърс Комерс\", докато все още бил студент в Англия. Никой не го питал иска ли, или не. Това е фирмата, която се води собственик на къщата на фамилията в кв. \"Бояна\". \"Практиката на Николай и Евгения Баневи беше такава - да слагат за управители на дружествата свои роднини\", казаха приближени до семейството. По настояване на Баневи Николай снимал личната си карта, изпратил копието и  бил вписан като  управител. След време той получил обаждане от Евгения, която му наредила да преупълномощи Мария Гъркова, която тогава е една от най-приближените до фамилията. Юристката работила за семейството от 2008 г., като първия казус, с който се занимавала бил  изключването на Николай Банев от съдружие с Ветко Арабаджиев. Отношенията между Гъркова и Баневи обаче се влошават през 2017 г. В момента тя е един от основните свидетели срещу арестуваното семейство.", "date": "2019.01.31", "title": "Николай Банев-син: Направиха ме управител на 19 г. Не съм подписвал никакви договори"}
{"url": "https://www.24chasa.bg/novini/article/7274577", "text": "Апелативният съд в Букурещ реши днес да прекрати действието на указ, издаден от президента Клаус Йоханис, който удължава мандата на началника на генералния щаб на румънската армия Николае Чука, съобщава Медиафакс, цитирана от БТА.  Решението на съда не е окончателно. В края на декември президентът Йоханис заяви, че е подписал указ за удължаване на мандата на генерал Николае Чука като началник на Генералния щаб. Държавният глава посочи, че предложението на министъра на отбраната Габриел Леш не е било одобрено, тъй като не отговаря на законовите изисквания. Леш предложи за поста Думитру Скарлат - бивш началник на генералния щаб на сухопътните сили и бивш заместник-началник на генералния щаб на армията. Решението на президента беше оспорено от министерството на отбраната в Апелативния съд.", "date": "2019.01.31", "title": "Румъния остана без началник на генералния щаб"}
{"url": "https://www.24chasa.bg/novini/article/7274591", "text": "Държавните ръководители ще газят в кал от вътрешни проблеми, прогнозираха специалисти по фън шуй по повод годината земния глиган (земната свиня), през която е възможно да се разкрият тайни на Доналд Тръмп, предаде Франс прес. Фън шуй - древно китайско изкуство за хармонизиране на енергията Ци, има голямо влияние в редица страни в Азия. Жителите им следват принципите му, за да решат въпроси, свързани с жителството и работата в офиса, надявайки се да увеличат благосъстоянието, шансовете и богатството си. Базирано е върху древна философия, според която всички събития са следствие от крехкия баланс между пет елемента, които са в основата на всичко във Вселената - метал, дърво, вода, огън и земя, предаде БТА. Новата лунна година ще настъпи във вторник, когато годината на земния глиган ще замени тази на земното куче. Според специалиста по фън шуй от Тайван Цай Шан-чи, годината на земния глиган може да се окаже особено лоша за родените в годината на земното куче. Сред тях е президентът Доналд Тръмп. \"Всички лоши неща, направени от хора, които са родени в години на земното куче, могат да бъдат представени и да станат публично достояние - каза той. - За Тръмп има риск да бъде свален от власт.\" Специалистката по фън шуй от Хонконг Тиери Чоу също не е оптимистично настроена, когато става въпрос за американския президент. \"Що се отнася до Тръмп, прогнозирам, че той ще посвети много енергия, за да се опита да се измъкне от неприятности\", каза тя. Но според хонконгския специалист по фън шуй Алион Йео, полето за маневри ще е ограничено за онези, които замислят заговор срещу американския президент. \"Единствената възможност Тръмп да бъде свален от власт ще е между 6 декември т.г. и 6 януари 2020 г.\", прогнозира той. Преди година същите специалисти по фън шуй предсказаха, че годината на земното куче ще е като разходка за здраве за държавните ръководители. Тя обаче бе белязана от търговски конфликт между Вашингтон и Пекин и от усилване на британската криза, свързана с Брекзит.", "date": "2019.01.31", "title": "Специалисти по фън шуй: В годината на земния глиган светът ще гази в кал"}
{"url": "https://www.24chasa.bg/novini/article/7274589", "text": "Говорителят на Министерство на външните работи в Москва Мария Захарова отказа да приеме подаденото й сирене от български журналист, като заяви, че си има руско. Български журналист се опита да даде сирене, донесено от родината си, като се шегуваше, че представя подарък, за да не \"гладуват\" в Москва, предаде РИА Новости, цитирана от   \"Не, благодаря, имам руско\", отвърна Захарова. Ситуацията е свързана с наскоро публикуван пост в социалните мрежи на Роман Цимбалюк, кореспондент на УНИАН в Москва, в който пише, че в Русия няма нормално сирене и не яде нищо. \"Знаете ли, че според данни на служители на украинската агенция UNIAN в Русия има глад? Не знаете ли? Трябва да слушаме Роман Цимбалюк, който редовно доставя на света \"фактите\" за Русия\", пише Захарова в своя Фейсбук профил. Цимбалюк редовно се появява в Русия на пресконференции на президента Владимир Путин и се опитва да зададе \"неудобни въпроси\", отбелязва още РИА Новости.", "date": "2019.01.31", "title": "Захарова отказа да приеме като подарък българско сирене"}
{"url": "https://www.24chasa.bg/novini/article/7274593", "text": "Комисията за енергийно и водно регулиране /КЕВР/ и Европейската банка за възстановяване и развитие /ЕБВР/ подписаха Споразумение за предоставяне на подкрепа за проекти в областта на регулаторната дейност, съобщиха от КЕВР. Документът е бил подписан от председателя на КЕВР Иван Иванов и директора на ЕБВР за България Лариса Манастърли. Сключеното споразумение е в изпълнение на Меморандума за разбирателство между Правителството на България и ЕБВР за подкрепа за изпълнение на проекти, финансирани чрез Европейските структурни и инвестиционни фондове за периода 2014-2020 г. В рамките на Оперативна програма \"Добро управление\" енергийният регулатор и ЕБВР ще реализират Проект \"Развитие на аналитичния капацитет на КЕВР\", с бенефициент КЕВР и ЕБВР като изпълнител, допълниха от енергийния регулатор. Споразумението предвижда ЕБВР да предостави на КЕВР консултантска помощ за подобряване на аналитичния и техническия капацитет на регулатора, както и за регулирането на цените и ефективността на електроенергийния пазар на България. Дейностите по проекта включват разработването на методики и анализи за регулаторни цели по отношение на мониторинга на пазара, разходите и ползите от инвестиционните проекти, капиталовите и оперативните разходи на мрежовите предприятия. Предвидено е също да бъде разработена методика за обвързване на регулираните приходи на мрежовите предприятия с показателите за ефективност и качество на услугите. Планирано е още подпомагане на аналитичния капацитет на КЕВР по отношение на правомощията за регулиране на цени в електроенергийния сектор. Съвместният проект предвижда още да се извърши преглед и анализ на националното законодателство, за да се изготвят на предложения за нормативни промени за подобряване на регулаторната рамка на електроенергийния пазар и на регулаторната дейност на КЕВР, допълниха от комисията.", "date": "2019.01.31", "title": "КЕВР и Европейската банка за възстановяване и развитие подписаха споразумение"}
{"url": "https://www.24chasa.bg/novini/article/7274625", "text": "Законът за горивата действа от 28 януари т.г. Наредбата за него трябва да е готова не по-късно от 28 юни. Това реши парламентът на второ четене с промени в закона за горивата. Депутатите отмениха задължението на бензиностанциите при да внасят 20 хил.лв. банкова гаранция, за да се впишат в регистъра. Около 4000 хиляди са легалните регистрирани бензиностанции, другите предстои да се впишат, обясни председателят на комисията за борба с контрабандата и сивата икономика Емил Димитров. Той повтори, че вече няма никакви административни или финансови проблеми пред всеки, който отговаря на останалите условия безплатно да се впише в регистъра. Има едни стотина, за които има проблеми да се регистрират, но те не са нито финансови, нито административен, добави Димитров. Пътните превозни средства и/или самоходни машини само на бензиностанции, които са регистрирани по този закон, реши още парламентът. Законът е в сила, кога ще влезе наредбата в сила - са подробности, заяви при дебатите Рамадан Аталай от ДПС. \"След като парламентът си изми срама от миналата седмица, като отложи за 1 юли влизането на самия закон поради протести, сте се изтъпанили на тази трибуна и предлагате до 6 месеца, след 6 месеца, не ги разбирате тези неща г-да от Обединени Патриоти, категоричен бе Аталай. Предложение на БСП наредбата да влезе в сила в двумесечен срок не бе прието в зала. \"Нужно е да се въведе възможно по-бърз ред в системата, иначе остава впечатление, че по-скоро се търси политическо спокойствие, поиска от управляващото мнозинство\", призова Драгомир Стойнев. Правният ефект от днешното решение е да се даде време на всички субекти да приведат дейността си в съответствие с регистрационния режим, който влезе в сила от 28 януари. Законът въвежда по-строги правила за регистрация и контрол на обектите от този сектор, обясни отлагането на наредбата председателят на правната комисия Данаил Кирилов от ГЕРБ.", "date": "2019.01.31", "title": "Последно: законът за горивата вече действа, наредбата трябва да е готова до юни"}
{"url": "https://www.24chasa.bg/novini/article/7274616", "text": "В момента електронни винетки могат да се купят от сайта www.bgtoll.bg, мобилното приложение, терминалите за самотаксуване и на касите в областните пътни управления на Агенция \"Пътна инфраструктура\", съобщиха от пътната агенция, цитирани от БТА. Поради технически затруднения е-винетки не могат да бъдат купени чрез Националния доставчик на услуги, с който АПИ има сключен договор за разпространение. Работи се за максимално бързо отстраняване на проблема, допълниха от агенцията.", "date": "2019.01.31", "title": "Е-винетките - само чрез bgtoll.bg, мобилното приложение, терминалите и на касите на АПИ"}
{"url": "https://www.24chasa.bg/novini/article/7274778", "text": "Председателят на ТЕЛК - Ловеч, Донка Минкова, е била задържана като обвиняема за подкуп, както и един от посредниците в даването на суми към служители на ТЕЛК. Задържането е станало тази сутрин, за 72 часа. Това съобщи окръжният прокурор на Ловеч Валентин Вълков на съвместен брифинг с Ивайло Спиридонов, директор на ГДБОП. Предстои да им бъде поискана постоянна мярка \"задържане под стража\", предаде БТА. Задържането е във връзка с досъдебно производство за подкуп, образувано преди година в Окръжна прокуратура - Ловеч, след оперативна разработка на ГДБОП, касаеща длъжностни лица на ТЕЛК - Ловеч. В рамките на досъдебното производство вчера /30 януари/ са били извършени претърсвания и изземвания на много документи, компютри, телефони и немалко сума пари от 17 адреса в Ловешка област. Действията са касаели дейността на ТЕЛК - Ловеч. В задържания посредник са били намерени 13 хиляди лева. Той ще бъде обвинен в няколко престъпления, заяви Вълков. Той добави, че към момента се провеждат разпити на множество свидетели, една част от тях от ромски произход, които в последните две години са получавали неправомерно решения от ТЕЛК - Ловеч, с определен, в повечето случаи завишен, процент на инвалидност. В голяма част от случаите при лицата, които са получавали такива решения, не се били налични заболявания. Според окръжния прокурор десетки лица са се ползвали от такива решения на ТЕЛК. През следващите дни, след преценка и анализ на събраните доказателства, ще се прецени колко още лица ще бъдат привлечени като обвиняеми, в това число един или двама лекари. Валентин Вълков добави, че в схемата е замесена цялата комисия на ТЕЛК - Ловеч, която е от четирима човека, както и още един-двама лекари. При единия вариант лицата, които имат нуждата от ТЕЛК, са се обръщали към посредник и срещу определена сума пари процентът им се е завишавал. При другия вариант посредници набират такива лица, предимно от ромски произход, насочват ги, казват им за какви суми става въпрос и тези пари се дават на съответната лекарска комисия, обясни Вълков. Тарифите варират от 200 до хиляда лева, а в страната и до 2500 лева, каза Ивайло Спиридонов. Той заяви, че ГДБОП ще продължи тези реализации и в следващите месеци, като предстои да бъдат обявени още по-фрапиращи случаи за лица, които злоупотребяват със средства за лица с увреждания и от други области. \"Тази дейност е превърната в бизнес. Тук не говорим вече за лица, които биха искали за придобият такива пенсии. Тук говорим за посредници, които отиват и предлагат на лица да станат такива. По този начин се източват огромни средства от фондове на държавата, които са за подпомагане на хора с увреждания. Има цели села, огромни махали, които се издържат по този начин\", посочи Ивайло Спиридонов и добави, че такива ТЕЛК решения се проверяват в цялата страна.", "date": "2019.01.31", "title": "Шефът на ГДБОП: Шефката на ТЕЛК - Ловеч е обвиняема за подкуп"}
{"url": "https://www.24chasa.bg/novini/article/7274841", "text": "Най-малко 29 деца и новородени са починали в бежански лагер в Североизточна Сирия през последните осем седмици, повечето от хипотермия, алармира Световната здравна организация, предаде Ройтерс. СЗО призова за безпрепятствен достъп до лагера Ал Хол, където ситуацията е критична. Според организацията уманитарният достъп до лагера и околните пътища е възпрепятстван от бюрократични спънки и ограничения, свързани със сигурността, предаде БТА. В лагера живеят 33 000 души при сурови зимни условия, без палатки, одеала или отопление. Много от тези хора са вървели пеша дни наред, след като са избягали от сраженията в провинция Дейр аз Зур. Много от новопристигащите бежанци страдат от недохранване и изтощение след години на лишения в райони под контрола на \"Ислямска държава\".", "date": "2019.01.31", "title": "Световната здравна организация: Деца умират от студ в сирийски бежански лагер"}
{"url": "https://www.24chasa.bg/novini/article/7274846", "text": "Тази вечер за първи път Марая Кери ще изнесе концерт в Саудитска Арабия, но все повече жени я призовават да отмени шоуто в подкрепа на задържаните саудитски правозащитнички, предаде Асошиейтед прес, цитирана от БТА.  Кери е най-голямата световна звезда, която ще пее в кралството, откакто то започна да смекчава десетилетните ограничения върху шоубизнеса, музиката и забавленията като част от усилията на престолонаследника принц Мохамед бин Салман да въведе реформи в икономиката и обществото, отбелязва агенцията. Според активисти концертът на Марая Кери е опит на кралството да изчисти имиджа си след убийството на саудитския журналист Джамал Хашоги. Представители на певицата заявиха пред Асошиейтед прес, че когато получила предложението да пее пред смесена публика в Саудитска Арабия, тя го приела като възможност за положителна стъпка към премахването на джендър сегрегацията. \"Като първата жена - международен артист, която ще изнесе представление в Саудитска Арабия, Марая признава културното значение на това събитие и ще продължи да подкрепя глобалните усилия за постигане на равенство за всички\", се казва в изявлението на екипа на певицата. През декември Рияд бе домакин на състезание от \"Формула Е\" и хиляди млади саудитци и чужденци след това празнуваха през нощта с концерти на Енрике Иглесиас, Блек айд пийс (The Black Eyed Peas) и диджей Давид Гета. Според активистката Омайма Ал Наджар, потърсила убежище в чужбина, концертите отклоняват вниманието на обществото от войната срещу хусите в Йемен, нарушенията на човешките права и законите, ограничаващи свободите на жените в кралството. Ал Наджар е съоснователка на асоциацията \"Жени за права в Саудитска Арабия\", инициатор на петицията, призоваваща Марая Кери да бойкотира страната. Асоциацията искаше да окаже публичен натиск над певицата, която според нея \"има властта да застане зад каузата на жените като артист и жена\". Активисти изпращат туитове директно на самата изпълнителка и я призовават да се информира за видните саудитски правозащитнички, които са в ареста от май, след като които водиха продължителна кампания за социални промени и за повече права за жените. Сред задържаните има девойки на 20 години, майки, баби, пенсионирани преподавателки. Срещу тях са повдигнати неясни обвинения за престъпления срещу националната сигурност. Според Ал Наджар световни знаменитости като Марая Кери биха могли да поставят като условие за концертите си в Саудитска Арабия освобождаването на правозащитничките. Сам по себе си бойкотът няма да има особено значение за обикновените поданици, много от които и без това не могат да си позволят билетите за концерта на Кери - най-евтините струват около 80 долара, а тези за ВИП местата - 530 долара и те вече са разпродадени. Месечната заплата на саудитците е около 2600 долара, отбелязва АП. Концертът ще се състои в т.нар. икономическо градче \"Крал Адбула\", на два часа път с кола от свещения град Мека, което представлява нещо като анклав за чужденци. Комплексът е охраняван и в него може да се влиза само с разрешение.", "date": "2019.01.31", "title": "Активистки призоваха за бойкот на концерт на Марая Кери в Саудитска Арабия"}
{"url": "https://www.24chasa.bg/novini/article/7274849", "text": "Гръцкото правителство обяви, че ще внесе в парламента за ратификация протокола за присъединяване на Република Македония към НАТО \"идните дни\", предаде Асошиейтед прес. Властите тогава официално ще информират съседната страна, като с този процес автоматично ще влезе в сила промяната на името на балканската страна на Република Северна Македония, предава БТА. След като парламентът ратифицира протокола, гръцкото външно министерство ще информира македонското външно министерство за резултата, действие, с което автоматично ще влезе в сила промяната на името, уточни говорителят на гръцкото правителство Димитрис Дзанакопулос. Той не посочи конкретна дата. Дзанакопулос заяви, че ратифицирането от гръцките депутати на споразумението за името има \"историческо значение\", като отбеляза, че с това се слага край на 27-годишния спор. Той каза, че спорът, датиращ от три десетилетия, е станал причина за увеличаване на лъжите, национализма и екстремния исторически ревизионизъм. Дзанакопулос добави, че с ратифицирането на Преспанското споразумение се връща водещата роля на Гърция на Балканите. Ратифицирането на споразумението символизира политическата смелост и уважението към историята на страната, посочи говорителят на гръцкото правителство.", "date": "2019.01.31", "title": "Гръцкото правителство \"идните дни\" внася протокола за присъединяване на Македония към НАТО"}
{"url": "https://www.24chasa.bg/novini/article/7274848", "text": "Над 2 тона чист кокаин от Колумбия бяха конфискувани от италианските полицаи и митничари на пристанището на Генуа, предаде ДПА. Това е най-голямата подобна операция за последните 25 години в Италия. Пазарната стойност на дрогата е около 500 милиона евро. Тя била открита на 23 януари в контейнер в товарен кораб, пристигнал от колумбийското пристанище Турбо. Товарният кораб трябвало да отплава оттам за Барселона, предаде БТА. Според изявление на италинската полиция кокаинът е бил предназначен за няколко престъпни клана, свързани с известния колумбийски наркокартел Клан дел голфо. Операцията по разкриването на дрогата е била наречена \"Генуезко шоу\". Тя се е провела в сътрудничество с властите на Испания, Колумбия и Великобритания. По време на нея в Барселона е бил арестуван 59-годишен испанец.", "date": "2019.01.31", "title": "Над 2 тона кокаин заловиха при операция в Италия"}
{"url": "https://www.24chasa.bg/novini/article/7274879", "text": "Наркодилър бе задържан в хода на специализирана полицейска операция в Асеновград. Във вторник, при претърсване в жилището на 32-годишен жител на града разследващите открили и иззели близо 727 грама амфетамин, около 200 грама марихуана, над 2 грама екстази, пакетче метамфетамин, електронна везна и две мелнички. Това съобщиха от МВР. Случаят е докладван в Окръжна прокуратура – Пловдив. По случая е образувано досъдебно производство по чл. 354а, ал. 1 от НК, а мъжът бил задържан с полицейска мярка за срок до 24 часа. С прокурорско постановление му е повдигнато обвинение за извършеното престъпление, удължена е мярката за неотклонение до 72 часа.", "date": "2019.01.31", "title": "Задържаха асеновградчанин с наркотици"}
{"url": "https://www.24chasa.bg/novini/article/7274890", "text": "Унгарският външен министър Петер Сиярто заяви днес в Букурещ преди неофициална среща на министрите на външните работи на страните от ЕС (\"Гимних\"), че държавите от Западните Балкани би трябвало да бъдат интегрирани в ЕС с много по-бърз ритъм, отколкото това се случва в момента, предаде Аджерпрес. На въпрос дали запазва позицията си, че страните от Западните Балкани би трябвало да се присъединят към ЕС до 2025 г., той заяви, че Сърбия и Черна гора заслужават да станат членки дори по-рано, предаде БТА. \"Много е важно процесът на разширяване да продължи. Много сме недоволни от скоростта, с която се развива процесът на разширяване, защото смятаме, че страните от Западните Балкани би трябвало да бъдат интегрирани с много по-бърз ритъм, отколкото това се случва в момента\", заяви Сиярто. \"Смятаме, че както Сърбия, така и Черна гора заслужават да станат членки на ЕС много преди 2025 г. Обикновено питаме Европейската комисия: защо е необходимо толкова много време? Смятаме, че процесът на присъединяване на тези страни би могъл и би трябвало да бъде ускорен и те да станат членки преди 2025 г. Това е въпрос, който е от значение за икономиката и сигурността на ЕС\", посочи унгарският външен министър. Той изрази съжаление, че някои страни от Западна Европа и Европейската комисия \"не разбират този въпрос както трябва\". \"Ние, централноевропейците - румънци, унгарци, поляци, които живеем в съседство, разбираме по-добре. Но това е географията\", изтъкна Сиярто в изявление пред медиите.", "date": "2019.01.31", "title": "Унгарски министър: Западните Балкани би трябвало да бъдат интегрирани в ЕС много по-бързо"}
{"url": "https://www.24chasa.bg/novini/article/7274887", "text": "Прокуратурата ще поиска петорна медицинска експертиза на здравословното състояние на Миню Стайков - Стайко. Това съобщи наблюдаващият прокурор Ангел Кънев. Включително Стайко ще бъде прегледан и на ядрено-магнитен резонанс (ЯМР). Стайко твърдял, че страда от много заболявания, като от едно от тях било много тежко. Предишният му адвокат Любомир Таков, който бе отстранен от делото, обаче не приложил никакви медицински документи. Прокурор Кънев заяви, че Таков е бил отведен от делото, защото е представлявал и 2 свидетелки. Мярката за неотклонение на Стайко Стайков ще се гледа при закрити врата, защото на нея ще бъдат изнесени подробности за здравословното му състояние. Така са поискали неговите адвокати и съдът е уважил тяхното желание. В момента те четат събраните материали по делото. Очаква се то да започне след около 2 часа. По повод отправените заплахи към следователка от страна на Стайко, прокурор Кънев не иска да коментира, а да се съсредоточи върху мярката за неотклонение.", "date": "2019.01.31", "title": "Прокуратурата: Стайко Стайков да бъде прегледан на ядрено-магнитен резонанс"}
{"url": "https://www.24chasa.bg/novini/article/7274877", "text": "Когато има сигнал за нещо нередно обезателно се възлага на всички контролни органи. Приемаме сме всякакви сигнали, дори и малоумно звучащи. Не мога да казвам в аванс кой сигнал е адекватен. Има служители по нередностите, има одитори и там където има и там където няма сигнали. Това каза вицепремиерът Томислав Дончев пред NOVA по случая . Припомняме, че вчера  \"Кой е виновен? Дали нещо е правилно или нередно, не решаваме ние с вас в телевизионното студио. Има си органи, които решават. Тези институции решават кой е виновен и кой не. Тази кампания за европейските избори не започва по правилния начин. Трябва да се състезават идеи и цели и хората да решават кой е по-подготвен. Право на опозицията е да критикува, но в аванс да се произнася присъда е прекалено. Досега не съм видял кампания да е спечелена с негативен пиар\", добави той.  \"Интеграцията не се ползва с подкрепата на голяма част от българските граждани. Като един допълнителен сюжет върви, че малцинствата са с особени правила. В ушите на хората нещата изглеждат така: \"Вие политиците отреждате права защото са ви електорат\". Имаме нужда от дебат по темата, обществото да вземе решението. Образованието безспорно е ключът. Не трябва да допускаме нито едно дете да не е в клас. Човек без базисна грамотност, той е неинтегрируем на пазара. В момента се формират екипи, които обикалят махалата, където детето не е в клас. Ако имат нужда от помощ, тя се осигурява. Законодателно нещата не са както трябва. В конституцията образованието звучи като право, а според мен то трябва да е задължение. Не може всичко да се свърши отведнъж. Има теми, които не са обект на обществен консенсус. Подобна мярка трябва да включва доза репресия по отношение на родителите на детето. Фундаментални права не можем да ограничаваме. В България има 36 начина да се отпуснат социални плащания. Някои хора имат по няколко от основанията и се взимат немалко пари. Редно е да има праг. Социалната политика от лекарство се превръща в отрова, те нямат стимули да се трудят\", каза вицепремиерът.  \"Изборите ще бъдат спечелени от този, който посочат българските граждани. Изборите са оценка за кандидатите, не са само технология. Темата за лидерството в ГЕРБ не стои. Лидерството дава посоката. Мен за какъв ли не са ме спрягали, този въпрос стои отвън, не отвътре\", добави Дончев                                                                                                                                                                                                                                                                                                                       ", "date": "2019.01.31", "title": "Дончев за случая с Банов: Не съм видял кампания да е спечелена с негативен пиар"}
{"url": "https://www.24chasa.bg/novini/article/7274908", "text": "Опасно студено време за пореден ден в американския Среден запад наложи затваряне на стотици училища, предприятия и правителствени служби в щатите Уисконсин и Минесота, предаде Асошиейтед прес. Два от най-големите училищни района в Уисконсин отново отмениха занятия. Сутринта там температурите паднаха до минус 29 градуса по Целзий. В Минесота, където температурите може да паднат до минус 48 градуса в съчетание с мразовит вятър, също бяха отменени занятията в няколко големи училищни района, предаде БТА. Изключително студеното време стана причина десетки хора да бъдат приети в болници в Минесота. В Северна Дакота обаче учениците се връщат в клас. Температурите в щата паднаха до минус 31 градуса сутринта, но метеоролозите прогнозират през деня повишение до минус 16 градуса. В Южна Дакота времето е малко по-топло. Според Националната метеорологична служба се очаква максималните температури в щата да достигнат минус 11 градуса. В Илинойс днес беше измерена рекордно ниска температура от минус 34 градуса. Предишният рекорд в щата беше минус 33 градуса на 10 януари 1982 г.", "date": "2019.01.31", "title": "Затвориха училища, предприятия и правителствени служби заради студа в САЩ"}
{"url": "https://www.24chasa.bg/novini/article/7274914", "text": "Със заповед на кмета на Димитровград Иво Димов от днес 4 февруари ще бъде неучебен ден за учениците в общината, съобщиха от местната администрация. Решението е било взето на работна среща на Димов с директорите на учебните заведения. Така възпитаниците на образователните структури ще почиват четири последователни дни - събота, неделя, понеделник и вторник. Решението за ваканция е било взето след уверението на директорите, че обявяването на 4 февруари за неучебен ден по никакъв начин няма да попречи на успешното приключване на първия учебен срок, уточниха от общината.", "date": "2019.01.31", "title": "С кметска заповед 4 февруари ще бъде неучебен ден в Димитровград"}
{"url": "https://www.24chasa.bg/novini/article/7274909", "text": "Сърбия е готова да възобнови диалога с Косово за нормализация на отношенията, едва след като Прищина премахне митата за вноса на сръбски стоки, които въведе миналата година, е заяви сръбският президент Александър Вучич в писмо до американския държавен глава Доналд Тръмп, предаде Ройтерс, цитирана от БТА. Отношенията между Сърбия и бившата й провинция, която обяви независимост през 2008 г., се влошиха миналата година, когато Косово наложи 100-процентни мита на стоките, внасяни от Сърбия. Решението дойде в отговор на усилията на Белград да попречи на присъединяването на Косово към международни организации, включително ООН. На 14 декември Тръмп изпрати писма до Вучич и до косовския президент Хашим Тачи, като ги призова да постигнат споразумение. В отговора си до Тръмп Вучич заяви, че косовските мита върху вноса остават \"бреме и непреодолима пречка за продължаването на диалога\". \"Искам да подчертая, че в момента, в който Прищина премахне тази безсмислена и вредна мярка, ние сме готови да възобновим диалога\", посочва сръбският президент.", "date": "2019.01.31", "title": "Вучич до Тръмп: Нови преговори с Прищина само след като махне митата"}
{"url": "https://www.24chasa.bg/novini/article/7275027", "text": "Директорът на Националния театър за опера и балет на Киргизстан Болот Осмонов е бил уволнен, след като е позволил да бъде организиран в престижната институция турнир по видеоигри предаде Франс прес. Осмонов е дал разрешение в помещенията на театъра да бъде проведено национално състезание по популярната видеоигра Dota-2, предаде БТА. Министърът на културата на тази бивша съветска република, Азамат Жаманкулов от своя страна заяви, че той не е бил предупреден за намерението на Осмонов да подслони мероприятието в държавната опера. \"Ако знаех предварително за подобни планове, никога не бих издал разрешение за провеждането на този турнир!\", заяви министърът. Известният киргизски оперен певец Таир Бейшеев остро разкритикува турнира на 19 януари, като го определи като \"ужасно събитие\", организирано на място, където са гастролирали \"едни от най-големите имена на Киргизстан\". От своя страна г-н Осимов оправда своите действия, като изтъкна икономически причини. Националния театър за опера и балет се издържа със скромни средства от държавата, а организаторите на турнира са плащали по 300 долара на час за наема на помещенията.", "date": "2019.01.31", "title": "Уволниха директор на опера заради турнир по видеоигри"}
{"url": "https://www.24chasa.bg/novini/article/7275030", "text": "Временно е ограничено движението по път II-62 Дупница – Самоков в двете посоки за всички МПС, поради обилен снеговалеж, съобщиха от пресцентъра на Агенция \"Пътна инфраструктура\". Обходният маршрут е: Дупница – АМ „Струма“ – София и път II-82 София – Самоков. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.01.31", "title": "Обилен снеговалеж затвори пътя Дупница - Самоков"}
{"url": "https://www.24chasa.bg/novini/article/7274993", "text": " близо 120 дни преди европейските избори със  . Предаването с водещ Светослав Иванов ще се излъчва от студио „Агора” на Европейския парламент в Брюксел тази неделя – 3 февруари. „Промяната Европа“ ще поредица от журналистически материали, посветени на мястото на България в Европа и предстоящия евровот. Проектът ще дава на зрителите на bTV пълна и обективна картина за процесите, които определят посоката и качеството на живота на хората и ще се реализира в ефира на новините и актуалните предавания на bTV и bTV Radio, както и в  . Формално начало на своя проект bTV поставя със специалното издание на „120 минути“ от Брюксел. Пред Светослав Иванов застават двамата основни претенденти за  .   ще седне на стола на най-дълго управлявалия правителствен ръководител в Европейския съюз – Жан Клод Юнкер? Ексклузивно „В главната роля“ пред зрителите на bTV в неделя вечер застава  .  разказва от първо лице за събитията от квартала на недоволните „Моленбек“. Има ли скрита цел зад протеста на жълтите жилетки и каква е цената, която Европа плаща за екстремните националистически настроения? Какво накара водещи световни интелектуалци да напишат в отворено писмо  ? В изнесеното студио на „120 минути“ говорят евродепутатите  ,  ,   и  . За зрителите на bTV говорят още   и   за свободата на словото и как Европа се бори с фалшивите новини, както и Сергей Станишев за това възможен ли е завой наляво за Европа.", "date": "2019.01.31", "title": "Светослав Иванов замина за Брюксел 120 дни преди евровота"}
{"url": "https://www.24chasa.bg/novini/article/7275047", "text": "Обвинение за присвояване в особено големи размери получи и вторият изпълнителен директор на фалиралата Корпоративна търговска банка, съобщи  . Според Георги Христов то е свързано с делото срещу Елена Йончева. Специализираната прокуратура твърди, че Христов е извършил присвоителна дейност, като е отпуснал кредит от 25 милиона евро на фирма „Шип инвест”. Фирмата е искала парите за придобиване на акции от капитала на Русенската корабостроителница, уточни Георги Христов. По какъв начин обвинението е свързано с Елена Йончева? „Извън протокола следователката обясни, че да, това е крайният бенефициент на част от парите. Как стига до там, не ми беше обяснено, нито ми бяха предявени доказателства”, отговори той. Христов беше категоричен, че няма представа какво не е било наред с кредита, отпуснат след решение на Управителния съвет, като посочи, че акциите са били придобити и заложени, като към 20 юни 2014 г. кредитът е бил обслужен. Подобно на своя колега Александър Панталеев, и на Георги Христов му е наложена му е 50 000 лв. гаранция, която ще обжалва. От прокуратурата отказаха коментар.", "date": "2019.01.31", "title": "Директор от КТБ: Обвиняват ме за кредит, част от който стигнала до Елена Йончева"}
{"url": "https://www.24chasa.bg/novini/article/7274645", "text": "За трети пореден път на 14 февруари, 2019 г. в София, маркетинговата конференция “Dentsu Digital Camp” отваря врати за местни, регионални и световни маркетинг експерти, които да предадат знания и да обменят опит за развитието на индустрията в предизвикателствата на дигиталната икономика. Събитието тази година е с основна тема – “Embracing Disruption”. “Dentsu Digital Camp” ще събере отново на едно място над 650 професионалисти и лидери на мнение от медия индустрията, както и представители на някои от най-прогресивните компании в регионален и глобален мащаб, които ще представят своите решения за превръщането на разрушителната сила на трансформацията в средство за устойчиво бизнес развитие. Събитието ще акцентира върху ключови елементи за успеха в дигиталната икономика като използването на данни и технологии за създаване на истинско потребителско изживяване, значимостта от качествено съдържание и базираният на хора маркетинг. Програмата ще покрие теми като максимизиране на креативността в дигиталния свят; доверието в дигиталната икономика; стратегии, базирани на мобилни устройства и видео съдържание; измерване на значимите индикатори за представяне; създаване на култура, базирана на данните; връщането на контрола върху дигиталното пространство чрез програматик решения; разказването на оригинални истории като средство за създаване на дългосрочни отношения и създването на дигитална икономика, която работи за всички. Сред основите лектори на “Dentsu Digital Camp” тази година ще са Глобалният Изпълнителен директор на Isobar – Джийн Лин; Глобалният Директор за иновации и съдържание на Vizeum – Тиа Кастаньо; Глобалният Директор Социално Въздействие на Dentsu Aegis Network – Ана Юстън; Директорът на Програматик дизивята на Dentsu Aegis Network Холандия – Кристчън де Смит; Глобалният Стратегически директор на iProspect – Дан Хейгън; Главният Директор Съдържание на John Brown Media – Мат Потър; търговският партньор на Facebook за Централна и Източна Европа – Рустам Зиганшин; Дигиталният анализатор на Outfox – Йохан Йохансон; Регионалният мениджър на Salesforce – Александру Урсу; Директорът за измервания на Facebook за Централна и Източна Европа – Габриел Матвиежик и Регионалният мениджър за развиващите се икономики на Blue-Infinity – Даниел Урмински. Dentsu Digital Camp се организира от Dentsu Aegis Network България, част от глобалната мрежа  . В България комуникационната компания развива медия агенциите Carat, Vizeum и Dentsu X, агенциите за дигитален маркетинг – iProspect и дигитален криейтив Isobar и звеното за автоматизирано купуване на рекламни площи онлайн, инвестиционен и медиен мениджмънт Amplifi. Повече информация за събитието и лекторите може да откриете на  . То се провежда в партньорство със Philip Morris България, MasterCard, Загорка, IAB Bulgaria, eCommerce Academy, SoftUni и с медийната подкрепа на bTV Media Group, 24 часа, сп. Мениджър, WebCafe, sportal.bg, mail.bg, actualno.com, dir.bg, vsichkioferti.bg, JCDecaux Image, Mall Advertising, метрореклама, olx.bg и Kaldata.", "date": "2019.01.31", "title": "Dentsu Digital Camp 2019 представя разрушителната сила на трансформацията като средство за устойчиво бизнес развитие"}
{"url": "https://www.24chasa.bg/novini/article/7275073", "text": "Експерти съобщиха, че популацията на пеперудите монарх, които зимуват на територията на Мексико, се е увеличила със 144 процента, предава Асошиейтед прес. Представител на мексиканското правителство заяви, че красивите пеперуди от този вид са населили 6,05 хектара в планините на щатите Мичоакан и Мексико. Това е увеличение с 2,48 хектара в сравнение с миналата година, предаде БТА. Милиони пеперуди монарх мигрират всяка година от териториите на САЩ и Канада, за да се заселят в иглолистните гори западно от мексиканската столица. Те пристигат в толкова голям брой, че популацията им се измерва със заетата от рояците площ. Съобщението на специалистите отчита най-голям измерен брой на тези насекоми от периода 2006-2007 г. насам. Рекорден спад в популацията, измерен през 2013-2014 година, съответстваше на 0,67 хектара населена площ.", "date": "2019.01.31", "title": "Със 144% по-голяма популация на пеперудите монарх в Мексико"}
{"url": "https://www.24chasa.bg/novini/article/7275074", "text": "Председателката на руската централна банка Елвира Набиулина определи като \"несъответстваща на действителността\" информацията, че Венецуела държи златия си запас в Руската федерация, предаде ТАСС. Тя заяви това пред журналисти в кулоарите на среща на Асоциацията на банките на Русия в правителствения комплекс \"Бор\" в Одинцово край Москва. \"Тази информация не съответства на действителността\", заяви шефката на \"Банката на Русия\" в отговор на журналистически въпрос, предаде БТА.  след като Кремъл обеща да подкрепи своя съюзник, президента Николас Мадуро, срещу подкрепяните от американците усилия за отстраняването му от власт, предаде Ройтерс. Венецуелските социални медии вчера гъмжаха от теории - че самолетът е докарал наемници, че ще ескортира Мадуро в изгнание, или че ще натовари злато. Нито една от версиите не се базираше на твърди доказателства, отбелязва агенцията. На 29 януари в официалния акаунт в Туитър на венецуелското Национално събрание се появи информация от името на депутата Хосе Гера, позоваваща се на анонимни източници от Централната банка на Венецуела, според които от Москва е пристигнал самолет, който ще изнесе 20 тона злато, прлипомня ТАСС. Вчера прессекретарят на президента Дмитрий Песков отхвърли твърденията. \"Няма такава информация\", заяви той в отговор на въпрос на ТАСС, като допълни, че \"сега трябва да се отнасяме много внимателно към разни фалшиви новини\". Русия е готова да готова да съдейства за уреждането на ситуацията във Венецуела, без да се намесва във вътрешните работи на страната, и е категорично против намесата на каквито и да било трети страни, подчерта той. По-рано \"Новая газета\" писа, че през януари руски товарен самолет е извършил два полета, изнасяйки от Русия венецуелското злато, което според информацията на руския вестник било транспортирано до Обединените арабски емирства, било обменяно срещу долари в кеш, които оттам били доставяни в Каракас, припомня РИА Новости. По данни на изданието към януари 2019 г. в ресорите на руската централна банка имало 30 тона злато на Венецуела - по-голямата част от златния запас, който страната държала в чужбина. /Габриела Големанска", "date": "2019.01.31", "title": "Руската централна банка: Информацията за венецуелското злато в Русия е невярна"}
{"url": "https://www.24chasa.bg/novini/article/7275086", "text": "6 са отворените ценови оферти на кандидатите в откритата процедура за избор на изпълнител за изработване на прединвестиционно проучване за трасе по направлението Монтана – София, с тунел под Петрохан, съобщиха от АПИ. Отворени са ценовите предложения на следните допуснати участници: ОБЕДИНЕНИЕ „ПЕТРОХАН 2019”, в което са: „ТРАНСКОНСУЛТ-22“ ООД и УНИВЕРСИТЕТ ПО АРХИТЕКТУРА, СТРОИТЕЛСТВО И ГЕОДЕЗИЯ–ЦЕНТЪР ЗА НАУЧНИ ИЗСЛЕДВАНИЯ И ПРОЕКТИРАНЕ ЕООД – 275 000 лв. без ДДС; „ПЪТПРОЕКТ – 2000” ООД – 365 000 лв. без ДДС; ДЗЗД „Петрохан Проект”, в което участват: „РУТЕКС ООД“, „МЕТРОПРОЕКТ ПРАГА“ АД и „ГЕОКОНСТРУКТ“ ООД – 288 200 лв. без ДДС; „ИЛИЯ БУРДА“ ЕООД – 375 000 лв. без ДДС; „ВИЯ ПЛАН“ ЕООД – 240 000 лв. без ДДС; „ПЪТПРОЕКТ“ ЕООД – 443 820 лв. без ДДС. Бъдещият изпълнител ще трябва да посочи минимум три варианта за развитие на ново пътно трасе с тунелно преминаване под Петрохан. Въз основа на извършеното проучване ще бъде определен пътният габарит на направлението. Ще бъдат проучени необходимите капиталовложения за реализацията на проекта, както и разходите за поддържане и годишна издръжка на пътя и пътните съоръжения след тяхното реализиране. След приключване на прединвестиционното проучване следва процедура за оценка на въздействието върху околната среда (ОВОС), въз основа на която ще бъде взето решение за одобрение на вариант за бъдещото трасе. След влизането в сила на решението по ОВОС ще се пристъпи към изработването и на идеен проект по одобреното трасе. Индикативната стойност на обществената поръчка е 500 000 лв. без ДДС, а срокът за изпълнение 180 дни.", "date": "2019.01.31", "title": "6 са отворените ценови оферти за проучване на трасето с тунел под Петрохан"}
