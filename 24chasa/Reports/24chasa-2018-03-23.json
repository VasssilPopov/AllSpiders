{"url": "https://www.24chasa.bg/novini/article/6778816", "text": "Щъркелите, които жителят на с. Зарица Сафет Халид спаси в началото на седмицата, са в добро здраве и ще бъдат пуснати в понеделник. Сафет Халид се грижи за тях вече шести ден, предаде  . Той призна, че никога не е мислел, че ще зарази с примера си десетки хора, които спасиха много щъркели от измръзване. Според Левент Садък - първият, забелязал щъркелите в беда, е съвсем нормално действие да спаси птиците в беда. Той допълни, че в понеделник щъркелите ще бъдат пуснати, ако времето позволява, но ще го направи с известна тъга, тъй като вече седмица полага грижа за пернатите. Кметът на с. Зарица посочи Сафет Халид като човека, който почиства улиците в селото, извозва хляба и дори помага на родилки и хора в беда.", "date": "2018.03.23", "title": "Спасените щъркели в Силистренско са добре, пускат ги в понеделник"}
{"url": "https://www.24chasa.bg/novini/article/6778600", "text": "Най-малко трима души бяха убити и 12 ранени, един от които тежко, при заложническа драма в супермаркет в южния френски град Треб близо до Каркасон, съобщи в. “Дейли телеграф”. След часове напрежение в късния следобед полицията щурмува сградата и ликвидира похитителя. При акцията пострадаха двама полицаи. Мъжът, взел заложниците, твърдял, че е вдъхновен от “Ислямска държава”, крещял “Аллах е велик” и заплашвал да избие всички По-късно бе потвърдено, че той е на 26 г. и е от марокански произход. Бил е следен от френското разузнаване заради радикални възгледи. Искал последният оцелял през 2015 г. атентатор от Париж Салех Абдеслам да бъде освободен. Джихадистите поеха отговорност за атаката. Премиерът Едуар Филип определи инцидента като терористичен акт. Президентът Еманюел Макрон, който е в Брюксел, наредил на вътрешния министър Жерар Коломб веднага да тръгва към Треб. Макрон заяви, че след няколко часа ще е в Париж и ще вземе необходимите мерки. Полицията откри колата на похитителя, който по-рано през деня бил замесен и в стрелба срещу четирима полицаи в Каркасон, които правели крос, предаде АФП. Един от тях е ранен в рамото. Мароканецът опитал да премаже полицаите и като не успял, започнал да стреля по тях. Източници на Ройтерс посочват, че в супермаркета “Супер U” са били похитени 8 души. Няколко часа по-късно кметът на Треб съобщи, че те са били освободени, но нападателят останал вътре заедно с един полицай на 45 г., който приел да бъде заменен срещу цивилните. Според свидетели многократно от време на време се е чувала стрелба. Мароканецът бил въоръжен с ножове, огнестрелно оръжие и гранати Повечето посетители и служители на супера все пак успели да избягат още в началото на заложническата драма. Източници от полицията посочили, че убитите са били застреляни в главата. Третата жертва била открита в ров близо до казармите, където било стреляно по полицаите. Става дума за шофьор на кола, която нападателят откраднал. ", "date": "2018.03.23", "title": "Мъж взе заложници  във Франция, уби 3-ма, гръмнаха го (обзор)"}
{"url": "https://www.24chasa.bg/novini/article/6778804", "text": "Харесвам стила на Бойко Борисов. Харесвам това, че е директен. Харесвам го като председателстващ съвета на ЕС. Това заяви гръцкият журналист Атанасиус Атанасиу пред БНТ. Според него Борисов ще играе съществена роля в процеса на сближаване между Брюксел и Анкара. \"Надявам се той да изиграе важна роля в процеса във Варна. Той е реалист и се справя с нещата спокойно и систематично, но стабилно\", допълни Атанасиу. ", "date": "2018.03.23", "title": "Гръцки журналист: Харесвам Борисов, смятам, че ще изиграе важна роля във Варна"}
{"url": "https://www.24chasa.bg/novini/article/6778687", "text": "Евродепутатът Андрей Ковачев (ГЕРБ/ЕНП) получи награда за изключителни постижения, присъдена в допитване на списание “Парламент” в Брюксел. В церемонията “Евродепутат на годината” с награди бяха отличени също българските евродепутати Петър Курумбашев (БСП/социалисти и демократи) в раздел “Транспорт” и Илхан Кючюк (ДПС/АЛДЕ) в раздел “Култура и медии”. Курумбашев бе номиниран и в областта “Нови технологии”.  “Показал съм, че съм се отдал на темите, с които се занимавам - коментира след награждаването Ковачев. - Тази награда е за цяла България. Нека колегите и българските избиратели кажат дали са доволни от това, което съм постигнал.” Ковачев поздрави колегите си, които също бяха отличени. Той отбеляза, че по важните теми за България и ЕС с тях намират сили и възможности да се обединят и да работят в една посока.  “Парламент” е списание, посветено на дейността на Европейския съюз. То връчва отличие за изключителни постижения за пръв път. Носителите на годишните награди се определят с допитване в сайта на изданието.", "date": "2018.03.23", "title": "3-ма българи - евродепутати на годината"}
{"url": "https://www.24chasa.bg/novini/article/6778812", "text": "Съдия от Върховният съд на Испания реши да издаде международни и европейски заповеди за арест срещу шестима каталунски лидери, сред които и бившият регионален лидер на Каталуня Карлес Пучдемон, предадоха световните агенции, като се позоваха на съдебен източник. Съдията, който разглежда случая с опита за отделяне на Каталуня от Испания, реши да задейства отново европейските заповеди за арест срещу Карлес Пучдемон и петима негови бивши министри, които живеят в изгнание в Белгия, предаде БТА. Съдията поиска също така и издаване на международна заповед за арест срещу Марта Ровира, която отказа да се яви в съда днес, въпреки че беше призована и която според испански медии се намирала в Швейцария.", "date": "2018.03.23", "title": "Издават международни и европейски заповеди за арест срещу Пучдемон и каталунски лидери"}
{"url": "https://www.24chasa.bg/novini/article/6778814", "text": "Трети опит за нормализация на отношенията между Белград и Прищина, след като миналата година диалог между двете страни премина от премиерско на президентско ниво, но за първи годината – президентите на Сърбия и Косово Александър Вучич и Хашим Тачи в Брюксел обсъждат текущата ситуация в отношенията между двете страни, както и прилагането на вече съществуващите договори, предава скопският телевизионен канал „24 Вести“. В навечерието на срещата говорителят на Върховния представител на Европейския съюз за външната политика и сигурността Мая Кочиянчич заяви: \"Това, което искаме да видим, е цялостната нормализация на отношенията в контекста на очертаното в Стратегията за Западните Балкани. Това е нещо, което е много важно за ЕС, но също така и за Белград и Прищина и техния напредък по пътя към ЕС \", заяви Кочиянчич. Срещата в Брюксел е организирана от Върховният представител за външната политика и сигурността на Европейския съюз Федерика Могерини, която, в поканата до двете страни, заяви, че лидерите ще обсъдят етапа от диалога, който се отнася до цялостната нормализация на отношенията, предаде \"Фокус\". За разлика от оптимизма на Кочиянич и Могерини, сръбският външен министър Ивица Дачич заяви, че не очаква големи резултати от днешните разговори. В интервю за сръбската държавна телевизия РТС, той още веднъж потвърди, че Белград никога няма да приеме едностранно обявената независимост на Косово, което по-късно бе потвърдено и от премиера на Сърбия Ана Бърнабич.", "date": "2018.03.23", "title": "Президентите на Сърбия и Косово водят диалог на среща с Федерика Могерини"}
{"url": "https://www.24chasa.bg/novini/article/6778725", "text": "В момента може да постигнем до 50% увеличение на живота при опитните мишки. При хората това би означавало 120 години живот. Но реално родените сега ще имат 50% шанс да доживеят до 104 г., заяви световноизвестният изследовател на стареенето проф. Ерик Вердин в интервю за “24 часа”. “Ние се фокусираме повече върху продължителността на здравето. Човек днес живее 80 години, но обикновено е болен от 65 нагоре”, допълни президентът и управител на “Бък” - най-големия независим институт, който изучава проблемите на стареенето и дълголетието. Според него четири фактора забавят стареенето - спорт и упражнения, хранене, откриване на молекули, предизвикващи първите два фактора, и работа върху методите за подмладяване.", "date": "2018.03.23", "title": "Всеки втори, роден сега, може да доживее до 104 години"}
{"url": "https://www.24chasa.bg/novini/article/6778666", "text": "В Северна България, Молдова и на други места в Европа заваля оранжев сняг, съдържащ пясък от Сахара. Необичайното явление е наблюдавано в много населени места у нас - Шумен, Силистра, Разград, Видин, Исперих, Дулово и села край Русе, съобщи  . В Тараклия, Молдова, също е валял оранжев сняг, заяви кметът на града Сергей Филипов. От бреговете на Северна Африка топлите въздушни маси донесоха ситен пясък. Радиоактивният фон е в норма, отбеляза кметът. Дунавската хидрометеорологична обсерватория съобщи, че киселинността на взетите снежни проби е неутрална, а в утайката не са открити вредни химикали. Оранжев сняг е паднал и в Гагаузия. Крит пък е заприличал на Сахара, след като пясъчна буря от Северна Африка обхванала гръцкия остров и стигнала до централната част на страната. Стойностите на праховите частици са рекордни и жителите ходят с кърпи на главите и маски на лицето. Десетки са в болница с респираторни проблеми. ", "date": "2018.03.23", "title": "Оранжев сняг над България от Сахара"}
{"url": "https://www.24chasa.bg/novini/article/6778771", "text": "Временно е ограничено движението на МПС над 12 т по път II-19 Симитли - Разлог през прохода Предел поради обилен снеговалеж, снегонавявания и снегопочистване. Това съобщиха от пресцентъра на Агенция \"Пътна инфраструктура\".                                                                                                                                                                                                                                                                                                                       ", "date": "2018.03.23", "title": "Обилен снеговалеж ограничава движението през прохода Предел"}
{"url": "https://www.24chasa.bg/novini/article/6778456", "text": "За девета година поред туберкулозата у нас трайно намалява. За 2017 г. болните са 1462 - със 142 по-малко спрямо 2016 г. и с 1000 по-малко спрямо 2009 г. 140 от тях са деца. В 86% от случаите, започналите терапия се излекуват. Това отчетоха днес от здравното министерство по повод Световния ден за борба с туберкулозата. Най-засегнати от нея са над 65-годишните, както и тези между 45 и 54 г., предимно мъже. Въпреки тенденцията за намаляване все още има региони, в които заболеваемостта е много над средната за страната. Такива са Видин с близо 3 пъти повече болни, Габрово - над два пъти и Перник с 36,4 болни на 100 000 души населени, при средно 19,8 на 100 000 население. \"Причината да има толкова много болни във Видин, вероятно се дължи на високата заболеваемост в Румъния, където има 79,9 болни на 100 000 души население\", обясни зам.-здравният министър Светлана Йорданова. Над 75% или 1100 от хората са с белодробна форма на туберкулоза. От тях 715 отделят бацили и са опасни за околните, съобщи д-р Мария Замфирова, експерт към МЗ. За контрола на туберкулозата са важни скрининг програмите особено сред рисковото население. Скринингът е обхванал 30 500 лица от уязвими групи - роми, бежанци, затворници. През 2017 г. пък са проведени 4 пъти \"Седмица на отворените врати\", по време на които са обхванати 12 800 лица. Сред тях са открити 120 души с туберкулоза, а при 500 туберкулозни микобактерии, без да са развили заболяването. От скрининг са обхванати и 8 100 контактни на болните от туберкулоза, открити през 2017 г. За над 3 800 лица е проведена и химиопрофилактика, обясни д-р Тонка Върлева, директор на програма \"Превенция и контрол на ХИВ/СПИН\". През последните години броят на децата от 0 до 17 г. представлява между 9% и 10% от всички случаи на туберкулоза в страната. През 2017 г. са регистрирани 140 деца с туберкулоза, а през 2016 г. техният брой е бил 164. Туберкулозата е лечимо заболяване, стига да бъде открито навреме и да бъде проведено качествено лечение, което продължава от 6 месеца до година. „В България диагностиката, лечението и профилактиката на туберкулозата са безплатни за всички, които се нуждаят, независимо от техния здравноосигурителен статус“, припомни зам.-министър Йорданова. До 2030 г. СЗО си е поставила цел да елиминира туберкулозата изцяло. За целта у нас действа Националната програма за превенция и контрол. Диагностиката и лечението на заболяването са безплатни, припомнят от МЗ", "date": "2018.03.23", "title": "Успяват да излекуват 86% от болните от туберкулоза (Обзор)"}
{"url": "https://www.24chasa.bg/novini/article/6778778", "text": "Човечеството застрашава собственото си благосъстояние чрез свръхексплоатация на планетата и като предизвиква намаляване на фауната и флората във всички райони по света, се казва в 4 научни доклада за биоразнообразието, цитирани от световните информационни агенции. Авторите им са заключили, че съществува риск от изчезване на видове, сходно с това на динозаврите. \"На път сме да саботираме собственото си благосъстояние в бъдеще\", заяви Робърт Уотсън, председател на Междуправителствената научно-политическа платформа за биологичното разнообразие и екосистемни услуги, която стои зад въпросните доклади, предаде БТА. Ако не се вземат мерки, за да се преустанови тази тенденция, рибните запаси в Азиатско-Тихоокеанския регион ще са изчерпани след 30 години, а 90 на сто от коралите там ще са получили сериозни увреждания към 2050 г. Над половината от видовете птици и бозайници в Африка ще изчезнат до 2100 г. В Северна и Южна Америка ще има с 15 на сто по-малко растения и животни към 2050 г. Учените отбелязват, че 28 на сто от видовете в Европа също ще са застрашени. \"Биоразнообразието продължава да намалява във всички райони по света, ограничавайки значително възможностите на природата да допринесе за благосъстоянието на хората. Тази тревожна тенденция застрашава икономиките, средствата за съществуване, хранителната сигурност и качеството на живота на хората навсякъде по света\", се пояснява в докладите. Петстотин и петдесет учени са работили 3 години над тези регионални преценки въз основа на данни от около 10 000 научни публикации за Северна и Южна Америка, Африка, Азиатско-Тихоокеанския регион и Евразия. Крайните резултати обхващат цялата планета, с изключение на международните води и Антарктида.", "date": "2018.03.23", "title": "Хората застрашават благосъстоянието си чрез свръхексплоатация на планетата"}
{"url": "https://www.24chasa.bg/novini/article/6778797", "text": "Милиардерът Илон Мъск изтри страницата на ракетната си компания СпейсЕкс от Фейсбук броени минути, след като обеща на потребител в Туитър да го направи, предадоха Ройтерс и ТАСС. След скандала с британската фирма \"Кеймбридж Аналитика\", която използва личните данни на милиони потребители на Фейсбук без тяхно знание, се появиха призиви за отказ от тази социална мрежа, предаде БТА. Днес потребител в Туитър предизвика Илон Мъск да изтрие страницата на СпейсЕкс във Фейсбук, на което той отговори: \"Не знаех, че има такава. Дадено.\" Страницата на СпейсЕкс във Фейсбук имаше 2,7 милиона абонати. Тя вече не е достъпна. Мъск започна разговора в Туитър с отговор на туит от съоснователя на УатсАп Брайън Актън, съдържащ тага #deletefacebook. \"Какво е това Фейсбук?\", туитна Мъск.", "date": "2018.03.23", "title": "Илон Мъск изтри страницата на СпейсЕкс от Фейсбук"}
{"url": "https://www.24chasa.bg/novini/article/6778676", "text": "Нападение и гонка в снега. Бивши затворници откраднаха кола, докато собственичката й я чистела от снега. Последвало полицейско преследване, а единият от нападателите е задържан, само 15 минути след кражбата. Вера е нападната в гръб, докато чисти снега от джипа си пред блока й в столичния квартал „Люлин”, разказва  . „Запалих автомобила, за да може да се размразят стъклата. Минавайки от дясната страна на автомобила, почиствайки го, изведнъж се нахвърли някакво лице върху мен. Той ме хвана отзад с тази част на ръката си, събори ме на земята и почна да ме стиска, опитваше се да ме души. Започнах да викам да се съпротивлявам. И той тръгна да бяга”, разказва Вера Таир. А Вера започнала да го гони. Но нападателите се оказват двама. Вторият се опитва да открадне джипа й. „Чувайки, че отзад колата почва да ръмжи, се усетих какво се случва. Първата ми мисъл беше да си взема чантата. Взех си чантата с лявата ръка и видях чадъра, който беше поставен и с дясната ръка започнах да го удрям и да го ръчкам и да му викам, излизай, излизай. На него му загасна колата. Въртя, въртя, въртя, тръгнах да влизам с единия крак, но той вече запали и аз полетях и паднах”, добавя Вера Таир. Подава сигнал на 112. Следва гонка. Полицаи от девето районно тръгват по петите на автокрадците и ги засичат на столичен булевард. „Забелязвайки ни започна с рискови маневри между останалите участници в движението да се опитва да ни избяга. Светофарът светеше червено, автомобилите бяха спрели. Той влизайки в насрещното, се опита да изпревари цялата колона и просто вече завоя беше прекалено остър, не можа да го вземе и се качи на бордюра”, обяснява Явор Георгиев, полицай в 9-о районно полицейско управление. Крадците слизат от джипа и бягат. Единият е задържан само 15 минути след кражбата. Другият се издирва. И двамата са бивши затворници. С богато досие. За грабежи. „Не е оказал съпротива. Просто каза, че му трябвали пари. Щял да вземе 2000 - 3000 лв. по бързо. Разбрахме, че същото лице се издирва от грабеж, извършен на 21 март, на жена, която са й дръпнали обеци от ушите”, обяснява Тончо Михайлов, полицай в 9-о районно полицейско управление. Кражбите на коли с работещ двигател са двойно повече в сравнение с миналата година, признават от МВР. „Днес пак има такъв случай. Мъж излязъл да си размразява автомобила, с метлата започнал да си сваля снега и в момента, в който се е отдалечил от шофьорското място, е останал само в метлата в ръка”, разказва Пламен Максимов от СДВР.", "date": "2018.03.23", "title": "Задигнаха колата на жена, докато я чистила от снега, заловиха крадеца за 15 минути"}
{"url": "https://www.24chasa.bg/novini/article/6778571", "text": "Педофил, разпространявал детско порно и издирван от САЩ, бе открит от полицаите от ГДБОП и колегите им от ФБР във Велико Търново. Рой Лоурънс Пайчоки е издирван от 2011 г. от Интерпол. Срещу 56-годишния англичанин има 10 дела в САЩ за разпространение на детско порно. Докато се укривал, мъжът сменил коренно визията си - подстригал и боядисал косата си, обръснал си и брадата. Той дори променил името си и вместо фамилията си Пайчоки използвал моминското име на майка си. Родните антимафиоти го засекли във В. Търново преди 2 месеца. Според негови съседи в кв. “Картала” той живеел там от лятото с жена и малко момиченце. Те отказаха коментар. Съдеди описват Пайчоки като “тих и нормален съсед”. При задържането му в дома му са намерени и иззети 3 компютъра, с които той свалял и разпространявал порно с деца под 10-годишна възраст.", "date": "2018.03.23", "title": "Вижте педофила, дирен от САЩ и хванат във Велико Търново"}
{"url": "https://www.24chasa.bg/novini/article/6778686", "text": "На 26 март, понеделник, президентът на Република Словения Борут Пахор ще бъде на официално посещение в България по покана на държавния глава Румен Радев. Перспективите за европейска интеграция пред региона на Западните Балкани в контекста на Българското председателство на Съвета на ЕС, двустранните отношения между България и Словения и задълбочаването на регионалното сътрудничество, както и откриването на пряка въздушна връзка между Любляна и София ще бъдат сред акцентите в разговора на двамата държавни глави. От 09.30 часа на площад „Св. Александър Невски“ ще се състои церемонията по официалното посрещане на държавния глава на Словения. Борут Пахор ще положи венец пред Паметника на Незнайния воин. Двамата държавни глави ще проведат среща „на четири очи“ на „Дондуков“ 2 от 10.00 часа, след което ще се проведат пленарните разговори на официалните делегации на България и Словения. В 11.00 часа двамата президенти ще дадат съвместна пресконференция. В рамките на посещението си словенският президент Борут Пахор ще разговаря със зам.-председателя на Народното събрание Явор Нотев и с председателя на Комисията за външна политика Джема Грозданова.", "date": "2018.03.23", "title": "Президентът на Словения Борут Пахор идва на официално посещение в понеделник"}
{"url": "https://www.24chasa.bg/novini/article/6778693", "text": "Върховният съд на Испания днес постанови още петима каталунски сепаратистки лидери, в това число и последният кандидат за регионален лидер на Каталуня, който така и не бе избран - Жорди Турул, да бъдат задържани временно под стража, докато се води разследване срещу тях за опит за отцепване на областта от страната, предадоха световните агенции. Общо двадесет петима каталунски лидери ще бъдат съдени за бунт, злоупотреби или неподчинение на испанската държава, припомня Ройтерс. Сред тях са и петимата, за които взе решение днес Върховният съд, допълва агенцията, предаде БТА. Турул по този начин няма да може да присъства на дебат в парламента на Каталуния, предвиден за събота относно нов опит за неговото избиране за регионален лидер, припомня Франс прес. Сред задържаните днес е и Карме Форкадел, бившата председателка на каталунския парламент и трима бивши регионални министри, допълва агенцията.", "date": "2018.03.23", "title": "Задържат под стража петима каталунски лидери"}
{"url": "https://www.24chasa.bg/novini/article/6778601", "text": "Срещата във Варна между ЕС и Турция е важна с това, че показва желание диалогът да продължи, заяви ръководителят на представителството на ЕК в България Огнян Златев пред  Според него тя е еднакво важна и за двете страни, като допълни, че е нормално ЕС да изрази притесненията си за случващото се в Турция и няма намерение да прави компромиси с нея. ЕС има право да изкаже притесненията си на глас, каза Огнян Златев. В заключенията на лидерите се вижда общата позиция на ЕС - факт е, че Съюзът е притеснен от случващото се в Турция, но тя остава един от основните му партньори, допълни той. Около средствата на ЕС трябва да се разбунят няколко митове, заяви Златев. Те не са за турския държавен бюджет, а да се помогне на сирийските бежанци в Турция. Средствата по първия транш вече дават резултат. Решението за отзоваването на посланика на ЕС в Москва е единодушно и информацията, която лидерите имат, е била достатъчна да се убедят, че има висока степен на вероятност Русия да стои зад отравянето на бившия ѝ шпионин Скрипал. Това е дипломатически ход, който не означава, че дипломатическите отношения са прекратени, заяви Златев.", "date": "2018.03.23", "title": "Огнян Златев за срещата ЕС-Турция: Тя е еднакво важна и за двете страни"}
{"url": "https://www.24chasa.bg/novini/article/6772214", "text": "TrendY екипът на \"24 часа\" събра мненията на прочути учени и експерти, за да разбере как климатичните промени влияят върху бозайниците, птиците, рибите, насекомите и растенията. И има ли нещо общо между глобалното затопляне и тяхното развитие.                                                                                                                                                                                                                                                                                                                        ", "date": "2018.03.23", "title": "Климатичните промени: Флората мигрира, фауната се адаптира"}
{"url": "https://www.24chasa.bg/novini/article/6778622", "text": "Държавен фонд \"Земеделие\" преведе субсидиите по останалите схеми за обвързано с производството подпомагане за зеленчуци. Близо 6000 земеделски стопани, заявили площи с полски и оранжерийни зеленчуци, получават подпомагане по схемите, за които са попълнили декларация по образец и са предоставили документи за реализация на произведената продукция в срок до 31 януари 2018 г., съобщиха от фонда. Общият размер на изплатените средства по Схемата за обвързано подпомагане за зеленчуци /основна група/ е 25 663 654 лева и по Схемата за обвързано подпомагане за зеленчуци оранжерийно производство е 5 843 889 лева. Земеделските стопани, заявили Схемата за обвързано подпомагане за зеленчуци /основна група/, получават завишено плащане на площ за първите до 30 хектара, за които имат право на подпомагане и плащане с по-нисък размер за допустимите площи над 30 хектара. Помощта се определя на хектар при отчитане на изискването за добив, съгласно приложение 5 от Наредба 3 от 17 февруари 2015 г.", "date": "2018.03.23", "title": "Градинарите получиха още над 31 млн. лв. по схемите за обвързано подпомагане"}
{"url": "https://www.24chasa.bg/novini/article/6778630", "text": "Сърбия не възнамерява да жертва националните си интереси, за да стане член на ЕС, заяви сръбският външен министър Ивица Дачич за държавната телевизия, съобщи БТА. \"Мога да заявя от свое име, от името на правителството, от името на президента Александър Вучич, че Сърбия никога няма да приеме едностранно обявената независимост на Косово\", заяви министърът. \"Има сериозна дилема, на дадения етап трябва да водим диалог и да бъдем конструктивни, но ако въпросът бъде поставен, ако се стигне дотам, мисля, че ще постъпим както която и да е друга стрна по света, която уважава националните си интереси\", каза Дачич. Той посочи като пример Великобритания, която има спор с Мавриций заради архипелага Чагос, както и случая с Каталуния. Външният министър посочи също така стремежа на косовските политици да създадат \"Велика Албания\", което по думите му те не крият.", "date": "2018.03.23", "title": "Дачич: Сърбия няма да жертва националните си интереси, за да стане член на ЕС"}
{"url": "https://www.24chasa.bg/novini/article/6778635", "text": "Хиляди хора се включиха днес в протести на жени във Варшава и в други полски градове, изразяващи тяхното противопоставяне срещу ново предложение за затягане на полския закон за абортите, предаде Асошиейтед прес. Във Варшава протестиращите държаха плакати с надписи \"Свободен избор\" и \"Жената е човешко същество\" и скандираха в подкрепа на свободата на свободно възпроизвеждане. Полша има един от най-строгите закони за аборта в Европа, който е позволен само ако животът на жената е в опасност, бременността е резултат на изнасилване или плодът е повреден, предаде БТА. Опит да се забранят всички аборти през 2016 г. разпали масови протести по цялата страна на жени, облечени в черно, които принудиха правителството да изостави плана. Предложеното законодателство ще продължи да разрешава аборти в случаи, в които животът на майката е в опасност или бременността е резултат от престъпление, но ще забрани абортите на неизлечимо болни или увредени плодове и на тези със синдрома на Даун. Във Варшава протестиращи се събраха пред седалището на влиятелните римокатолически епископи, които призовават за допълнително затягане на един от най-строгите закони срещу абортите в Европа. След това тръгнаха към парламента, а по-късно се придвижиха към централата на управляващата дясна партия, където се намира офисът на партийния лидер Ярослав Качински. Протест с участието на стотици хора във Вроцлав включваше знак, който казва \"Няма да раждам мъртво дете.\" Европейският комисар по правата на човека Нилс Муйжниекс и експерти на ООН призовават парламента да не приема закона. Предложението беше направено от гражданска организация и сега се разглежда в комисиите на парламента.", "date": "2018.03.23", "title": "Жени протестираха срещу планове за затягане на закона за абортите в Полша"}
{"url": "https://www.24chasa.bg/novini/article/6778639", "text": "Москва е готова за сътрудничество с Тирана по делото за отравянето на бившия руски разузнавач Сергей Скрипал и дъщеря му Юлия в Солсбъри. Това се казва в изявление на посолството на Русия в Албания, публикувано на сайта на руското външно министерство, предаде ТАСС, цитиран от БТА. В документа се отбелязва, че руската дипломатическа мисия е запозната с изявлението на албанското министерство по въпросите на Европа и външните работи от 20 март 2018 г., в което се констатира, че \"Русия е извършила химическа атака срещу Великобритания\". С уважение се отнасяме към специалистите от албанското външно министерство. В тази връзка предполагаме, че нашите албански колеги имат доказателства за участие на Русия в отравянето на Сергей и Юлия Скрипал, се казва в текста. В него се напомня, че Великобритания, която повдигна обвинения срещу Русия във връзка с инцидента в Солсбъри, отказва да предостави доказателства за това, както и да задейства международни процедури. Явно това означава, че Лондон няма никакви доказателства за вина на Русия, е посочено в текста. При тези условия наличната у албанската страна информация е критично важна за изясняване на ситуацията и установяването на това кои са виновниците. Повтаряме: не вярваме, че албанската страна е възложила отговорност за покушението в Солсбъри върху Русия без да има достатъчно доказателства за това. В противен случай ще става въпрос или за некомпетентност на албанското външно министерство или за съзнателно манипулиране на общественото мнение. Руската страна е заинтересована повече от всички останали от установяването на истината за отравянето на руските граждани и е готова за контакти с албанските колеги по този въпрос, се казва още в изявлението на посолството на Русия в Албания.", "date": "2018.03.23", "title": "Москва била готова за сътрудничество \nс Тирана по случая \"Скрипал\""}
{"url": "https://www.24chasa.bg/novini/article/6778643", "text": "Според премиера на Гърция Алексис Ципрас, не трябва да се приема „опростена версия“, а само устойчиво решение на спора за името „Македония“ между Скопие и Атина, което би създало силен диалог между народите, като името трябва да бъде за всяка употреба – международна, двустранна, но и за вътрешна употреба, предава най-голямата македонска частна телевизия „Канал 5“. „Не може да има различно име в Обединените нации, а да продължи да се нарича Македония в Конституцията. Договорът не е лесен, в Гърция много хора са против него, но това е исторически шанс, който трябва да се използва“, е заявил Ципрас пред МИА. На въпрос за името, той е отговорил: „Следващият път вече няма да можете да използвате термина Република Македония, а само Горна или която и да е друга опция“. След това Ципрас е уверил, че Гърция има „най-добрите намерения на света“, предаде \"Фокус\". ", "date": "2018.03.23", "title": "Алексис Ципрас: Има две условия за разрешаване на спора за името с Македония"}
{"url": "https://www.24chasa.bg/novini/article/6778648", "text": "Британските дипломати, изгонени от Русия като отговор на изгонването на руски дипломати от Великобритания заради аферата \"Скрипал\", са излетели от Москва за Лондон, предаде ТАСС, позовавайки се на източник от британските дипломатически кръгове. Британските дипломати са излетели от Москва, каза източникът и уточни, че те вече наближават Лондон. На 4 март бившият полковник от Главното разузнавателно управление (ГРУ) Сергей Скрипал, осъден в Русия за шпионаж в полза на Великобритания, и дъщеря му Юлия са били подложени в Солсбъри, по версията на британската страна, на въздействието на нервнопаралитично вещество. По-късно Лондон излезе с твърдението, че това вещество уж е разработено в Русия и на това основание обвини Москва в причастност към инцидента. Руската страна категорично отрече всички спекулации по този въпрос, посочвайки, че програми за разработване на такова вещество нито в Съветския съюз, нито в Русия не са съществували. Без да представи никакви доказателства, Лондон изгони от страната 23 руски дипломати и обяви други антируски мерки, след което Москва предприе ответни стъпки, изгонвайки от Руската федерация аналогичен брой сътрудници на британското посолство, указвайки да се закрие генералното консулство на Великобритания в Санкт Петербург и прекратявайки дейността на Британския съвет в Русия.", "date": "2018.03.23", "title": "Изгонените от Русия британски дипломати напуснаха Москва"}
{"url": "https://www.24chasa.bg/novini/article/6778647", "text": "Приветствам усилията на всички вас, на бизнеса и местната власт, благодарение на които се повишава устойчиво качеството на българския туристически продукт, а по този начин България отчита по-висок клас посетители. Това заяви министърът на туризма Николина Ангелкова на поредното изнесено заседание на Националния съвет по туризъм (НСТ) в курорта Пампорово, съобщиха от пресцентъра на Министерство на туризма. Тя обърна внимание върху активната работа на туристическата администрация за привличане на повече инвестиции в сектора – както на разпознаваеми брандове, така и на инвестиции за удовлетворяване повишените потребности на почиващите. „Нашите анализи показват, че най-голяма заетост имат 4- и 5- звездните хотели у нас, които за лято 2018 бяха почти изцяло ангажирани още в края на миналия активен сезон\", стана ясно от думите на министъра. Тя посочи, че през 2017 г. пренощувалите лица в хотели с 4 и 5 звезди в страната са общо над 3,7 млн., което е 5,5% ръст, а приходите от реализираните нощувки са общо над 919 млн. лв. (12% увеличение спрямо 2016-а). „Работим по изключително важна тема - създаването на Единна система за туристическа информация (ЕСТИ), която ще свърже онлайн по защитени канали и в реално време регистратурите на хотелите с масивите от данни на МВР, НАП, министерството и това не само ще повиши сигурността на туристите, но и ще изсветли сектора\", каза още министър Ангелкова. „Имахме почти година и половина обжалване на процедурата за обществената поръчка, но вече преодоляхме този етап. Подадени са 7 оферти на кандидати за изпълнител и следващата година се надяваме системата да работи. С промените в Закона за туризма (ЗТ) намалихме административната тежест и когато той влезе в сила, ще предстои промяна в наредбите, особено за категоризация и прекатегоризация на местата за настаняване\", поясни министър Ангелкова. Тя предупреди, че и това лято контролът от страна на ведомството ще бъде завишен. „Знаете, че заличихме в Националния туристически регистър и прекратихме дейността на 116 туроператора и туристически агента заради нарушения. Ще бъдем безкомпромисни за прилагането на Наредбата за категоризация и прекатегоризация, за да не се допускат случаи на нарушени права на потребители\", заяви министърът. Що се отнася до електронизацията, изрази увереност, че до края на годината ще могат да се подават и електронни документи до ведомството за категоризация и прекатегоризация на обектите. „Въвежда се и QR код, който ще дава информация на потребителите за туроператор или хотел, препращайки към данните за тях в Националния туристически регистър. Поставяме голям акцент върху дигитализацията на туризма, който е водещ компонент на маркетинга и рекламата на България като дестинация за четири сезона. В този смисъл е важно всеки регион да показва силните си туристически страни. Вече са създадени три туристически района, предстои да се учредят още 5\", акцентира Ангелкова. Кметът на Община Смолян Николай Мелемов също приветства участниците в НСТ и благодари на министър Ангелкова и екипа ѝ за усилията за развитието на туризма в района на Пампорово. Той съобщи, че за миналата година нощувките на чуждестранни туристи в курорта са близо 85 хил., а общите приходи от реализирани нощувки на българи и чужденци възлизат на над 15.3 млн. лв., което е близо 25% ръст. „Туризмът е сфера, в която, ако усилията не са обединени, няма как да се върви напред. Затова и резултатите тук са така добри, защото работим съвместно с държавата\", изтъкна още той. В срещата участваха представители на туристическия бизнес, кметове, членове на обществени и неправителствени организации.", "date": "2018.03.23", "title": "Ангелкова: Повишаваме качеството на туризма съвместно с бизнеса и общините"}
{"url": "https://www.24chasa.bg/novini/article/6778665", "text": "Съд в Киев постанови депутатката Надя Савченко да остане в ареста до 20 май на настоящата година заради съвкупността от предявените й обвинения, предаде ТАСС. Първоначално съдията констатира, че няма доказателства, че в момента на задържането тя е извършвала престъплението, което й се приписва, в частност подготовката на държавен преврат и на терористични актове, предаде БТА. Във връзка с това съдията каза, че тя трябва да бъде освободена. Но съдът, взимайки предвид всичките обвинения, реши срещу нея да остане в сила мярката задържане под стража.", "date": "2018.03.23", "title": "Украинската депутатка Савченко остава в ареста до 20 май"}
{"url": "https://www.24chasa.bg/novini/article/6778724", "text": "Френският президент Еманюел Макрон нарече нападенията в Южна Франция от днес \"ислямистка терористична атака\". Той съобщи, че в нея са загинали трима души и че 16 души са ранени. Най-малко двама са в критично състояние, допълни Макрон, предаде Франс прес. Жандармеристът, който доброволно се е сменил с цивилен заложник на нападателя, се бори за живота си, допълни Макрон. \"Бих искал да кажа на народа днес, че съм абсолютно решен да оглавя тази борба\", заяви Макрон, визирайки борбата с ислямисткия тероризъм. Той призова френските граждани да останат бдителни за терористична заплаха, но припомни, че френските сили за сигурност и народът демонстрират съпротива всеки път, когато са атакувани, предаде Ройтерс. Отговорност за атаката пое организацията Ислямска държава. Макрон съобщи, че службите за сигурност проверяват автентичността на съобщението за поетата отговорност, допълва Ройтерс. Полицията започна претърсване в град Каркасон, в квартала, в който е живял Редуан Лакдим, извършителят на нападението. Кварталът е на няколко метра от историческия център на града, предаде БТА. Според хронологията на нападението в 10 ч. местно време Редуан Лакдим е откраднал кола в Каркасон, като е ударил пътник в нея и е ранил тежко шофьора. Половин час по-късно е ранил с огнестрелно оръжие полицай, който играел футбол с трима колеги близо до казармата им. После нападателят подкарал колата към град Треб, на 8 километра източно от Каркасон. В 11,15 ч. местно време той влязъл в супермаркет и убил служител и един клиент. Според очевидци викал \"Аллах е велик\". На място дошли жандармеристи. Тогава един от тях, на възраст 45 години, се сменил доброволно с жена, държана от нападателя за заложничка. Служителите на супермаркета и други клиенти успели да избягат. Жандармеристът оставил телефона си включен на маса в магазина и така се чувало какво става вътре. Специални сили се намесиха и нападателят бе застрелян в ранния следобед. Преди да бъде ликвидиран, по време на щурма нападателят прострелял тежко жандармериста, който се сменил със заложничката. По време на щурма друг жандармерист също бил ранен в крака.", "date": "2018.03.23", "title": "Макрон: Жандармеристът, който се смени с цивилен заложник, се бори за живота си"}
{"url": "https://www.24chasa.bg/novini/article/6778733", "text": "Лек автомобил е катастрофирал на пътя Юндола – Велинград, в района на село Пашови. Това съобщиха за „Фокус“ от ОДМВР-Пазарджик. Автомобилът е бил управляван от жена, която е пътувала сама и изгубвайки управлението се е качила върху тротоара на намиращата се в близост бензиностанция. Жената не е пострадала, нанесени са само материални щети върху превозното средство. Движението в пътния участък не е затруднено.", "date": "2018.03.23", "title": "Кола се вряза в бензиностанция на пътя Юндола – Велинград"}
{"url": "https://www.24chasa.bg/novini/article/6778578", "text": "Южната германска провинция Бавария иска да създаде своя собствена гранична полиция и бюро за кандидатите за убежище, обяви днес новото й правителство след първото си заседание в Мюнхен, предаде ДПА. Баварският премиер Маркус Зьодер каза, че в граничната полиция ще има около 1000 души персонал и те дори ще могат да извършват независими гранични проверки. Създаването на такъв орган обаче изисква одобрение от федералните власти в Берлин. Понастоящем за контрола на границата отговаря германската федерална полиция, която е подпомагана от полицаи на провинцията. Предвижданото бюро за кандидатите за убежище също ще има 1000 служители, но няма да има пълномощия да решава въпроси за предоставяне на убежище - това ще остане прерогатив на федерално равнище. Вместо това то ще се занимава с ускоряване на процедурите за депортиране на онези, чиито молби за убежище са отхвърлени. ДПА припомня, че доскорошният баварски премиер Хорст Зеехофер сега е вътрешен министър във федералното коалиционно правителство на Ангела Меркел.", "date": "2018.03.23", "title": "Бавария иска собствена гранична полиция и бюро по въпросите на убежищата"}
{"url": "https://www.24chasa.bg/novini/article/6778582", "text": "Отравянето на бившия руски двоен агент Сергей Скрипал на британска територия е посегателство над суверенитета на ЕС, заяви френският президент Еманюел Макрон след среща на върха на ЕС в Брюксел, предаде Франс прес. \"Смятаме това нападение за сериозно предизвикателство за нашата сигурност и за посегателство над европейския суверенитет\", заяви Макрон на съвместна пресконференция с германската канцлерка Ангела Меркел. \"Всички страни членки изразиха пълна солидарност с британския си съюзник\" снощи, напомни френският президент. \"Всички се съгласиха, че съгласно британската оценка няма друго правдоподобно обяснение освен отговорност на Русия\", добави Макрон. Това отравяне на британска земя \"налага съгласуван и решителен отговор на ЕС и неговите страни членки. Няколко държави, сред които германия и Франция, бързо ще вземат съгласувани мерки\", заяви Макрон. По-рано днес някои страни от ЕС обявиха в Брюксел, че в близките дни може да вземат национални мерки срещу Русия, например експулсиране на дипломати. Такава готовност изразиха Литва, Ирландия, Чехия и Дания, предаде БТА. Германия и Франция са съгласни, че такива реакции, в добавка към отзоваването на постоянния представител на ЕС в Москва, продължават да са необходими, заяви Ангела Меркел, цитирана от ДПА. Меркел добави, че представените от британския премиер Тереза Мей доказателства за естеството на нападението срещу Скрипал са били \"много конкретни\".", "date": "2018.03.23", "title": "Макрон: Отравянето на Скрипал е посегателство над суверенитета на ЕС"}
{"url": "https://www.24chasa.bg/novini/article/6778592", "text": "Успешно завърши ротното тактическо учение на учебен полигон „Ново село“, в което участваха българска механизирана рота от състава на многонационалната бойна група на Европейския съюз „HELBROC-BG” и пехотно формирование от Сухопътните войски на САЩ, съобщиха от пресцентъра на министерството на отбраната. В продължение на пет дни механизираната рота от състава на 42-ри механизиран батальон – Ямбол и военнослужещите от 1-ви батальон от 18-ти пехотен полк на Първа пехотна дивизия от Сухопътните войски на САЩ изпълняваха задачи по темата на учението „Действия на механизирана рота в състава на главните сили на батальон при участие в многонационална отбранителна операция”. Заключителния етап на учението наблюдава заместник-командирът на Сухопътните войски бригаден генерал Валери Цолов. Военнослужещите изпълниха задачи, свързани с воденето на отбранителен бой. Те получиха висока оценка за действията си от командира на Втора механизирана бригада бригаден генерал Костадин Кузмов, който отбеляза добрата съгласуваност и координацията между българските и американските командири. „В резултат на професионалното управление на личния състав днес наблюдавахме едни наистина ефективни действия”, посочи той. По време на учението бяха постигнати поставените цели и необходимото ниво на оперативна съвместимост между българското и американското пехотно формирование.", "date": "2018.03.23", "title": "Военни от България и САЩ завършиха учението си на полигон „Ново село“"}
{"url": "https://www.24chasa.bg/novini/article/6778589", "text": ", но няма опасност за населението на града. Това каза за„Фокус“ кметът на Елхово Петър Киров. „В 9.00 часа тази сутрин събрах щаба за бедствия и аварии и въведохме плана за бедствия на общината в част „Наводнения“. Нивото на река Тунджа е 3.72 метра към 17.00 часа. В момента имаме разливи само в зоната за отдих в града. Полицията охранява засегнатата зона – градския парк, а движението на граждани и МПС-та е ограничено там. Към момента също така издигаме дига около 150 метра с цел да прекратим евентуален бъдещ разлив“ допълни още той. „От Главна дирекция \"Пожарна безопасност и защита на населението\" (ГДПБЗН) очакваме всеки момент хидрофорна помпа за източване на засегнатите площи. Надяваме се до сутринта да започне да пада нивото на реката“ каза в заключение кметът на Елхово.", "date": "2018.03.23", "title": "Кметът на Елхово: Река Тунджа излезе от коритото си, но няма опасност за гражданите"}
{"url": "https://www.24chasa.bg/novini/article/6778317", "text": "Турция ще отвори от днес въздушното си пространство за полети до и от Ербил в Северен Ирак, съобщи турският премиер Бинали Йълдъръм, като добави, че в този план не се включват полети от Сюлеймания, предаде Ройтерс. Премиерът каза, че въздушното пространство ще бъде отворено за търговски и граждански полети до и от град Ербил, но полети до град Сюлеймания няма да бъдат разрешени. Той изтъкна като причина безпокойства за сигурността, произтичащи от дейността на предполагаеми кюрдски бунтовници, които предприемат нападения срещу Турция от района на Сюлеймания, предаде БТА. През октомври миналата година Турция затвори въздушното си пространство за полети до и от автономния район на Иракски Кюрдистан в отговор на референдум за независимост. Гласоподаветелите на референдума подкрепиха с огромно мнозинство независимост на Иракски Кюрдистан от Багдад. Референдумът бе категорично отхвърлен от Багдад, Турция и другите съседи на Ирак. Турският премиер посочи също, че Анкара ще продължи с въздушните удари срещу кюрдски бунтовници в Северен Ирак, докато продължават заплахите за Турция. По-рано иракското външно министерство осъди турски въздушни удари срещу предполагаеми лагери на кюрдски бунтовници в Северен Ирак. Анадолскатка агенция съобщи, че деветима бунтовници са били \"неутрализирани\" при операция вчера. В съобщение снощи иракското министерство определи атаките като \"нарушения\", довели до смъртта на редица цивилни. Турция заяви тази седмица, че нейната армия може да предприеме офанзива срещу ПКК в иракския район на Синджар, ако иракското правителство не действа срещу групировката.", "date": "2018.03.23", "title": "От днес тръгва полет между Турция и Ербил в Северен Ирак, но не и до град Сюлеймания"}
{"url": "https://www.24chasa.bg/novini/article/6778341", "text": "В Единния център за начална подготовка в Плевен започна началната военна подготовка на 114 новоприети военнослужещи, назначени на длъжности във военните формирования на Сухопътните войски, съобщиха от пресцентъра на министерството на отбраната. Обучението ще продължи до 4 май. Командир на учебната група е майор Петко Миланов. Новоназначените военнослужещи ще се обучават в занятия по тактическа, огнева, физическа, строева, инженерна, свързочна, военно-медицинска и противопожарна подготовка, по ядрена, химическа и биологична защита и екология, военна топография и вътрешна информация. Ще изучават и Устава за войсковата служба на Въоръжените сили на Република България. В края на обучението те ще положат изпити и на успешно издържалите ще бъдат връчени удостоверения за завършване на първия модул.", "date": "2018.03.23", "title": "14 новоназначени военни от Сухопътните войски провеждат начална подготовка в Плевен"}
{"url": "https://www.24chasa.bg/novini/article/6778347", "text": "Съветът на директорите на „Газпром“ избра Михаил Путин за заместник-председател на управата на компанията за срок от 5 години, съобщава „Комерсант“. Според изданието Михаил Путин е син на братовчед на руския президент Владимир Путин, предаде Говорителят на Кремъл Дмитрий Песков заяви, че между двамата има далечно родство. „Комерсант“ допълва, че Михаил Путин е бил съветник на председателя на „Газпром“ от 2007 година, а от началото на 2018 е временно изпълняващ длъжността заместник-председател на компанията.", "date": "2018.03.23", "title": "Избраха Михаил Путин за заместник-председател на „Газпром“"}
{"url": "https://www.24chasa.bg/novini/article/6778340", "text": "Никой от великотърновските съседи на британеца, който тази сутрин беше арестуван за сексуални престъпления срещу деца в САЩ, не е предполагал с какво се е занимавал той. Мъжът е бил издирван с червена бюлетина на Интерпол от 2011 година и беше задържан след двумесечна работа на българското представителство на ФБР, отдел „Киберпрестъпност“ при ГДБОП и службите в старата столица. Британският гражданин, който бил около 30-годишен, е задържан  в дома си на ул. „Стоян Михайловски“ 9А във великотърновския квартал „Картала“. Бил е тих човек, съседите твърдят, че не знаят името му. Касиерът на входа Тихомир Стоянов разказа, че бил нормален съсед. \" Нямам идея с какво се занимава. От миналото  лято са тук. Жена, дете 7 -10 годишно и мъж. Не сме контактували с него\", каза Стоянов. Жената и момиченцето, с които е живял британецът, не пожелаха да говорят. От МВР съобщиха, че за да прикрие престъпленията си, мъжът е променил своята самоличност, както и външния си вид.", "date": "2018.03.23", "title": "Издирваният британец педофил живеел от лятото в кв.\"Картала\" с жена и дете"}
{"url": "https://www.24chasa.bg/novini/article/6778374", "text": ", действа като вълк единак. Такова мнение изрази пред   Мохд Абуаси, директор на Центъра за близкоизточни изследвания. „Дали е привърженик на „Ислямска държава”, или член - това е под въпрос. Според мен той по-скоро е привърженик, а не е член. Има разлика”, заяви Абуаси. Той коментира, че във Франция има около 5 милиона мюсюлмани, повечето от тях са от Северна Африка – Мароко, Алжир, Тунис. По думите му голяма част от тези хора са интегрирани във френското общество, но има и някои, които не са. „Броят на тези терористи може да е десетки, или стотици. Винаги ще има хора, които да се поддават на пропагандата на „Ислямска държава” и „Ал Кайда”, коментира Абуаси. По думите му проучванията сочат, че основният мотив за тези нападения не е икономически, а е липсата на интеграция. „Досега всички известни терористи, които извършиха атентати във Франция, в Белгия, Холандия, бяха известни на полицията”, коментира още Мохд Абуаси.", "date": "2018.03.23", "title": "Експерт: Похитителят от Франция действа като вълк единак"}
{"url": "https://www.24chasa.bg/novini/article/6778362", "text": "Любомир Димитров-Гребеца, който бе осъден на 10 г. затвор като част от бандата за отвличания \"Наглите\", получи доживотен затвор за две убийства. Присъдата обяви преди минути съдия Николай Николов от Софийския градски съд.  Гребеца бе осъден за разстрела на Юлиан Лефтеров - Кокошката, убит на 8 януари 2009 г. и Иван Пайнавелов - Сапата, разстрелян на 12 април 2009 г. край Бистрица. За първото убийство Гребеца получи 18 години, за второто - доживотен затвор, затова му се налага по-тежкото наказание. Той трябва да го изтърпи при специален режим. Освен това трябва да заплати 300 хиляди лева кръвнина на родителите на Юлиан Лефтеров - Анета и Георги Лефтерови. Дъщерята на Иван Пайнавелов не стъпи като граждански ищец на делото. Димитров трябва да заплати и към 20 хиляди лева разноски по делото, за които съдът издаде служебно изпълнителен лист. Въпреки че в момента Любо е в затвора, където излежава 10-годишната си присъда по делото \"Наглите\", съдът му наложи и мярка \"задържане под стража\", тъй като за отвличанията на Гребеца му остава да изтърпи още около 5 месеца лишаване от свобода. Освен това той работи зад решетките. Поради тази причина, за да се предотврати евентуално негово бягство след края на присъдата му за \"Наглите\", съдия Николов му определи \"задържане под стража\", което ще бъде реализирано веднага, след като изтекат 5-те месеца затвор по другото дело.  Любо Гребеца е един от осъдените, които често искат условно предсрочно освобождаване. Досега той безрезултатно се е възползвал два пъти от тази възможност. Доживотната присъда не е окончателна, подлежи на обжалване пред Софийския апелативен съд. ", "date": "2018.03.23", "title": "Доживотен затвор за Любо Гребеца от \"Наглите\" за две убийства"}
{"url": "https://www.24chasa.bg/novini/article/6778387", "text": "Косовският президент Хашим Тачи заяви днес, че Европейският съюз трябва възможно най-скоро да предостави безвизов режим на гражданите на Косово, предаде ТАСС, цитирана от БТА. \"Косово изпълни всички критерии за либерализация на визовия режим с ЕС след одобряването на споразумението за демаркация на границата с Черна гора от парламента. Аз току-що приключих срещата с еврокомисаря Йохенес Хан в Брюксел, това бе много продуктивна среща. Сега Европейският съюз трябва колкото може по-скоро да завърши процедурите, след които ще започне свободното движение на гражданите\", написа Тачи във Фейсбук. На 21 март парламентът на Косово ратифицира договора за демаркация на границата с Черна гора, която беше едно от условията за визова либерализация за косовски граждани в ЕС. След гласуването Офисът на ЕС в Косово, ръководен от Наталия Апостолова, приветства ратифицирането на споразумението, но изтъкна, че следващата крачка до визовата либерализация е ангажирането в борбата с корупцията и организираната престъпност - последното от условията на ЕС.", "date": "2018.03.23", "title": "Хашим Тачи: ЕС да предостави на Косово безвизов режим колкото може по-скоро"}
{"url": "https://www.24chasa.bg/novini/article/6778409", "text": "Радикалната ислямистка групировка \"Ислямска държава\" пое отговорност за нападенията в Южна Франция, но не даде доказателства в подкрепа на това твърдение, предадоха Франс прес и Ройтерс, цитирани от БТА. Нападател уби трима души и рани четирима в три отделни нападения в южните френски градове Каркасон и Треб, а впоследствие бе застрелян от специалните части в супермаркет, където беше взел заложници. В изявление на агенция Амак в приложението Телеграм ИД заявява, че нападателят бил \"войник на халифата, който действал в отговор на призива\" на ИД да се нападат страните членки на международната антиджихадистка коалиция.", "date": "2018.03.23", "title": "\"Ислямска държава\" пое отговорност \nза нападенията във Франция"}
{"url": "https://www.24chasa.bg/novini/article/6778389", "text": "Празникът, който се проведе, е \"Заедно растем, заедно празнуваме\". Децата са от три различни етноса и спазвайки закона за образованието, както и стратегията за интеграцията ние се придържаме изцяло към това. Съхраняваме и развиваме културната идентичност. Това заяви пред      Виолета Джарова по повод   за празненство в детската градина, на което деца танцуват на ориенталска музика. \"Нормално е децата от различните етноси да танцуват различни танци. Все пак те не влагат нищо в тези танци. Смятате ли, че там може да има политическа насоченост\", пита тя. \"Никакъв натиск не е управляван. Ние с общината имаме съвместен проект за два допълнителни часа по български език. Има и отворени врати за родителите, всеки може да дойде и да види как работим\", обясни директорката.", "date": "2018.03.23", "title": "Шефката на детската градина в Момчилград: Спазваме стратегията за интеграцията"}
{"url": "https://www.24chasa.bg/novini/article/6778435", "text": "Лидерът на БСП Корнелия Нинова обсъди с македонския премиер Зоран Заев двустранните отношения между България и Република Македония и перспективите на Западните Балкани за присъединяване към ЕС и НАТО. Двамата подписаха двустранно споразумение за партньорство между СДСМ и БСП. “Оценяваме високо доброто сътрудничество между нашите две държави, откакто Зоран Заев е премиер. То е пример за добросъседство и приятелство”, заяви председателят на БСП Корнелия Нинова по време на срещата. Тя подчерта, че добрите политически контакти трябва да допринесат в по-голяма степен за засилване и на търговско-икономическите връзки. „Най-високо салдо сме имали през 2011 г. В последните години то се движи между 400 и 700 млн. евро, което не отговаря на нашите възможности. Българските малки и средни фирми могат да намерят благоприятен пазар в Македония, както и македонските у нас. Трябва да направим всичко възможно, първата сесия на смесената комисия за икономическо сътрудничество да се състои до края на тази година, както и да насърчим работата на Македоно-Българската стопанска камара”, подчерта лидерът на БСП. „Изразихме пълна подкрепа за усилията на Република Македония за влизане в ЕС, както и готовност за сътрудничество, защото БСП осъществи присъединяването на България и познаваме процесите. Разговаряхме за срещата в София на 16 май на левите премиери, комисари и лидери на партии в Европа, която ще домакинстваме заедно с ПЕС”, посочи Корнелия Нинова. Тя каза също, че акцент на срещата ще бъдат Западни Балкани. „Изразих мнение, че би било хубаво на нея да се обединим и да поставим два въпроса. Първо- перспективата за присъединяване към ЕС да не бъде само добро пожелание, а да се направи ясен график за започване на преговори и пътна карта с ангажименти и срокове. Разбира се, в този процес трябва да се отчита готовността на всяка една страна. Вторият въпрос, който предлагам да обсъдим на лидерската среща, е в бюджета на ЕС да се предвидят средства за мерките в социалния стълб и неговата реализация за намаляване на неравенствата, справедливо заплащане на труда, политиката за младежка гаранция и други. Г-н Заев ме увери, че подкрепя тези теми и ще се включи в лидерската среща”, заяви председателят на БСП. „В споразумението за сътрудничество и партньорство поехме взаимни ангажименти да полагаме усилия да засилим икономическите отношения между двете страни, да поощряваме сътрудничеството между парламентите на двете държави и в рамките на международните парламентарни структури”, каза Корнелия Нинова. Тя добави, че чрез споразумението се стъпва на основни принципи на социалдемокрацията и европейските ценности. „Поехме взаимни ангажименти да насърчаваме политическите контакти между двете партии на равнище партийни органи, парламентарна група, местна власт, младежки структури, структури на жените. Първата инициатива ще бъде среща на кметове от БСП и СДСМ, на което ще бъдем домакин”, каза също лидерът на БСП. Корнелия Нинова подари на Заев икона на 200 години, изобразяваща Светите братя Кирил и Методий.", "date": "2018.03.23", "title": "Нинова подари на Заев икона на 200 г., изобразяваща Кирил и Методий"}
{"url": "https://www.24chasa.bg/novini/article/6778444", "text": "Срутище застрашава язовир Кричим. За това алармира кметът на Община Кричим Атанас Калчев. Местните хора се тревожат, че и при най-малката сеизмична или друга активност скалният масив може да се срути и да предизвика огромна трагедия. Кметът на Кричим Атанас Калчев също призова отговорните институции да вземат незабавни мерки, преди да се е стигнало до инцидент, който би могъл да вземе и жертви. „Несериозно е да се обяснява от отговорни институции, че чрез проекта за рехабилитация на републиканския път от село Михалково до град Кричим скатните откоси на срутището ще бъдат обезопасени и едва ли не проблемът ще бъде разрешен в цялост”, коментира кметът. Според него е несериозно да се стига до тълкувания това срутище ли е, или е свлачище и от там да се правят опити за размиването на отговорностите между централните и териториалните органи на изпълнителната власт, и собствениците и ползвателителите на имоти. „Смятам, че не е редно аз да разяснявам на населението на общините Кричим и Стамболийски, както и на компетентните държавни институции, които имат и задължения по контрол и превенция, какво ще се случи при евентуално внезапно срутване на големи количества земно-скални маси в чашата на язовир “Кричим”. Какво ще се случи при формирането на висока вълна, която да прелее над короната на стената и обратната аналогична вълна с посока към язовирната стена “Въча” и ПАВЕЦ “Орфей”, допълни Калчев.", "date": "2018.03.23", "title": "Срутище застрашава язовир Кричим"}
{"url": "https://www.24chasa.bg/novini/article/6778448", "text": "Френският президент Еманюел Макрон заяви, че терористичната заплаха във Франция остава висока, по-скоро заради действия на отделни индивиди, отколкото поради организирани от чужбина операции, предаде Франс прес, цитирана от БТА. \"След няколко часа ще бъда в Париж да координирам мерките, които ще се вземат\", каза Макрон в началото на съвместна пресконференция с германската канцлерка Ангела Меркел след среща на върха на ЕС. \"Силите на реда, особено жандармерията, реагираха бързо и координирано след нападението, чиито жертви станаха полицаи\", заяви Макрон в коментар на нападението в Южна Франция. \"Терористичната заплаха във Франция остава висока, защото от няколко месеца имаме ендогенна заплаха. Нападателите може да са повлияни от \"Ислямска държава\", да са свързани с нея или с други външни ислямистки терористични групировки. Въпреки това, но засега го казвам предпазливо, тъй като разследването тепърва започва, сега вече не сме в положението отпреди 2-3 години, когато на наша територия се извършваха нападения, водени от иракско-сирийската зона\", каза френският президент. \"Има много индивиди, които са се саморадикализирали, които имат различни психологически профили, някои патологични, други не. Не знам как стоят нещата с днешния терорист\", добави той.", "date": "2018.03.23", "title": "Макрон: Терористичната заплаха във Франция остава висока"}
{"url": "https://www.24chasa.bg/novini/article/6778458", "text": "„България оценява високо ролята на Алжир за стабилизирането на региона на Северна Африка. Взаимната обмяна на опит и информация в областта на борбата с тероризма носят сигурност на нашите граждани и това партньорство трябва да се развива“. Това заяви държавният глава Румен Радев, който днес на „Дондуков“ 2 проведе среща с министъра на външните работи на Алжирската демократична и народна република Абделкадер Месахел, съобщиха от прессекретариатът на президента.  Двете държави имат дългогодишни традиции на сътрудничество и обмен в областта на образованието, медицината, културата и туризма, беше отбелязано на срещата и бе изразен общия интерес за насърчаване на търговско-икономическия обмен и контактите между деловите среди.", "date": "2018.03.23", "title": "Радев: България цени високо приноса на Алжир в стабилизирането на Северна Африка"}
{"url": "https://www.24chasa.bg/novini/article/6778461", "text": "„Имате много добре подбрани приоритети на председателството, които са важни за всички институции в Европейския съюз.” С тези думи председателят на Съда на Европейския съюз Кун Ленартс се обърна към своя домакин, вицепремиерът и министър на външните работи на България Екатерина Захариева, съобщиха от Министерство на външните работи.  Министър Захариева отговори, че европейската перспектива за Западните Балкани е дългосрочен политически ангажимент на българското правителство, който на европейско ниво е подкрепен и потвърден от наскоро обявената стратегия на ЕС за Западните Балкани. „Стратегията е амбициозна и всеобхватна и съм горда, че за пръв път бе обсъдена по време на неформалната среща на външните министри от ЕС тук в София през февруари”, допълни тя. Освен това Западните Балкани са важни за сигурността на целия континент. „Никой в останалата част на Европа не разбира региона толкова добре като нас, а ние като част от голямото семейство подкрепяме европейската перспектива на Западните Балкани, защото искаме най-доброто за всички в семейството”, каза тя. Захариева подчерта, че моментът на Българското председателство на Съвета на ЕС е важен, защото са създадени големи очаквания по европейската перспектива на държавите от Западните Балкани. „Ако сега не дадем план за действие с конкретни стъпки, това ще доведе до разочарование и то най-вече за хората от Западните Балкани”, посочи тя. Професор Ленартс допълни, че естественото място на Западните Балкани е в Европа. „Затова е непростимо да позволим на трети страни да се намесят там”, каза той. Като добра първа стъпка той посочи, че правните системи на тези страни вече започват да се обвързват с европейската юридическа практика. Ленартс запозна министъра също с актуални решения на Съда на ЕС. С примери от скорошната си практика той илюстрира как съдът показва своето доверие към правните системи на страните членки. „Това важи и за българската правна система”, подчерта той. С друг пример той обрисува предизвикателствата пред Съда на ЕС, свързани с Брекзит. „Подобни казуси поставят предизвикателства пред единството на европейските граждани, което трябва да опазим”, заяви той и благодари на Българското председателство, че успява да запази единството на 27-те от ЕС в преговорите по Брекзит. По-рано през деня професор д-р Ленартс бе удостоен със званието доктор хонорис кауза на Софийския университет.", "date": "2018.03.23", "title": "Председателят на Съда на ЕС: Приоритетите на европредседателството са добре подбрани"}
{"url": "https://www.24chasa.bg/novini/article/6778463", "text": "І. МЕТЕОРОЛОГИЧНА ОБСТАНОВКА: Температурите са в интервала от – 7° до + 14°. Времето над страната е с облачно. Вятър духа в областите Бургас, Варна, В. Търново, Търговище и Хасково. Слаб дъжд вали в област Смолян. Сняг вали в област Габрово, района на Исперих и Кубрат. Пътните настилки са предимно мокри, заледени и обработени. Намалена видимост поради мъгла: - до 50 м в района на Малко Търново. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности. Обходни маршрути: - за направлението София – Костенец през пътен възел „Ихтиман“ при км 34+000. - за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г. АМ „Хемус“: няма ограничения. АМ „Струма“: няма ограничения. АМ „Марица“: няма ограничения. АМ „Черно море“: няма ограничения. АМ „Люлин“: Област София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. Алтернативни маршрути: - за автомобили до 12 тона по път I-1 от пътен възел Драгичево – Владая – София и обратно. - само за леки автомобили по път 1801 Перник – Мало Бучино – Суходол и обратно. Срок до 04.04.2018 г.; Движението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 26.03.2018 г. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Ришки“ - отворен за всички МПС; - „Републиката“ - отворен за всички МПС; - „Рожен“ - отворен за всички МПС; - „Предел“ - отворен за всички МПС; - „Превала“ – забранен за МПС над 12 т; - „Троянски“ - забранен за МПС над 12 т; - „Котленски“ - забранен за МПС над 12 т; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т. Срок: целогодишно; - „Петрохан“ - забранен за МПС над 12 т; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.; Област София: Движението по път София – Ботевград при Бебреш се извършва с повишено внимание поради активирало се свлачище на км 202+650 в посока Ботевград. Срок 30.03.2018 г.; забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. От км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. Въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: - всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г. Област Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). От км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. Въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г. Поради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г. - път І-2 Граница Румъния-Русе-Цар Калоян-Разград-Шумен-Девня-Варна: няма. - път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Кърджали: Черноочене-Кърджали – ограничено е движението на МПС над 15 т. Срок до 21.12.2018 г. Обходни маршрути: - направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали. - направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. - направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 30.04.2018 г.; - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г. Област Хасково: гр. Свиленград – ГКПП „Капитан Андреево“ от км 370+500 до км 377+900 – затворен за движение на МПС поради пропадане на насип. Обходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.; Област Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.; Обзор – Слънчев бряг от км 168+000 до км 199+100 частичен ремонт на пътната настилка със студена асфалтова смес. Срок до 30.03.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: няма. ОПУ-Бургас: Временно са въведени следните ограничения за движение на МПС: Път III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г. Ремонтни дейности: няма. ОПУ-Варна: Временно са въведени следните ограничения за движение на МПС: няма ограничения. Ремонтни дейности: Път III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г. Път III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г. Обходен маршрут: Лозен – Драганово – Янтра – Поликраище – Полски Тръмбеш; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г. Обходен маршрут: Чешма – Сливовица – Горско Ново село – Джулюница – Кесарево. Ремонтни дейности: Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г. ОПУ-Видин: Временно са въведени следните ограничения за движение на МПС: Път III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. Обходен маршрут : по път II-14 Видин – Кула, път III-121 Кула – Бойница и обратно. Срок до 31.03.2018 г. Път III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: Път II-15: Движението по път ІІ-15 Мизия – Оряхово от км 62+700 до км 75+200 се осъществява с повишено внимание поради активиране на свлачище. Участъкът е сигнализиран с пътни знаци. Срок 26.03.2018 г. Път III-1002: Движението по път III-1002 Враца-Леденика се осъществява при стесняване на една от лентите за движение: - от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г. - от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г. Път ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.03.2018 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г. Път III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. Ремонтни дейности: Път III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г. Път III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.03.2018 г. Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.03.2018 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: Път II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок до 30.03.2018 г. Път II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка.Срок до 30.03.2018г. ОПУ-Кюстендил: Временно са въведени следните ограничения за движение на МПС: няма ограничения. Ремонтни дейности: Път ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.03.2018 г. Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г. Път ІІІ-6224: Временно движението по път ІІІ-6224 Четирци – Слокощица в участъка Слокощица – Ново село от км 42+600 до км 44+000 се осъществява в една лента поради свличане на земна маса. Участъкът е сигнализиран с пътни знаци. Срок до 30.03.2018 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. Ремонтни дейности: няма. ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. Ремонтни дейности: няма. ОПУ-Монтана: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 31.03.2018 г. ; Път ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г. Ремонтни дейности: няма. ОПУ-Пазарджик: Временно са въведени следните ограничения за движение на МПС: Път III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета, поради снегопочистване и обилен снеговалеж. Обходен маршрут: Белово-Варвара-Велинград-Юндола. Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. Ремонтни дейности: няма. ОПУ-Перник: Временно са въведени следните ограничения за движение на МПС: Път ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г. Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г. Ремонтни дейности: няма. ОПУ-Плевен: Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности. Обходен маршрут: през съседни улици в града, съгласно поставената вертикална сигнализация. Срок – целогодишно. Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. Ремонтни дейности: Път ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г. Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. Ремонтни дейности: Път III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г. ОПУ-Разград: Временно са въведени следните ограничения за движение на МПС: Ремонтни дейности: няма. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г. Път III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г. Обходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. Път III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г. Обходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г. Път ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г. Ремонтни дейности: няма. ОПУ-Силистра: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. Ремонтни дейности: Път II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г. ОПУ-Сливен: Временно са въведени следните ограничения за движение на МПС: Път II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението на МПС до 12 т се осъществява в една лента. Срок до 31.03.2018 г. Ремонтни дейности: няма. ОПУ-Смолян: Временно са въведени следните ограничения за движение на МПС: Път II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. Обходен маршрут: Смолян – Чокманово – Смилян – Рудозем – Средногорци и обратно. Срок до 26.03.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г., Път ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.03.2018 г. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г. Ремонтни дейности: Път ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 31.03.2018 г. ОПУ-София: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. Ремонтни дейности: няма. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 31.03.2018 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. Ремонтни дейности: няма. ОПУ-Търговище: Временно са въведени следните ограничения за движение на МПС: Път II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г. Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г. Ремонтни дейности: Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г. ОПУ-Хасково: Временно са въведени следните ограничения за движение на МПС: Път III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. Път III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г. Ремонтни дейности: няма. ОПУ-Шумен: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Обходен маршрут: Шумен – Овчарово – Друмево. Срок до 21.05.2018 г. Ремонтни дейности: няма. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.; Ремонтни дейности: Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г. 2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2018.03.23", "title": "Вижте обстановката по пътищата към 17,30 ч."}
{"url": "https://www.24chasa.bg/novini/article/6778508", "text": "Извършителят на атентата на станцията на лондонското метро \"Парсънс Грийн\" (Parsons Green), 18-годишният иракчанин Ахмед Хасан, беше осъден днес в Лондон на доживотен затвор, предаде Франс прес. Съгласно присъдата, минималният срок, който Хасан ще прекара в затвора, е 34 години, т.е. по-рано от това той не може да попадне под амнистия, предаде БТА. На 16 март Ахмед Хасан беше признат за виновен в опит за убийство от Централния наказателен съд на Великобритания - Олд Бейли.  Тази атака, за която пое отговорност джихадистката организация \"Ислямска държава\", беше петата подред във Великобритания в рамките на шест месеца. Самоделната бомба, направена от Ахмед Хасан, съдържаше остриета на ножове, гвоздеи и болтове, както и няколкостотин грама триацетонен трипероксид - един нестабилен експлозив, който е много ценен от джихадистите, отбелязва Франс прес. Хасан \"е създал самоделната бомба с цел да убие безразборно възможно най-голям брой хора\", обяви миналата седмица представителката на прокуратурата Сю Хеминг, след признаването му за виновен. \"Само по една случайност устройството не е сработило, както той е предвиждал.\"", "date": "2018.03.23", "title": "Осъдиха на доживотен затвор извършителя на атентата в лондонското метро"}
{"url": "https://www.24chasa.bg/novini/article/6778063", "text": "Комисарят по въпросите на цифровата икономика и цифровото общество Мария Габриел ще проведе първия си в България граждански диалог под мотото \"Дигиталното бъдеще на Европа\", съобщиха от Представителството на ЕК в България. Той ще се състои на 25 март от 11.00 часа в Луковит. В публичната дискусия ще участва и министърът на образованието и науката Красимир Вълчев. Цифровите умения като необходимост за бъдещето, какво предлага схемата \"Цифрова възможност\" и защо тя е важна за младите, какво означава за гражданите да имат по-сигурен интернет, как изглежда цифровото бъдеще на Европа през погледа на българските граждани - това са част от основните теми, които ще се разискват в рамките на гражданския диалог. Събитието ще се излъчва на живо онлайн и във фейсбук страницата на Представителството на ЕК. Ще се използва и онлайн приложението sli.do за допитване до публиката. Гражданският диалог ще се модерира от Евгения Атанасова.", "date": "2018.03.23", "title": "Мария Габриел с първи граждански диалог в България"}
{"url": "https://www.24chasa.bg/novini/article/6778056", "text": "Доживотен затвор със строг режим за Любомир Димитров-Гребеца поиска прокурорът от Софийска градска прокуратура Бисер Кирилов. Любо Гребеца, който беше осъден като член от бандата \"Наглите\", е подсъдим за убийството на Юлиян Лефтеров, известен и с прякорите си Кунгфуто и Кокошката и Иван Пайнавелов - Сапата. Техните тела бяха открити в Плана планина през 2010 г. Юлиян Лефтеров е убит на 8 януари 2009 г., а Пайнавелов 12 април 2009 г. Основен свидетел срещу Любо Гребеца е неговият доскорошен приятел от \"Наглите\" Даниел Димитров - Данчо Релето. Първоначално той е дал показания като анонимен свидетел на 8 януари 2010 г., но през септември 2017 г. бе разпитан като явен. Според прокуратурата, основният мотив за убийството на Лефтеров бил проваленият му опит за мнимо отвличане. Целта била да се вземат пари от вуйчото на Юлиян. Мотивът за разстрела на Сапата пък бил скандал между него и Гребеца за джип. Адвокатите на Любомир поискаха той да бъде оправдан. Защитникът Илиян Василев изтъкна, че целта на делото е да бъде скрит човекът с маската, защото ако бъде разкрит, той ще се разбере и кои са шефовете на \"Наглите\". От показанията на основния свидетел Данчо Релето става ясно, че и на двете убийства присъствал неизвестен човек, който си криел с маска лицето. Думите на Василев бяха именно по този повод. Той изтъкна на финала на пледоарията си, че клиентът му го е страх, защото ако не го е било страх , може би щял да каже кое как е било в действителност. В тази група Любомир и Даниел може да са обвиняеми, но като помагачи. Ако някой е търсил истината, Любомир пак щеше да е на подсъдимата скамейка, но с заедно с други лица. \"Не съм убил никой, бях много близък и с двамата. С Иван Пайнавелов никога не сме се карали\", каза в последната си дума Любомир Димитров. Съдът ще обяви присъдата си в 17 часа.", "date": "2018.03.23", "title": "Прокуратурата иска доживотен затвор за Любо Гребеца от \"Наглите\", обвинен за 2 убийства"}
{"url": "https://www.24chasa.bg/novini/article/6778069", "text": "Сложна експертиза бави делото за наводненията от октомври, м.г. в Бургаско, които взеха пет жертви.  Става дума за комплексна хидротехническа геофизическа и метеорологическа експертиза, която да каже какви са били реалните причини за  , обясни апелативният прокурор на Бургас Любомир Петров. \"Преценя се състоянието на всеки един водоизточник в района, ако има виновни лица, които не са ги стопанисвали, бедете сигурни - ще има обвиняеми\", допълни Петров.  Октомврийските наводнения засегнаха няколко села на територията на община Бургас и община Камено.", "date": "2018.03.23", "title": "Сложна експертиза бави дело за наводнение с пет жертви в Бургас"}
{"url": "https://www.24chasa.bg/novini/article/6778086", "text": "На \"зеления\" телефон на РИОСВ в Шумен са получени над 50 сигнала за бедстващи щъркели в населени места от областите Шумен и Търговище през последните дни. Причините са ниските температури и падналият сняг, съобщиха за БТА от екоинспекцията. Сигналите са подавали както от кметовете на населени места, така и от граждани. В РИОСВ са постъпили обаждания за бедстващи птици от три общини на област Търговище. Получен е сигнал от търговищкото село Здравец за ято от около 10-15 щъркела. За една птица в Поповското село Козица и за двойка щъркели в село Разделци, община Антоново, уточниха от екоинспекцията. Бял щъркел със счупен крак, намерен в село Наум, е изпратен в Спасителния център за диви животни в Стара Загора. Екоекспертите съветват всички, които са подслонили прелетни птици в домовете си, да не ги задържат повече от 4-5 дни. Това са диви птици и започват да се опитомяват, след което трудно се адаптират в нормалната си среда. Щъркелите мигрират на юг не заради студеното време, а заради липсата на храна. Те се хранят с дребни влечуги, гризачи и насекоми. Въпреки по-студеното време в последните дни, достъпът до храна не е проблем, водоемите не са замръзнали и като цяло няма опасност за птиците. Опасно би било само, ако птицата е с обледенени и замръзнали крила. В този случай има нужда от помощ, допълват еколозите.", "date": "2018.03.23", "title": "Над 50 сигнала за бедстващи щъркели получиха в РИОСВ в Шумен"}
{"url": "https://www.24chasa.bg/novini/article/6778103", "text": "Общия размер събрано ДДС за 17-годишния период от 2000 г. до 2017 г. е близо 200 млрд. лева. Това заяви финансовият министър Владислав Горанов в кулоарите на парламента. \"Темата с несъбраното ДДС е много голяма и на фона на един отговор на НАП към едно юридическо лице с нестопанска цел се повдигна този дебат. Ние в министерството го водим отдавна и сме предвидили промени заради нелоялни търговци, които избягват плащането на ДДС, прехвърляйки собствеността на малоимотни граждани и премахвайки всякакви възможности държавата да реализира приходите\", допълни още финансовия министър. Горанов поясни, че бизнеса се опитва да задържи данъка за себе си, тъй като е прехвърляем данък и е лесно по веригата некоректния търговец да реши, че му се полага. Той добави, че е ежедневна битка, като всяка година актуализират законодателството, за да се попречи прехвърлянето на малоимотни граждани. Министърът заяви, че се работи по казуса и при проследяване в годините се вижда положителен ефект, но не е изчерпан. Той добави, че този проблем се наблюдава и в държавите членки и се обсъжда изменение в директивата по ДДС, което да даде възможност на страните в ЕС за допълнителни механизми, като разширяване обхвата на обратно начисляване. Горанов заяви, че проблема е за цяла Европа и се измерва около 20%. За великденските добавки на пенсионерите министърът каза, че трябват още няколко дни, за да се анализира възможността за надбавките. \"Той сигурно си ги има в бюджета, за да ги плати. Не му е работа на министър Петков\", така Горанов коментира изказване на социалния министър Бисер Петков за надбавките и добави, че предполага, че Петков е цитирал какво е било предишни пъти.", "date": "2018.03.23", "title": "Горанов: 200 млрд. лева е събраното ДДС между 2000 - 2017 г."}
{"url": "https://www.24chasa.bg/novini/article/6778102", "text": "В събота, 24 март 2018 г., омбудсманът Мая Манолова ще приканва столичани да купят и дарят хранителни продукти за възрастни хора, които няма да получат надбавка върху великденските си пенсии. Акцията на Манолова, наречена „Купи и сподели“ е част от Националната кампания „Великден за всеки – дари празник на баба и дядо“, която се организира за трета поредна година под нейния патронаж. При предишните две години бяха събрани над два милиона лева в пари и хранителни продукти, с които бяха зарадвани десетки хиляди български пенсионери, съобщиха от пресцентъра на Омбудсмана. Събитието ще се състои от 11.30 часа в столичния магазин на хранителна верига БИЛЛА на бул. „България“. Клиентите ще могат да оставят купените и дарените продукти в специално поставените за целта на изхода колички, брандирани с логото на кампанията. Доброволците на „Великден за всеки“ от Български Червен кръст, Национален алианс за работа с доброволци, Национално сдружение „Младежки глас“, Младежки дом – Сливен, ЕГ „Васил Карагьозов“ от гр. Ямбол, Фондация П.У.Л.С. и младежи от група „отГОворните“ ще оказват съдействие на всички, които решат да подкрепят благородната кауза. От днес акцията „Купи и сподели“ се провежда в 44 магазина в 13 града на страната. По традиция се реализира в двете последователни седмици преди Великден, в дните от петък до неделя /23-25 март 2018 г. и 30 март - 1 април 2018 г./, в партньорство с най-мащабните хранителни вериги в страната Билла, Кауфланд и Лидъл, като към тях по места се присъединяват и други големи супермаркети. Кампанията „Великден за всеки – дари празник на баба и дядо“ може да бъде подкрепена с финансови средства по банкова сметка в УниКредит Булбанк, разкрита конкретно и единствено за целите на кампанията, като титуляр е Български Червен кръст: IBAN: BG53UNCR70001522802795 Банков код: UNCRBGSF Или със SMS 1255 - на стойност 1 лев, освободен от ДДС Чрез on-line дарения от България и чужбина на сайта на БЧК – www.redcross.bg Средствата ще бъдат обърнати във ваучери, всеки на стойност по 20 лева, с които пенсионерите, определени по списъци на НОИ, ще могат да пазаруват в 5 000 магазина в цялата страна.  Възрастните хора ще получават своите ваучери с месечната си пенсия в централните пощенски клонове по места. Със съдействието на социалния патронаж по общини в седмицата преди Великден ще се раздават събраните хранителни продукти на социално слаби и бедни хора. Списъците на пенсионерите, които ще получат ваучери ще бъдат публикувани на Интернет страницата на Омбудсмана и Български Червен кръст, на два транша – преди Великден и преди Гергьовден. Лица на благородната инициатива са фолк дивата Анелия, рапърът Криско, поп певецът Миро, баскетболният треньор Тити Папазов, актрисата Деси Бакърджиева и колегата й Тончо Токмакчиев. Партньори на кампанията са Български Червен кръст, Националният осигурителен институт, „Български пощи“ ЕАД, Българската хранителна банка, представители на хранителния бранш, на хранителни вериги и др.", "date": "2018.03.23", "title": "Омбудсманът Мая Манолова набира продукти за пенсионери в столична верига"}
{"url": "https://www.24chasa.bg/novini/article/6778095", "text": "Предложението на Гърция за слято име без превод не е реално решение на спора за името, заяви македонският външен министър Никола Димитров на съвместна пресконференция с гръцкия си колега Никос Кодзиас в Скопие, съобщават македонските медии. Сегашното съкращение БЮРМ - Бивша Югославска Република Македония съдържа името Република Македония и е преведно на шестте официални езика в ООН. Трудно е да се аргументира, че това е сложно име, ако имаме една дума. Трудно е да кажа това на моя народ, каза Димитров, предава БТА.  Мога да намеря много аргументи да обясня защо това вероятно не е най-доброто решение, допълни македонският външен министър. За мене е много важно решението, което се опитваме да намерим, да бъде достойно и да не се прави някакъв специален случай от това. Трябва да намерим начин да излезем от този спор с вдигнати глави, каза Димитров. Запитан защо Гърция настоява за промяна на македонската конституция, Кодзиас отговори, че според практиката на европейските конституционни съдилища националните конституции са над европейското и конституционното право. \"Затова е необходимо този въпрос да се изясни, но това в момента не е тема, тъй като сме по средата на преговорния процес\", каза Кодзиас. За проектоспогодбите, които си размениха Скопие и Атина, Кодзиас каза, че това са документи, с които трябва да се изяснят позиците на страните, а не да се утежни процесът /на преговори/. \"Накрая трябва да получим един текст, който посредникът Матю Нимиц ще превърне в договор и ще го представи на Съвета за сигурност на ООН като потвърждение, че проблемът е решен\", каза Кодзиас.", "date": "2018.03.23", "title": "Никола Димитров: \"Gornamakedonija\" не е реално решение на спора за името"}
{"url": "https://www.24chasa.bg/novini/article/6778110", "text": "Осемдесет и пет процента от сърбите са срещу влизане на страната в НАТО, съгласно данните от анкета, проведена от неправителствената организация „Институт за европейски изследвания“, които показват още, че най-зле настроени към идеята са жителите на Белград, предава белградското радио “Б-92“. Анкетата показва още, че 62% от гражданите не биха приели извинение от НАТО за агресията против ФР Югославия през 1999 година. Тук отново най-много са белградчаните и жителите на регионите Западна Сърбия и Шумадия между 30 и 44 години, предаде \"Фокус\". Една трета от респондентите биха приели извинение от Алианса. В същото време, само десет процента от запитаните биха подкрепили членство в НАТО, а шест процента не могат да решат. Данните от анкетата показват също, че две трети от запитаните се противопоставят на всякакъв вид сътрудничество между Сърбия и НАТО, докато 26% го подкрепят. Проучването е проведено между 16-20 март, с участието на 1203 респонденти.", "date": "2018.03.23", "title": "Близо 85% от сърбите са срещу влизане в НАТО"}
{"url": "https://www.24chasa.bg/novini/article/6778130", "text": "Река Тунджа е заляла част от спортната площадка в парка на Елхово, съобщи за БТА оперативния дежурен в общината. Наблюдението на реката се извършва на всеки час. За денонощие нивото на реката се е повишило с 20 см и е достигнало 371 см при критични 395 см, но водите продължават да се покачват. На този етап в града няма наводнени домове. Река Мочурица е заляла над 2000 дка земеделски земи в района на село Веселиново край Ямбол, но няма опасност за населението.", "date": "2018.03.23", "title": "Река Тунджа заля част от спортна площадка в Елхово, нивото на водата се покачва"}
{"url": "https://www.24chasa.bg/novini/article/6778119", "text": "До месец ще започне спешен ремонт на 56-километровата отсечка от второкласния път ІІ-99, която свързва  Малко Търново с Царево,  съобщи министърът на МРРБ  Николай Нанков. Днес той отговори на питане на бургаските депутати от ГЕРБ  Ивелина Василева, Димитър Бойчев, Диана Саватева, Ася Пеева, Галя Василева и Иван Вълков. За ремонта са осигурени над 3 млн. лева, допълни Нанков. Народните представители от ГЕРБ Бургас за втори път поставят въпроса за пътя в пограничния район. Той бе провокиран от сигналите за влошеното състояние на пътната настилка след пороите през декември и последните снеговалежи. Депутатът Диана Саватева подчерта, че отсечката между Царево и Малко Търново е от стратегическо значение за ограничаване на обезлюдяването на граничния район с Турция, както и за приобщаването му към икономически по-добре развитите крайбрежни зони по Южното Черноморие. Тя допълни, че в района има много природни забележителности, архитектурни и исторически обекти, които обаче са трудно достъпни заради състоянието на пътната инфраструктура. В отговор министър Нанков заяви, че са изготвени задания за проектиране на пълната рехабилитация на пътя Царево – Малко Търново, след което ще бъде обявена обществена поръчка за избор на изпълнител.  Вече има и дата за началото на процедурата – 15.07.2018 г., а ако няма обжалване проектът ще бъде готов за 90-95 дни, като се очаква до края на годината да приключат всички процедури.", "date": "2018.03.23", "title": "Министър Нанков: До месец започва ремонта на пътя Царево-Малко Търново"}
{"url": "https://www.24chasa.bg/novini/article/6778113", "text": "Обвиняемият за злоупотреба със средства шеф на РЗОК Ловеч остава под домашен арест, реши окончателно Апелативният съд във Велико Търново. На  19 март Окръжен съд – Ловеч е оставил без уважение искането на Окръжната прокуратура за вземане на мярка за неотклонение „Задържане под стража“ спрямо Антонио Маринов (р.1961г.) обвиняем по досъдебно производство за престъпление по чл. 281, ал. 3, вр. ал. 2, пр. и пр. 2, вр. с ал. 1, вр. с чл. 26 от НК, като неоснователно, като вместо това е постановил по отношение на обвиняемия да бъде взета мярка за неотклонение „домашен арест“, припомнят от Съдебната палата във Велико Търново. Срещу определението са постъпили частен протест от Окръжна прокуратура – Ловеч и частна жалба от обвиняемия чрез негов защитник, на основание на които в Апелативен съд – Велико Търново е образувано дело. В съдебно заседание представителят на Апелативна прокуратура – Велико Търново поддържа протеста на ОП-Ловеч, като излага съображения, че искането за налагане на най-тежката мярка за неотклонение се обуславя от наличието на предпоставки подсъдимият да извърши ново престъпление, свързано с разследването. Според защитниците на обвиняемия пък, не следва да се взима каквато и да е мярка за неотклонение, поради липса на доказателства, от които да се направи обосновано предположение, че е извършил деянието, за което е обвинен. След като разгледа делото, съставът на Апелативен съд – Велико Търново постанови определение, с което потвърди определението на Окръжен съд- Ловеч и здравният шеф остава под домашен арест. Определението е окончателно и не подлежи на обжалване и протест.", "date": "2018.03.23", "title": "Шефът на Здравната каса в Ловеч остава под домашен арест"}
{"url": "https://www.24chasa.bg/novini/article/6778131", "text": "\"Островът\" от боклук в Северния Тихи океан е много по-голям от досегашните оценки и се разраства стряскащо, съобщиха Ройтерс и ДПА. Повече от 79 000 тона пластмасови отпадъци плуват над площ от 1,6 милиона кв. км. Струпването им е много по-плътно, като масата е 16 пъти по-голяма от предишните изчисления, предаде БТА. \"Островът\" е образуван предимно от пластмаса - 99,9 процента. Повече от три четвърти от боклуците са парчета над 5 см. Микропластмасата с размер под 5 мм е около 8 процента от общата маса, но тя е 94 процента от плуващите в района парчета. Микропластмасата се натрупва бързо - от 0,4 кг на кв. км през 70-те години на миналия век до 1,23 кг на кв. км през 2015 г. Тя е особено опасна за морските организми и по хранителната верига достига и до човека. Данните на холандската неправителствена организация \"Клийнъп фаундейшън\" се основават на въздушни снимки. По изследването са работили учени от седем държави. Големият тихоокеански остров от боклук е в субтропичните води между Калифорния и Хавай. Струпването се поддържа на място от океанските течения. Пластмасата се разгражда бавно. В една от взетите от океана проби е имало парче на 40 години.", "date": "2018.03.23", "title": "\"Островът\" от боклук в Тихия океан е по-голям и се разраства стряскащо"}
{"url": "https://www.24chasa.bg/novini/article/6778150", "text": "Турски изтребители са нанесли днес удари по 17 цели на Кюрдската работническа партия (ПКК) в Северен Ирак, съобщи турската телевизия НТВ. При ударите са унищожени пет пещери и 12 убежища на кюрдските сепаратисти, предаде БТА. НТВ информира, че от 10-и март досега при турски въздушни удари по цели на ПКК в Северен Ирак са били унищожени общо 20 пещери и 42 убежища, използвани от терористите. Турция редовно извършва въздушни удари срещу базите на бойците от ПКК в Северен Ирак. Групировката ПКК, която води въоръжена борба срещу турската държава от 1984 г., се разглежда като терористична организация от Анкара, ЕС и САЩ.", "date": "2018.03.23", "title": "Турски изтребители унищожиха 5 пещери и 12 убежища на кюрдите в Северен Ирак"}
{"url": "https://www.24chasa.bg/novini/article/6778138", "text": "Шефът на федерацията по художествена гимнастика Илиана Раева отговори на депутатката от БСП Теодора Халачева, която от парламентарната трибуна днес зададе въпрос по повод популярната тв реклама с \"шоколада само го миришем\" с участието на момичета от националния отбор по художествена гимнастика. Халачева е на 25 години, бивш модел със 7 години опит в политиката и е смятана за най-красивото острие на БСП в парламента \"По случая е предприета проверка от агенцията за закрила на детето. Фирмата, заснела клипа, е предоставила 7 броя договори с изпълнители в рекламата и всички са с пълнолетни лица\", обяви в парламентарния контрол вицепремиерът Валери Симеонов. Ето какво написа по този повод Раева в профила си във Фейсбук:                                                                                                                                                      ", "date": "2018.03.23", "title": "Илиана Раева към депутатката Теодора Халачева: Говорите откровени неистини!"}
{"url": "https://www.24chasa.bg/novini/article/6778181", "text": "Един изцяло нов търговски обект отвори врати в сърцето на столицата и зарадва жителите и работещите в централната част на града. БИО КООП е част от ансамбъла на реновираната сграда на Централния кооперативен съюз и новопостроения хотел КООП в София. Магазинът е собственост на ЦКС и е включен в националната търговска верига КООП, която надхвърля 800 магазина в цялата страна. С настъпването на пролетните дни кооперативното бижу дари с усмивки и ведро настроение първите си клиенти. Откриването беше на 22 март 2018 г. В богато заредения магазин приветливи продавач-консултанти помагаха на клиентите в избора им на здравословни биохрани и биокозметика, компетентно и уверено бяха техни пътеводители в света на здравословното хранене и им даваха ценни съвети. Всеки клиент получи като комплимент минерална вода с марката КООП, био ябълка, талон за 10% отстъпка и оригинална картичка със семена с ароматни подправки, които да отнесе и посади вкъщи, за да се наслаждава на домашно приготвените гозби, овкусени с тях. Клиентите на магазина бяха силно впечатлени от голямото разнообразие от биохрани и нашумелите през последните няколко години суперхрани - екзотични билки, плодове или семена на прах, идващи от различни краища на света и внасящи разнообразие в ежедневното хранене. Работещите в района не пропуснаха да пробват приготвените на място свежи зеленчукови и плодови салати, фрешове, смути и да вземат кулинарни изкушения за офиса и за вкъщи. Очарователно е пространството към салатния бар. Дизайнът на залата и търговското оборудване е оригинален, в естествени и характерни за природата цветове – бежово и зелено. Модерна класика, характерни цветове и изпипани до съвършенство детайли. В магазина клиентите разбраха повече за кооперативното движение и кооперативните организации в страната и имаха възможността да подадат своята молба за членство в потребителните кооперации „Централ КООП“ и „ЕДИН-Е-НИЕ“ от състава на КС „КООП микс“. БИО КООП предоставя на своите клиенти потребителска карта, която им дава допълнителни бонуси при покупка на стоки в магазина и възможност да ползват отстъпки в кооперативните хотели. Не пропускайте да посетите новия биомагазин КООП в София на ул. Искър 30 - очакват Ви много бонуси, усмивки и приятни изненади!", "date": "2018.03.23", "title": "Магазин БИО КООП ви очаква в София"}
{"url": "https://www.24chasa.bg/novini/article/6778147", "text": "Пореден опит за измама заля електронните пощи. Този път е използвано името на известна банка, предава .  „Скъпи клиенти, Вашата електронна сметка е временно заключена от съображения за сигурност. Ако искате да активирате профила си, следвайте инструкциите“, пише в съобщението, подписано от „Обслужване на клиенти“. Приложен е линк, на който подателите на писмото обещават, че може да бъде намерена повече информация. На пръв поглед всичко изглежда наред в писмото, но името на подателя в имейла се различава с една буква от реалното име на банката, чието име се използва. Приложеният линк е към сайт за фишинг. От банката, от чието име се разпространява писмото, съобщават на официалната си страница, че атаките от подобен тип са зачестили през последните години. „Чрез фишинг атаките, злонамерени лица се сдобиват с лични данни, пароли за достъп до онлайн банкиране, както и с номера на банкови карти на клиента, за да злоупотребят с тях“, обясняват от банката. Това се случва като измамниците изпращат имейл, който звучи убедително и правдоподобно и до голяма степен наподобява официалния формат на банковата кореспонденция. Така те подканват потенциалните си жертви към отваряне на линк, водещ към имитираща страница, където да въведат доброволно своите данни. Експерти съветват в никакъв случай да не се доверяваме на имейли от такъв тип и да не се отварят прикачените линкове.", "date": "2018.03.23", "title": "Пореден опит за измама: крадат лични данни от името на българска банка"}
{"url": "https://www.24chasa.bg/novini/article/6777668", "text": "Ние трябва да постигнем решение, което няма да унижава никого и да отворим вратите за бъдещето, заяви днес македонският външен министър Никола Димитров на обща пресконференция с гръцкия си колега Никос Кодзиас, съобщи МИА. Димитров заяви, че двамата са имали добър разговор, доминиран от въпроса са за името и изграждането на бъдещите отношения, предава БТА. От взаимен интерес е да намерим решение на този датиращ от дълго време проблем. Въпросът се влачи от твърде дълго време, ние се опитваме да изградим доверие и да отстраним съществуващите предразсъдъци. Другата страна също демонстрира воля за дебат и решение, каза Димитров. Той добави, че идната седмица във Виена ще има среща с Кодзиас и пратеника на ООН Матю Нимиц. Днес ние предприехме стъпки да решим проблемите, които не сме създали ние, а сме наследили. Ние сме задължени да ги решим, като по този начин подкрепим приятелството между двата народа, стабилността, сигурността и развитието на двете страни и региона като цяло, заяви гръцкият външен министър Кодзиас. Той изрази надежда за искрени преговори, които ще са от полза за двете страни, без да има победители или губещи. Гърция се застъпва за компромис, добави Кодзиас.", "date": "2018.03.23", "title": "Кодзиас: Гърция се застъпва за компромис в спора за името"}
{"url": "https://www.24chasa.bg/novini/article/6777675", "text": "500 кг нарязан контрабанден тютюн са открити в склад и автомобил на 22-годишен варненец. Мъжът е задържан за 24 часа. Работата по документиране и доказване на извършеното престъпление продължава под надзора на прокурор от Районна прокуратура във Варна. Служители на икономическа полиция във Варна работили по предварителен сигнал. Те имали информация, че младият мъж търгувал с тютюн без платени акцизи. При акцията за задържането му са претърсени помещение, като склад, в централната част на града и лек автомобил, с който младежът извършвал доставките. Тютюнът бил в чували и кашони. Намерени са още и електронна везна и материали за пакетиране. Общата стойност на иззетия нарязан тютюн е около 96 000 лева.", "date": "2018.03.23", "title": "Откриха 500 кг контрабанден тютюн във Варна"}
{"url": "https://www.24chasa.bg/novini/article/6777689", "text": "Пуснати са заложниците, взети днес в супермаркет в Треб, Южна Франция. В магазина е останал човекът, извършил нападението, и един полицай, съобщи Ройтерс, цитирайки кмета на града. Първите съобщения бяха, че заложниците са били осем. По-рано днес мъж, който каза, че е от групировката Ислямска държава, взе заложници в супермаркет в Треб. Очевидец твърди, че той викал \"Аллах акбар\", влизайки в магазина, предаде БТА.  Френският премиер Едуар Филип нарече ситуацията \"сериозна\", съобщи Франс прес. За града е заминал вътрешният министър Жерар Колон. Според вестник \"Депеш дю миди\" поне един човек е убит. Командирът на жандармерията Жан-Валери Летерман каза, че е много вероятно един човек да е загинал, но засега не може да бъде извикан лекар, който да потвърди информацията. Съобщава се за един или двама души, ранени при стрелба. Случаят се разследва от контратерористичната прокуратура.", "date": "2018.03.23", "title": "Пуснати са заложниците, държани в супермаркет в Южна Франция (Видео)"}
{"url": "https://www.24chasa.bg/novini/article/6777681", "text": "В страната настана масова паника заради щъркелите. За съжаление много хора в желанието си да направят добро на птиците, гонят да хващат щъркели, които не се нуждаят от хващане и прибиране. Има и апели от кметове на населени места да се организират групи от хора, които да гонят птиците да ги хващат и прибират. Това е категорично не в помощ на птиците!, пишат във фейсбук страницата си от фондация \"Дивите животни\".  По този начин птиците губят енергия и сили, жизнено необходими за тях в тези студени дни. Ако птицата е бедстваща, няма да се налага да я гоните, тя ще стои почти безучастна, докато се приближавате към нея. Не гонете птици, които видимо реагират на приближаване на хора и се отдалечават!, апелират от фондацията.  Има и случаи на запалени огньове под електрически стълбове, на които има гнезда и птиците са легнали вътре. Освен че няма никакъв ефект от това топлене, това е категорично неприемливо от гледна точка на безопасност! Апелираме за здрав разум и преценка на ситуацията. Само по този начин помощта ще е реална и адекватна! Ако имате желание да подпомогнете птиците, можете да подхранвате. Това е по-големият им проблем в момента, не студът и снегът, завършва публикацията. ", "date": "2018.03.23", "title": "Фондация \"Дивите животни\": Ако щъркелите бягат, не ги гонете да ги спасявате"}
{"url": "https://www.24chasa.bg/novini/article/6777692", "text": "В Търговище е установен мъж, залагал от чуждо име и за чужда сметка. Криминалистите установили, че за времето от 6 до 27 февруари Е.М. /23 г./ от Търговище е използвал чужди данни и е направил регистрация в сайт за залози, съобщиха от Областната дирекция /ОД/ на МВР. Е.М. е използвал данни от платежни инструменти - банкови карти, без съгласието на титуляра, както и негови лични данни, за създаване на своя регистрация в сайт. От този профил мъжът е направил залози на обща стойност 565 лв. от името на 30-годишна жена от Търговище. Двамата били познати и мъжът успял да преснеме личната й карта в нейно отсъствие. По случая се извършва проверка по чл. 249 от Наказателния кодекс за престъление против паричната и кредитната система. Резултатите ще бъдат докладвани в Окръжната прокуратура в Търговище.", "date": "2018.03.23", "title": "Арестуваха 23-годишен в Търговище, залагал от чужди банкови карти"}
{"url": "https://www.24chasa.bg/novini/article/6777721", "text": "Броят на починалите от морбили в Румъния достигна 45 души, съобщи днес Националният център за наблюдение на заразните болести, цитиран от агенция Аджерпрес и БТА. Общият брой на потвърдените случаи на заразяване с морбили в Румъния до петък е 11 569 души, сред които има 45 смъртни случая. В седмицата от 19 до 23 март са потвърдени нови 257 случая в 23 окръга и в Букурещ, съобщи центърът.", "date": "2018.03.23", "title": "45 станаха починалите от морбили в Румъния, над 11 000 са заразените"}
{"url": "https://www.24chasa.bg/novini/article/6777729", "text": "Гръцките власти са открили 11 кг хероин, скрит в багажа на британски гражданин, на международното летище в Атина, предаде Ройтерс, цитирана от БТА. Гръцката полиция съобщи, че 38-годишният британец, пътувал до Атина от пакистанския град Лахор през Доха, е част от по-голяма мрежа за трафик на наркотици от азиатски страни към Гърция. Британецът е арестуван в сряда. Гръцките власти са конфискували също 300 евро, 84 000 пакистански рупии (730 долара) и два мобилни телефона.", "date": "2018.03.23", "title": "Гръцката полиция залови 11 кг хероин на международното летище в Атина"}
{"url": "https://www.24chasa.bg/novini/article/6777736", "text": "Идеята етажните собственици да придобият безвъзмездно собствеността върху земята под блоковете в жилищните комплекси, за която площ имат учредено право на строеж, заслужава сериозно внимание, но изисква задълбочено обсъждане и съответните законодателни промени - това заяви заместник-председателят на СОС Милка Христова на среща между групата общински съветници от БСП и представители на Асоциацията за регулиране на отношенията в етажната собственост – Справедливост (АРОЕС). Според Христова на настоящия етап належащо и реалистично е, да се използват възможностите, които дава действащото законодателство, за да се предостави на Етажните собствености в жилищните блокове ползването и стопанисването на прилежащите към сградите площи и околоблокови пространства, които са частна общинска собственост. „Това трябва да става при ясно разписан ред, права и задължения между етажните собственици и Столична община. За целта е необходимо Столичен общински съвет своевременно да приеме Наредбата, предвидена в чл.4, ал.4 от Закона за управление на етажната собственост, която да уреди тези въпроси“, категорична е Милка Христова. По покана на председателя на групата на БСП в СОС Калоян Паргов в срещата взе участие и председателят на Съюза на архитектите в България арх. Георги Бакалов. Той се ангажира САБ да изготви мотивирано експертно становище по проблема. Повод за срещата, в Столична община между общинските съветници от БСП в София и председателят на АРОЕС Павел Миланов и заместник-председателят на Асоциацията адвокат Иво Дилов, е писмо до председателя на СОС и общинските съветници, в което от името на членовете на АРОЕС, се призовава в Столичния общински съвет да бъде внесено предложение за решение за предоставяне на възможност за безвъзмездно придобиване на собствеността върху прилежащите към сградите общински терени от Етажните собствености и техните сдружения. От Асоциацията за регулиране на отношенията в етажната собственост основават искането си на подробно аргументиран доклад от 2012 година на предишния главен архитект на София Петър Диков. В посочения доклад се предлага безвъзмездно придобиване на земята под блоковете, а не на прилежащите към блоковете площи.", "date": "2018.03.23", "title": "БСП и Асоциацията за регулиране на отношенията в Етажната собственост обсъдиха възможността собствениците да получат земята под блоковете"}
{"url": "https://www.24chasa.bg/novini/article/6777693", "text": "Двата автомобила, които се блъснаха тази сутрин в Ришкия проход, са били рязани със специализирана техника, за да бъдат изкарани ранените водачи, съобщиха от Областната дирекция на МВР в Бургас. Пострадалите са 27-годишен мъж от Варна и 35-годишен от село Сива река, Хасковско. Те са откарани в УМБАЛ  Бургас, по първоначални данни и двамата са контактни, без опасност за живота. Инцидентът е станал  около 08.56 ч. на 1-2 км. след разклона за Камчия, между два остри завоя. Челно са се сблъскали „Хонда Акорд” с варненска регистрация и  „Фолксваген Кади” с хасковска регистрация. По време на аварийно-спасителните дейности трафикът в Ришкия проход бе преустановен за около час, като малко след 10.30 ч. бе възстановен с преминаване в едното платно до приключване на огледа на местопроизшествието и отстраняване на катастрофиралите автомобили от пътната отсечка, уточниха от полицията. Към момента придвижването в Ришкия проход се осъществява с нормален ритъм.", "date": "2018.03.23", "title": "Режат колите, които се блъснаха в Ришкия проход, за да извадят двама ранени"}
{"url": "https://www.24chasa.bg/novini/article/6777722", "text": "Управителният съвет на БПГА разгледа на заседанието си на 22.03.2017 г. писмената молба на Георги Самуилов, в качеството му на управител на „Инса Ойл” ООД, за прекратяване на членството на компанията в сдружението. Изразяваме категоричното си несъгласие с мотивите на г-н Самуилов за напускане на асоциацията. Представител на „Инса Ойл” ООД е участвал в обсъждането на всички идеи, предложени на вниманието на работната група по подготовката на законопроекта за административното регулиране на бранша, и е бил напълно информиран за всички детайли, засягащи този проект, както и всички членове на БПГА. Поради това, внезапно появилото се нежелание от страна на тази компания да се ограничат нарушенията на нелоялните играчи на пазара и да се сложи ред в сектора, буди съмнение за действителните й мотиви. Управителният съвет на БПГА взе решение, съобразно Устава на сдружението, да предложи на Общото събрание на БПГА да изключи „Инса Ойл” ООД от членския състав на организацията по молба на компанията. Твърдо стоим на позицията си, че нелоялните търговци в отрасъла увреждат интересите на спазващите правилата участници на пазара и изкривяват конкуренцията в този бранш. Ние, членовете на БПГА, сме убедени, че позитивното отношение към проекта на закон за административното регулиране на икономически дейности, свързани с нефт и продукти от нефтен произход от страна на всеки участник на пазара на горива е ясен знак за неговото твърдо намерение да работи легално и съобразно правилата.", "date": "2018.03.23", "title": "Петролно-газовата асоциация предлага на Общото събрание да изключи \"Инса Ойл\""}
{"url": "https://www.24chasa.bg/novini/article/6777745", "text": "Турция ще отвори от днес въздушното си пространство за полети до и от Ербил в Северен Ирак, съобщи турският премиер Бинали Йълдъръм, като добави, че в този план не се включват полети от Сюлеймания, предаде Ройтерс, цитирана от БТА. През октомври миналата година Турция затвори въздушното си пространство за полети до и от автономния район на Иракски Кюрдистан в отговор на референдум за независимост.", "date": "2018.03.23", "title": "Йълдъръм: Отваряме въздушното си пространство за полети до и от Ербил"}
{"url": "https://www.24chasa.bg/novini/article/6777725", "text": "Неизвестна остава съдбата на едната от двете пилотки на , съобщава турската частна телевизия СиЕнЕн-Тюрк, цитирана от БТА. При катастрофата загубиха живота си всички на борда на летателния апарат - осем приятелки, връщащи се от моминското парти на едната, и трима души екипаж. Досега обаче останки от едната от двете жени пилоти - Берил Генеш, не бяха намерени въпреки взетите от мястото ДНК-проби. Направените изследвания установиха, че на мястото на катастрофата има материал от десет, а не от 11 души. Това предизвика различни хипотези за случилото се с Генеш. Първата и смятана за най-вероятна е, че пилотката може да е излетяла през прозореца на пилотската кабина на по-ранен етап, докато машината е била още във въздуха. Подобен случай е имало през 90-те години на миналия век със самолет на \"Бритиш еъруейз\", пътуващ от Великобритания за Испания. Пилотът на британския самолет обаче тогава е бил задържан за краката, а вторият пилот успял да приземи апарата и да спаси живота както на пасажерите, така и на екипажа. Друг сценарий, споменат в ирански медии, се основава на възможността тялото на Генеш да е напълно изгоряло при разбиването на самолета и да не е останал никакъв материал, годен за ДНК-анализ. Според трета хипотеза е възможно Берил Генеш изобщо да не се е качвала на самолета, но този вариант е разглеждан като най-малко правдоподобен. Разбилият се частен самолет бе собственост на турския инвестиционен холдинг Башаран. При катастрофата загинаха 28-годишната дъщеря на председателя на холдинга и седем нейни приятелки, връщащи се от моминското й парти в Дубай.", "date": "2018.03.23", "title": "Все още е неизвестна съдбата на 2-рата пилотка на разбилия се в Иран самолет"}
{"url": "https://www.24chasa.bg/novini/article/6777779", "text": "Вицепремиерът и министър на външните работи Екатерина Захариева се срещна днес в София с колегата си от Алжирската народна и демократична Република Абделкадер Месахел. Това е първото посещение на алжирски външен министър у нас за последните 34 години, съобщават от пресцентъра на МВнР. По време на разговорите двамата първи дипломати се обединиха около мнението, че пропуснатите през последните години възможности за сътрудничество между България и Алжир в областта на икономиката, туризма, културата и образованието трябва да бъдат компенсирани и начертаха конкретни стъпки, чрез които да бъде развиван неизползвания потенциал. Възраждането на търговско-икономическите отношения с Алжир е от приоритетно значение за България. Първият ни дипломат подчерта, че българският бизнес е способен да помогне на Алжир в амбицията им за диверсификация на икономиката. Според Захариева България има сериозен капацитет в сфери като енергетиката, възобновяемите източници, водните ресурси, земеделието, високотехнологичните отрасли и др., който може да сподели с алжирските си партньори. „Паралелно с желанието, което изразихме за активизиране на политическите контакти, ще работим и за намирането на конкретни форми за сътрудничество, които да стимулират както интереса на бизнеса от двете страни, така и на гражданите“, заяви министър Екатерина Захариева на съвместната пресконференция след срещата. Алжирският народ познава добре България заради отличната работа на хилядите български специалисти от различни сфери на икономиката, които са работили в страната. С България е тясно свързано и национално освободителното движение на Алжир. Един от неговите герои е покойният български капитан Васил Вълчанов. Това заяви алжирският първи дипломат пред своя домакин. Министър Месахел изтъкна още, че сред познатите и обичани в страната му българи се нареждат и имената на режисьори, художници и лекари. По време на срещата той отбеляза и голямата роля на България и българското образование за създаването алжирски специалисти в областта на инженерните науки и медицината. По време на срещата си двамата външни министри обсъдиха и актуални теми от международния дневен ред. В контекста на глобалните предизвикателства фокус на разговорите им бяха миграцията и борбата с тероризма. Захариева изтъкна ролята на Алжир и усилията на страната за укрепването на сигурността на африканския континент. Държавите от Средиземноморието са ключов партньор на ЕС в сферата на сигурността и по-конкретно по въпросите на граничния контрол, борбата с тероризма и радикализацията, и с трафика на оръжие. „Приносът на Алжир в тази мисия е безценен и не случайно сте си спечелили прозвището „Мистър Африка“. Само за 20 години Алжир е успял да се справи с тероризма на територията на страната и днес е сред най-сигурните държави. Европа трябва да слуша и да се консултира с държави като Алжир“, допълни вицепремиерът. Захариева отбеляза още, че България стана една от 4-те европейски страни, която стана коспонсор на приетата през ноември резолюция на Общото събрание на ООН, с която беше прието предложението на Алжир за създаването на инициативата „Да живеем в мир заедно“. „Радостна съм, че именно по време на Българското председателство, на 16 май т.г., ще бъде отпразнуван и първият международен ден свързан с нея“, допълни тя. Захариева и Месахел подписаха днес три двустранни споразумения - за взаимно освобождаване от изискванията за притежаване на визи за краткосрочно пребиваване на притежателите на дипломатически и служебни паспорти, за разбирателство между Дипломатическия институт към министъра на външните работи на Република България и Института по дипломация и международни отношения на Алжирската демократична и народна република и Меморандум за разбирателство в областта на архивите. „С моя алжирски колега днес обсъдихме актуализирането на съществуващата между нашите страни договорно-правна рамка. Разбрахме се да изработим и конкретна пътна карта с ясни цели и приоритети, за да гарантираме изпълнението им на практика“, допълни Захариева. Тя обясни, че през есента ще бъдат проведени политически консултации с министрите на компетентните ведомства и експерти, които да изработят ясен план за реализирането на двустранното сътрудничество.", "date": "2018.03.23", "title": "След 34-годишна пауза външен министър на Алжир дойде на визита у нас (Снимки)"}
{"url": "https://www.24chasa.bg/novini/article/6777791", "text": "Британската полиция съобщи, че подозрителният пакет в Лондонското сити, проверен от полицията, не се е оказал опасен и взетите предпазни мерки около мястото са отменени, предаде Ройтерс. Няма основание за тревога. Предметът, предизвикал тревога, е изхвърлен електрически уред, съобщи в Туитър полицията, предава БТА.  По-рано днес районът около високата сграда на Сейнт Мери Акс, известна като Корнишона, бе отцепена след съобщения за намерен подозрителен пакет.", "date": "2018.03.23", "title": "Подозрителният пакет, намерен в центъра на Лондон, не е опасен"}
{"url": "https://www.24chasa.bg/novini/article/6777834", "text": "Не подкрепям отхвърлянето на лимитите за ваучери за храна, каза в парламента министърът на финансите Владислав горанов. Той отговори на въпрос на народния представител Даниел Йорданов днес, относно либерализиране на системата за ваучери за храна, предава БТА. Квотната система е заложена в Закона за корпоративното подоходно облагане и всяка година размерът им се утвърждава със Закона за бюджета. През последните години квотата на ваучери се увеличава с близо 15 процента годишно. Даването на ваучери не може да бъде безлимитно, защото това са загуби за бюджета от социални и данъчни приходи, посочи министърът. Има некоректни работодатели, които намаляват възнагражденията на работниците с размера на ваучерите. Често с ваучери се купуват напитки и тютюневи изделия вместо храна, но това не е въпрос към Министерството на финансите, каза Горанов.", "date": "2018.03.23", "title": "Горанов: Не подкрепям отпадането на лимитите за ваучери за храна"}
{"url": "https://www.24chasa.bg/novini/article/6777845", "text": "\"Удължаваме срока за получаване на оферти в процедурата за ремонт на локомотиви, за да дадем възможност на повече фирми, които имат интерес да участват в нея. В процедурата могат да участват както български компании, така и от целия Европейски съюз, е заявил управителят на \"БДЖ \"Пътнически превози\" Пламен Пешаров след взетото решение, цитиран в съобщение от пресцентъра на БДЖ.  По думите му на националния железопътен превозвач е необходима компания, която предлага най-добри условия като качество и бързина на изпълнение на услугата\". Офертите са за участие в обществена поръчка с предмет: \"Извършване на планова техническа поддръжка (ТП, МПР и ГПР) и извънпланова техническа поддръжка (РН) на електрически локомотиви серия 46200 и електрически локомотиви 44001 и 44002, собственост на \"БДЖ Ц Пътнически превози\" ЕООД за тригодишен период\". \"Ремонтът на локомотиви е комплексна услуга и ние възлагаме на външен изпълнител само онази част, която не може да бъде извършвана от служители на дружеството. Това са специфични дейности, свързани например с електрониката на тяговия подвижен състав, софтуер и настройките\", е подчертал Пешаров. По думите му е напълно недопустимо процедура със състезателен характер да бъде определяна като нагласена, след като всички условия са публични и достъпни за имащите интерес да участват компании. Пламен Пешаров е заявил, че изискването към участниците е да направят оферта за ремонт на км/пробег, като това ще гарантира качеството на услугата и ще предотврати извършването на фиктивни ремонти. \"Сумата, която е обявена в процедурата е прогнозна стойност. Никъде в документацията няма изискване ремонтите да се извършват за 8 часа. В София и около нея има минимум 5 бази, подходящи за изпълнението на предмета на поръчката\", е добавил още той. Безопасността на пътниците и качеството на услугата е основен приоритет за ръководството на БДЖ и с това няма да правим никакъв компромис, е бил категоричен управителят на \"БДЖ Ц Пътнически превози\".", "date": "2018.03.23", "title": "БДЖ удължава срока за получаване на оферти за ремонт на локомотиви"}
{"url": "https://www.24chasa.bg/novini/article/6777851", "text": "Председателят на испанския Върховен съд Пабло Лареня потвърди днес тежките обвинения в бунт срещу 13 каталунски сепаратисти, сред които бившият регионален лидер Карлес Пучдемон, предаде Франс прес, цитирани от БТА. Той е обвинен по-специално, че е организирал референдума за самоопределение на 1 октомври миналата година въпреки забраната на съда и \" сериозния риск от инциденти с насилие\". Сегашният кандидат за регионален лидер на Каталуния Жорди Турул, който беше призован да се яви пред съдията днес, също е обвинен в бунт, което се наказва тежки присъди, стигащи до 30 години затвор, по-конкретно за \"мобилизизация\" за референдума в качеството му на говорител на регионалното правителство. Очаква се утре парламентът да гласува за избирането му, но съдия Лареня може да попречи на това, като го изпрати в ареста, особено ако реши, че има опасност от рецидив, отбелязват агенциите. Общо девет членове на бившето правителство са обвинени в бунт, наред с бившия председател на регионалния парламент Карме Форкадел, лидерите на сепаратистки асоциации Жорди Санчес и Жорди Куишарт и втората по ранг в Републиканската левица на Каталуния Марта Ровира. Общо 25 сепаратистки политици ще бъдат съдени за бунт, присвояване или неподчинение, съобщи съдията. Той поиска от 14 членове на предишната каталунска регионална администрация да депозират 2,1 милиона евро по банкова сметка, за да възстановят средствата, използвани за организирането на незаконния референдум за независимост и да покрият съдебните разноски, предаде Ройтерс. Съдията не съобщи дата за процеса. Сепаратистката лидерка Марта Ровира не се подчини на призовката да се яви пред съдията, който можеше да я прати в ареста, и заяви в комюнике, че поема \"пътя на изгнанието\". Тя стана седмият сепаратистки лидер, напуснал Испания, за да избегне съдебно преследване. Съобщението на Ровира беше публикувано от нейната партия по времето, когато тя трябваше да се яви пред съда. По думите на Ровира тя \"чувства, че правото й на свободно изразяване е ограничено от съдилищата, които сплашват и прилагат без капка срам политически критерии\". Ровира не съобщи къде ще потърси убежище. Други сепаратистки лидери, включително Пучдемон, избягаха в Белгия, Швейцария и Шотландия. Петима сепаратистки лидери се явиха пред съдията днес в отговор на призовката, предаде АФП. ", "date": "2018.03.23", "title": "Потвърдиха тежките обвинения в бунт срещу каталунските сепаратистки лидери"}
{"url": "https://www.24chasa.bg/novini/article/6777853", "text": "Британската премиерка Тереза Мей приветства днес  , предаде Ройтерс. Тя призова ЕС да се възползва от тази \"нова динамика\" за предстоящите преговори за бъдещите търговски отношения между Лондон и Брюксел. Лидерите на ЕС също така формално одобриха днес общата си позиция в преговорите за бъдещите търговски отношения с Великобритания след напускането на съюза, съобщи председателстващият срещата на върха в Брюксел Доналд Туск, предаде БТА. \"Приветствам факта, че Съветът на ЕС одобри тази сутрин подробностите за преходния период. Това дава увереност на хората и на бизнеса. Дава им яснота за техните бъдещи планове\", посочи Мей. Премиерката добави, че сега започват преговори за търсенето на работещи решения по оставащия най-сложен въпрос - за Северна Ирландия и за контрола по границата между нея и Република Ирландия, която остава в ЕС. Според Ройтерс обаче този въпрос може не само да се окаже много труден за решаване, но може да провали и всичко друго, постигнато в преговорите за Брекзит досега, защото противоречията по \"граничния въпрос\" са дълбоки. Агенцията цитира ирландския премиер Лио Варадкар, който каза пред репортери в Брюксел, че \"нищо не е решено, докато всичко не бъде решено\". Ройтерс смята, че в желанието да получи вчерашното \"да\" от лидерите на ЕС за удължен преходен период, Мей се е опитала да прати за неопределено време във фризера горещия въпрос за границата с надеждата той да бъде забравен или да се намери някакво магическо решение за него, което обаче едва ли ще се случи.", "date": "2018.03.23", "title": "Мей приветства одобрението на лидерите на ЕС за 21-месечен преходен период за Брекзит"}
{"url": "https://www.24chasa.bg/novini/article/6777930", "text": "Няма как да има виенска инфраструктура с пернишки данъци. Това заяви финансовият министър Владислав Горанов по време на парламентарния контрол на питане за финансовата децентрализация на общините. \"Проблемът с финансовата децентрализация на общините минава през изключително ниското и неадекватно облагане на имущество в България\", допълни още той. По думите на министърът това е тема, която трябва да бъде засегната, но да се подходи деликатно към нея. Той поясни, че има драстична разлика между облагането в България и в други Европейски държави. Не само номинално, но и относително спрямо стойността на имотите у нас е много по-ниско. \"Кметовете искат да управляват по-голям ресурс, но ако може да не участват в неговото формиране и събиране\", уточни Горанов. Той допълни, че общините са готови да предложат много решения, но когато дойде време да застанат пред местната общност и да ги защитят, депутатите от тези области остават самотни в този дебат. Горанов допълни, че се правят предварителни разсъждения по облагането на имуществото и автомобилите, няма ясни законодателни предложения. Финансовата децентрализация според министъра не е самоцел, но трябва да е свързана с ясната отговорност, пред която се изправят българските общини. Горанов допълни, че няма грешки свързани с данъчното облагането, защото имуществото се облага в общините, а доходите на ниво централа.", "date": "2018.03.23", "title": "Горанов: Няма как да има виенска инфраструктура с пернишки данъци"}
{"url": "https://www.24chasa.bg/novini/article/6777952", "text": "Ограничаваме временно движението по автомагистралите, когато има обилен снеговалеж, за да може снегорините да свършат качествено и навреме работата си. Това обясни пред журналисти в парламента министърът на регионалното развитие и благоустройството Николай Нанков, цитиран от БТА. Към момента пътната обстановка е нормална, но при зимни условия, каза министърът и предупреди пътуващите да имат това предвид и да следят актуалната информация на интернет страницата на АПИ и мобилното приложение LIMA. Техниката е подготвена, над 1200 машини чистят в последните 24 часа, отбеляза Нанков. Основната ни цел е да няма бедстващи хора, допълни той. \"За дупките, ако ме питате, нека да се оправи времето\", коментира министърът. Нека да изсъхне асфалтът, организацията е създадена, ще се пристъпи и към това, допълни той. Глобалната ни цел и политика е да не говорим за дупки след няколко години, посочи Нанков.", "date": "2018.03.23", "title": "Нанков: Временно ще се ограничава движението на камиони при обилен снеговалеж"}
{"url": "https://www.24chasa.bg/novini/article/6777847", "text": "Дело за измама в особено големи размери, представляваща особено тежък случай, което е продължило 17 години, 7 месеца и 11 дни и е било прекратено поради изтичане на абсолютната давност, е един от най-ярките примери за тромаво правораздаване. Това е установил Инспекторатът към ВСС при извършени в периода 1 октомври – 31 декември 2017 г. проверки на 188 заявления от граждани за бавно правосъдие.  Производството е за престъпление по чл. 211 вр. чл. 209, ал. 1 вр. чл. 26, ал. 1 от Наказателния кодекс (НК) - платени, но неполучени жилища в Ямбол. То е започнало през декември 1999 г. и е приключило през август 2017 г. Тези 17 години, 7 месеца и 11 дни обхващат предварително производство и производство пред две съдебни инстанции. В досъдебното производство, продължило около 15 години, са допуснати съществени забавяния, причинени от действията на разследващите органи и прокурора. През първите три години на разследването са били извършени само част от необходимите действия по разследването – разпокъсано през 2001 и 2002 г. Това е обусловило отстраняването на разследващия следовател и определянето на нов, както и двукратното връщане на делото от прокурора на следователя за извършване на допълнителни действия по разследването, казват от институцията на главния съдебен инспектор Теодора Точкова. Освен това в досъдебното производство са допуснати 7 периода с обща продължителност над 4 години, през които не са извършвани никакви действия по разследването. От 2012 до 2016 г. районната прокуратурата в Ямбол 4 пъти е внасяла обвинителен акт в съда. Всеки път съдебните производства са били прекратени, тъй като обвинителният акт, с който делото е внасяно в съда, не е отговарял на всички изисквания на чл. 246 от Наказателно-процесуалния кодекс, и делото е връщано на прокурора. Това се е случило при първоинстанционното разглеждане на делото, включително и при разглеждането му след отмяна на постановена присъда от въззивния съд. В съдебната фаза са допуснати кратки забавяния – при две от производствата в Районен съд - Ямбол, продължили съответно 10 месеца и 11 месеца. Те не са били прекратени своевременно от съда на етапа на разпоредителното заседание, а едва в хода на съдебното следствие. В резултат на всички тези факти приключването на делото е забавено с 11 години, а производството е прекратено поради изтичане на абсолютната давност за наказателно преследване на повдигнатите обвинения. Заявлението за бавно правосъдие е подадено от подсъдимия инвеститор. Той може да получи обезщетение до 10 хил. лв., ако се споразумее за сумата с Министерството на правосъдието.", "date": "2018.03.23", "title": "Дело за измама с жилища се точи 18 г., подсъдимият - жертва на бавно правосъдие"}
{"url": "https://www.24chasa.bg/novini/article/6777983", "text": "Падналият над Шумен сняг с жълтеникав цвят не е опасен и не е необичайно явление за населени места в страната в началото на пролетта. Това съобщи дежурният в хидрометеорологичната станция в града пред БТА, потърсен след като в социалните мрежи се поместиха множество публикации и снимки, свързани с цветния сняг. \"Сняг с жълтеникав цвят валя над Шумен днес в ранните часове на деня, но малко по-късно бе покрит от чисто бял сняг и валежите спряха\", отбеляза дежурният в хидрометеорологичната станция. По думите му няма никаква опасност за населението от падналия за кратко над града сняг с жълтеникав цвят, тъй като измерената киселинност на снега е в нормални граници. \"Със снега, паднал над Шумен, са се смесили прахови частици, вероятно от пустини в Африка\", уточни синоптикът. Той допълни, че снежната покривка в областния град е около 11 сантиметра, а температурата на въздуха - около нула.", "date": "2018.03.23", "title": "Падналият над Шумен жълтеникав сняг не е опасен"}
{"url": "https://www.24chasa.bg/novini/article/6778010", "text": "Американски боен кораб извърши днес операция за \"свобода на корабоплаването\", като се приближи на 12 морски мили от един изкуствен остров, изграден от Китай в Южнокитайско море, съобщиха американски официални лица, цитирани от Ройтерс. Днешната операция е най-новата от поредицата, с която Вашингтон има за цел да дава отпор на опитите на Пекин да ограничи свободата на навигацията в този стратегически важен район, голяма част от който Китай смята за своя акватория, отбелязва Ройтерс. Официалните лица, пожелали анонимност, казаха, че разрушителят \"Мъстин\" се е приближил до рифа Мисчийф от архипелага Спратли и е извършил там маневрени операции. Китай има териториален спор със съседите си за тези острови и зоната около тях, предава БТА. От китайското военно министерство казаха днес, че операцията на \"Мъстин\" е сериозно нарушение на суверенитета на страната и на нейната сигурност. В декларацията на министерството се посочва още, че \"провокативното поведение на САЩ само ще накара китайските въоръжени сили да укрепят още повече своите защитни възможности\". САЩ осъждат изграждането от Китай на изкуствени острови върху тези рифове и на военни съоръжения върху тях, като се опасяват, че те могат да бъдат използвани за ограничаване на корабоплаването в този район, който е ключов международен търговски воден път. ", "date": "2018.03.23", "title": "Боен кораб на САЩ приближи до спорен изкуствен остров, построен от Китай"}
{"url": "https://www.24chasa.bg/novini/article/6778024", "text": "Едно от най-важните предизвикателства, пред които сме изправени, е чистотата на атмосферния въздух. Това заяви кметът на София Йорданка Фандъкова по време на тържественото отбелязване на Световния ден на водата – 22 март и Световния ден на метеорология – 23 март, което се проведе в Националния институт по метеорология и хидрология (НИМХ) към БАН, предава „Фокус”. „Най-чаканата новина, особено за нас – кметовете, това е прогнозата за времето и прогнозата за нивата за фини прахови частици”, посочи Фандъкова. „Това е изключително важно и отговорно и аз си давам сметка колко усилия и какъв труд коства всичко това, затова изказвам огромно уважение”, допълни тя. По думите на Фандъкова Столична община работи по много проекти с различни институти на БАН, но като най- важно тя открои разработеният съвместно НИМХ проект за следене на качеството на атмосферния въздух в столицата. „Много съм благодарна на целия екип, който разработи системата за ранно предупреждение и прогнозата за нивата на фини прахови частици. Тя стои на моя телефон почти непрекъснато, отварям я за нула време и за радост все по-често виждаме зелените цветове на прогнозата, което безспорно ни радва”, подчерта още кметът на София. Тя благодари на всички служители в НИМХ за отговорната дейност, която извършват ежедневно и ги поздрави за професионалния празник.", "date": "2018.03.23", "title": "Фандъкова: Чистотата на въздуха е едно от най-важните предизвикателства за нас"}
{"url": "https://www.24chasa.bg/novini/article/6778037", "text": "Двама души са убити и други двама са ранени при стрелбата и вземането на заложници в супермаркет във френския град Треб, предаде Асошиейтед прес, цитирайки полицията. Още не е ясно дали са останали заложници в магазина. Операцията за залавяне на нападателя продължава, заяви говорител на полицията, който пожела да остане анонимен, предаде БТА. Според френската телевизия Бе Еф Ем похитителят е поискал да бъде освободен Салах Абдеслам, един от извършителите на терористичните актове в Париж през ноември 2015 г., когато загинаха 130 души, предаде Ройтерс. Френският премиер Едуар Филип каза, че по всичко личи, че случващото се в супермаркет в Южна Франция и стрелбата преди това по полицай са \"терористичен акт\".", "date": "2018.03.23", "title": "2-ма са убити, други 2-ма ранени при заложническата драма във Франция (Видео)"}
{"url": "https://www.24chasa.bg/novini/article/6778026", "text": "Украинската депутатка Надежда Савченко обяви гладна стачка по време на заседанието на съда, на което се определяше мярката ѝ за неотклонение. Савченко беше арестувана в четвъртък, 22 март, и ѝ бяха повдигнати обвинения в опит за държавен преврат, съобщи  . Малко по-рано Върховната рада сне депутатския ѝ имунитет. Савченко обяви, че започва гладна стачка, считано от днес. Тя напомни, че докато беше в руски затвор, изкара 83 обикновена гладна стачка и 6 суха – включително без вода. Депутатката, която беше щурман на боен хеликоптер на украинската армия, беше осъдена на 22 години затвор по обвинения за съучастие в убийството на двама журналисти в Донбас. През 2016 година беше помилвана от руския президент Путин и се завърна в Украйна като национална героиня. През 2017-а тя основа собствена политическа формация и обяви, че ще се кандидатира за президент на Украйна на изборите през 2019 година.", "date": "2018.03.23", "title": "Украинската депутатка Савченко обяви гладна стачка"}
{"url": "https://www.24chasa.bg/novini/article/6778051", "text": "Турският премиер Бинали Йълдъръм каза пред журналисти, че преговорите на Анкара с Вашингтон за ракетни системи Пейтриът не са алтернатива на закупуването от Русия на ракетни системи С-400, предаде турският телевизионен канал НТВ, цитиран от БТА. Премиерът посочи това, коментирайки съобщение на турското външно министрество, че Турция продължава да води преговори със САЩ за закупуване на системи за противоракетна отбрана. Въпреки някои грешки на САЩ в Сирия, те все още са наш съюзник. Нашата работа във връзка с /ракетни системи/ Пейтриът и отбранителни системи, съвместими със /системите на/ НАТО/, ще продължи. Те не са алтернатива на С-400, посочи Йълдъръм. Говорителят на турското външно министерство Хами Аксой съобщи днес на пресконференция, че Анкара продължава да води преговори със САЩ и с френско-италианския консорциум ЮРОСАМ за закупаване на системи за противоракетна отбрана. През декември миналата година Турция и Русия подписаха договор Москва да снабди Анкара с ракетни системи земя-въздух С-400, финализирайки сделка за задълбочаване на военните връзки между членката на НАТО Турция и Кремъл, припомня Ройтерс.", "date": "2018.03.23", "title": "Йълдъръм: Преговорите със САЩ за ракетни системи не са алтернатива на руските С-400"}
{"url": "https://www.24chasa.bg/novini/article/6778044", "text": "Близо 500 млн. лева са са дълговете на болниците у нас. Това каза във Варна министърът на здравеопазването Кирил Ананиев. Той допълни, че 73 млн.лв. от задълженията на Здравната каса ще бъдат погасени още тази година, а останалите ще бъдат разсрочени за следващата. \"В момента се разработват два варианта за промяна на модела на управление в здравния сектор, предстои да има и трети. Те трябва да са готови до края на май, за да бъдат предложени за обществено обсъждане и да се вземе решение кой модел е най-подходящ\", каза министър Ананиев без да обясни дори в какви насоки се работи. Той добави само, че във всички случаи пациентът ще има най-важната роля, а промените трябва да са \"без резки движения\". До края на тази година трябва да бъдат готови и модулите на Националната здравна информационна система, за да може догодина да бъде обявена обществената поръчка. Що се отнася до неосигурените пациенти, министърът смята, че трябва да има социален фонд, който да поеме разходите. Министър Ананиев подчерта, че болниците се нуждаят от модернизация и нова техника, за може българите да се лекуват у нас, без да се налага да плащат за скъпи операции в чужбина. Това щяло да \"налее пари\" и в нашите болници, което пък щяло да доведе до по-високи приходи. Той похвали работата и организацията в Университетската болница във Варна. Преди броени дни собствеността на УМБАЛ \"Св. Марина\" в морската столица бе върната на Медицинския университет Варна. Според министърът това определено е крачка напред и при всички положения отново в полза предимно на пациентите. Освен това студентите щели да имат по-добра база за обучение и научни разработки, а и щели да се увеличат приходите на болничното заведение. По данни на директора на болницата - проф. д-р Валентин Игнатов през миналата година в УМБАЛ \"Св. Марина\" са увеличени значително приходите, намалели са задълженията и просрочията към доставчици за медикаменти и за медицински консумативи и се е увеличила средната брутна работна заплата. Болницата е удвоила капитала си и е приключила годината без задължения към държавата, общината и персонала.", "date": "2018.03.23", "title": "Министър Кирил Ананиев: Близо 500 млн. лв. дължат болниците у нас"}
{"url": "https://www.24chasa.bg/novini/article/6778176", "text": "Френските полицаи са застреляли мароканеца, който преди това уби най-малко трима и рани още най-малко трима души в югоизточна Франция, предава AFP, като се позовава на информация от местните сили за сигурност. Полицай, който е участвал в операцията за освобождаване на заложниците, взети от мароканския терорист в супермаркет в градчето Требе, е ранен, преди отрядът да успее да убие извършителят, добавят още източниците, цитирани от \"Фокус\".  Първо, мъжът отвлече кола в Каркасон в петък сутринта, убивайки пътник и ранявайки водача, съобщиха неназовани източни пред AFP. След това, мароканецът започва да стреля по близкостояща група полицаи, ранявайки един от тях, преди да отиде в близкото градче Требе, където уби още двама души и рани още един в супермаркет „Супер У“, съобщиха още източницит", "date": "2018.03.23", "title": "Нападателят във Франция е убит от полицията"}
{"url": "https://www.24chasa.bg/novini/article/6778221", "text": "Норвежкото правителство предложи на парламента да одобри национална забрана за използване в образователните институции на облекла, които изцяло скриват лицето, съобщи ДПА. Тази забрана ще осигури при обучение \"открито общуване\" с деца, ученици, студенти и новопристигнали имигранти, каза министърът на образованието и интеграцията Ян Туре Санер. Очаква се предложеният законопроект да бъде приет от парламента. Няколко опозиционни партии, включително главната - Работническата партия, вече заявиха, че подкрепят забраната. \"Норвегия е отворено общество, в което всеки трябва да може да вижда лицето на другия\", заяви финансовата министърка Сив Йенсен. Забраната ще включва покривала, скриващи изцяло лицето, като никабите, скиорските и други маски, но не и вълнените шапки, предпазните маски или хиджабите. Правителството каза, че ограниченията ще важат и за работещите в детски градини, но не и за децата, тъй като малките деца рядко носят никаб или бурка. В училищата и образователните институции за възрастни, университетите и колежите забрана ще важи само по време на учебния процес или свързани с него събития. Преподавателите и учащите се ще могат да носят закриващи лицето дрехи по време на почивките. Мисля, че сме постигнали добро, балансирано решение, каза министърката на научните изследвания и висшето образование Иселин Нюбьо. Франция, Холандия, Белгия, България и германската провинция Бавария наложиха ограничения за носенето на дрехи, закриващи лицето, на обществени места, отбелязва Ройтерс, съобщавайки за норвежкия законопроект.", "date": "2018.03.23", "title": "Норвегия: Без покривала, изцяло закриващи лицето, в учебните заведения"}
{"url": "https://www.24chasa.bg/novini/article/6778247", "text": "Очаквам предстоящата среща ЕС-Турция във Варна със смесени чувства, заяви председателят на Европейската комисия Жан-Клос Юнкер на съвместна пресконференция с председателя на Европейския съвет Доналд Туск. Двамата говориха след края на двудневното заседание на Европейския съвет. Юнкер поясни, че количеството на проблемите ЕС-Турция не спира да расте, но европейската страна желае да укрепи сътрудничеството с Анкара. Туск изрази надеждата разговорите с турския президент Реджеп Ердоган да засегнат широк кръг от теми, включително за бъдещето. Срещата няма да бъде лесна, пред нас стоят няколко сложни въпроса, включително за турските действия в Сирия. Съседи сме с Турция, трябва да намерим начин да разговаряме открито, добави Туск. По повод решението на ЕС да подкрепи оценката на Великобритания, че нападението срещу разузнавача Сергей Скрипал най-вероятно е дело на Русия, Туск посочи, че това е възможно най-добрият отговор, на който Общността е способна. Много е трудно да подготвим подобаващ отговор на такова нападение - ние сме съвсем различни от извършителите, ако разбирате какво казвам. В ЕС имаме различни виждания, интереси и традиции в политическото отношение към Русия, не е лесно да бъдем единни и затова оценявам добрата воля, добрия политически инстинкт, добави той, предаде БТА. Юнкер отбеляза, че решението за отзоваването на посланика на ЕС в Москва е \"извънредна мярка\", каквато досега не е била предприемана. Осъждаме (отравянето на Скрипал - бел. кор.), но каналите за комуникация с Москва трябва да останат открити и в това няма противоречие, коментира той. Туск добави, че от понеделник \"повече от една държава в ЕС\" ще предприеме собствени мерки срещу Москва. По неофициална информация около половината от държавите в ЕС предвиждат да върнат свои дипломати, изпратени в Русия, или да прогонят руски дипломати на своя територия. Той изрази личното си удовлетворение, че въпреки преговорите за напускането на Великобритания, ЕС е останал единен и в този случай.", "date": "2018.03.23", "title": "Юнкер: Очаквам предстоящата среща ЕС-Турция във Варна със смесени чувства"}
{"url": "https://www.24chasa.bg/novini/article/6778235", "text": "Възможностите за задълбочаване и активизиране на отношенията между България и Алжир бяха основна тема на разговора на председателя на Народното събрание Цвета Караянчева с алжирския външен министър Абделкадер Месахел. Гостът е на посещение в България по покана на вицепремиера и министър на външните работи Екатерина Захариева, съобщиха от пресцентъра на Народното събрание.  България и Алжир имат дългогодишни традиционни и добри отношения, които трябва да продължим да развиваме и обогатяваме, подчерта председателят на българския парламент. Цвета Караянчева посочи, че основна роля за активизиране на двустранните връзки имат законодателните институции на двете страни. В Народното събрание вече има създадена група за приятелство с вашата страна и очакваме колегите ни от алжирския парламент също да направят своя, отбеляза тя. Инициативите, които те могат да обсъдят, ще подпомогнат изграждането на по-интензивни двустранни връзки, подчерта председателят на Народното събрание. Алжирският външен министър Абделкадер Месахел отбеляза, че отношенията между България и Алжир са дългогодишни и традиционно приятелски. Външният министър на Алжир посочи, че във всяка демократична страна парламентът играе ключова роля. Работим за създаването в Алжир на група за приятелство с европейските страни, добави той. Алжир има уникален опит в борбата с екстремизма и тероризма, подчерта Абделкадер Месахел. Ако искаме да се борим с езика на омразата, то нашето оръжие трябва да бъде демокрацията, заяви той. Нелегалната миграция и тероризмът са проблеми, които засягат всички страни по света и за тяхното решаване трябва да работим заедно и да си помагаме, посочи Цвета Караянчева.", "date": "2018.03.23", "title": "Караянчева към външния министър на Алжир: Очакваме и вие да направите група за приятелство с нас (Снимки)"}
{"url": "https://www.24chasa.bg/novini/article/6778257", "text": "Кметът на Каварна Нина Ставрева е поискала от министерството на околната среда и водите да извади от територията на резерват \"Калиакра\" плажа \"Болата\" и прилежащата му инфраструктура, съобщи  , позовавайки се на информация на сайта на министерството на околната среда и водите. Според проект на заповед, подготвена от министър Нено Димов, намаляването на площта на резервата засяга \"Болата\", един от най-красивите плажове по Черноморието, пътя към него, територията между пътя и плажа, както и брегоукрепителните съоръжения – диги и буни и паркинг.", "date": "2018.03.23", "title": "Екоминистерството ще вади плажа \"Болата\" от резервата \"Калиакра\""}
{"url": "https://www.24chasa.bg/novini/article/6778281", "text": "Във връзка със самолета на българска авиокомпания, който се е приземил в следобедните часове на 20 март на летище София и пътниците не са били проверени от служители на \"Гранична полиция\", министърът на вътрешните работи Валентин Радев е издал заповед за извършване на вътрешна проверка по случая. Това стана ясно на брифинг с журналисти в Благоевград, където министър Радев участва в среща с представители на местната власт от областта, предаде БТА. \"Този случай ме притеснява. И в \"Гранична полиция\" на летището имаше и друг случай. Назначена беше проверка. Лично ще проверя за резултатите и дали има наказани по веригата. Тогава не ставаше дума за самолет, а за пропускане само на един граждани. Сега разбирам, че целият самолет не е бил проверен. Разпоредил съм веднага проверка, чакам резултатите. Ще видим кой е виновен, защото това е притеснително. Обяснявам си го с пропуски в работата на тези хора, които са там. Всичко ще се проследи. Камери, свидетели\", каза министър Валентин Радев. На въпрос, ако директорът на \"Гранична полиция\" си подаде оставка, министър Радев бе лаконичен: \"Ще си помисля!\" и допълни: \"Аз много внимавам за кадрите в МВР. Трудно набираме качествени хора, трудно се освобождавам аз като министър от хора, които са работили в системата. Дори да ми предложат някой за уволнение, проверявам дали трябва да го уволня или не\". \"Трябва да бъдем много внимателни. Всички ни хвалят отвън, че пазим много добре границата. Това е най-добре пазената сухопътна граница на Европейския съюз. И всички го казват това. Казват го и представителите на ФРОНТЕКС, агенцията която заедно с нашите хора е по границите. И на този фон се случва нещо подобно. Ние сме под лупа.\", добави министърът. По повод проведената работна среща с представители на местната власт в област Благоевград министър Валентин Радев подчерта, че на тази етап няма как да бъде увеличен броят на полицейските служители по места - \"Работа на професионалното ръководство е да ми предложат къде да бъдат увеличени или намалени бройките. Имаме ограничен състав - 49 838 полицаи. Следващата сряда ще получим нови автомобили, които ще бъдат за \"Гранична полиция\". \"На въпрос дали кметовете могат да носят оръжие, казах, че не може да им раздадем оръжие. В България има 320 000 цеви, т.е. хора, които притежават оръжие. Задача на кметовете е да имат добра комуникация с областните дирекции, те идват и прилагат закона. Може да се направи реорганизация на местно ниво, в област Благоевград полицейските служители са 880 и директорът на полицията може да премества служители в зависимост от това, къде натискът на престъпността е по-голям. Повече камери, повече наблюдение и координация на местната власт с полицейските представители\", заяви министър Радев. \"Не съм против частните охранителни фирми. С актуализацията на закона за МВР, който аз внесох през юни миналата година казах - Не променяме никакви правила. Само подобряваме съществуващия закон заедно и в диалог с НПО и представители на частния охранителен бизнес. Техните фирми имат близо 200 000 служители. Има само една дума в закона, която и главният прокурор, и президентът видяха - \"урбанизирани територии\" и дадоха закона на Конституционния съд. Ако Конституционният съд каже без тях, махаме ги, но всичко останало е в подобряване на реда за всички страни - за полицаите и за охранителите, за всички които участват във веригата\", подчерта министър Радев.", "date": "2018.03.23", "title": "Проверяват \"Гранична полиция\" заради пропуски на летище София"}
{"url": "https://www.24chasa.bg/novini/article/6778282", "text": "Рекламодателите заплашиха да прекратят съвместната работа с Facebook, ако съоснователят на социалната мрежа Марк Зукърбърг не изясни ситуацията със събирането на личните данни на потребителите. Информацията е на британския Daily Mail. Три хиляди големи рекламни компании възнамеряват да спрат да работят с Facebook. А финансовите организации, които досега се интересуваха от акциите на компанията, планират да обявят бойкот на социалната мрежа, предава  . Според тази информация, незабавен отговор от IT гиганта иска и рекламната организация ISBA, обединяваща британските работодатели, представящи потребителски стоки. Предполага се, че хиляди други фирми, включително гигантите Unilever и Procter&Gamble, ще се откажат от Facebook, ако се докаже вината на социалната мрежа в незаконното събиране на лична потребителска информация. Mozilla, компанията производител на популярния уеб-браузър Firefox, прекрати поместването на реклами в социалната мрежа. Компанията подчерта, че потребители на Facebook са над два милиарда души, за които социалната мрежа разполага с твърде много лични данни. Това е информация за близките приятели, семейството, отношенията с хората и още много други. Именно това е превърнало най-голямата социална мрежа „една от най-удобните платформи за обхващане на аудиторията“ от страна на всички компании и разработчици, включително големите корпорации и некомерсиални проекти. След публикуването на информацията за използването на личните потребителски данни на Facebook от страна на британската компания Cambridge Analytica, Mozilla специално е проверила настройките на конфиденциалността, давани по подразбиране. Оказа се, че настройките по подразбиране дават достъп до много голям обем потребителски данни. Това особено успешно може да се използва от външните приложения. Mozilla е убедена, че основателят на Facebook Марк Зукърбърг ще изпълни обещанията си и повече няма да има подобни изтичания на данни, а самите данни ще бъдат по-добре защитени. Дотогава Mozilla няма да помества свои реклами във Facebook и няма да плаща за тази услуга. Скандалът относно изтичането на потребителските лични данни от Facebook, пряко свързан с британската компания Cambridge Analytica, избухна миналата седмица. Информацията за потребителите е била събирана с помощта на приложението за съставяне на психологически портрети thisisyourdigitallife. Марк Зукърбърг се извини за изтичането и обеща, че компанията ще вземе мерки, това вече да не се повтори.", "date": "2018.03.23", "title": "Рекламодатели заплашиха да изоставят фейсбук и Зукърбърг"}
{"url": "https://www.24chasa.bg/novini/article/6778295", "text": "Ръководителят на френската дипломация Жан-Ив Льо Дриан обвини днес Русия, че е пряко замесена във въоръжения конфликт в Източна Украйна и призова Москва да гарантира спиране на огъня, предаде Франс прес. Льо Дриан, който е на посещение в Киев, отбеляза, че е обсъдил с украинските власти конфликта с Русия, без да споменава проруските сепаратисти, които контролират части от Източна Украйна, предава БТА.  \"По този въпрос ще съм съвсем ясен. За нас в тази криза има страна агресор и страна, подложена на агресия, и това е недвусмислено\", заяви френският дипломат в присъствието на украинския си колега Павло Климкин. Русия трябва да осигури пълно и трайно прекратяване на бойните действия, да го организира на място, а след като бъдат налице условията за сигурност, разчитаме и на Украйна да продължи да изпълнява мерките, които са нейна отговорност, каза Льо Дриан при това първо свое посещение в Украйна.", "date": "2018.03.23", "title": "Френският външен министър обвини Русия, че участва пряко в конфликта в Източна Украйна"}
{"url": "https://www.24chasa.bg/novini/article/6778290", "text": "Министърът за Българското председателство на Съвета на ЕС Лиляна Павлова отново стана жертва на фалшиви новини - изказвания, които според нея са й приписани. В социалните мрежи тя публикува изявление, с което опровергава публикациите в медиите.  Ето публикацията на министър Павлова без редакторска намеса: \"Отново! Отново фалшива новина за думи, които уж съм произнесла пред реално проведен форум в Брюксел. Измислена публикация от сайт, гордеещ се със „зверските си новини“ , ми приписва изказване, с което не само съм наранила съкровеното чувство на уважение и преклонение пред труда и постиженията на родителите ни, но и съм противопоставила живота и значимостта на млади и стари. Всички, които присъстваха на конференцията в столицата на Европа, ще потвърдят, че не съм изричала думите, които ми се приписват. Дори и не съм помисляла да сравнявам перспективите пред един или друг човек на база възраст или продължителност на живота, както е написал “мозъчният тръст” за лъжи. Пенсионерите- нашите баби и дядовци, майки и бащи, са заслужили уважението и възхищението ни с достойния си труд и начин на живот. Техният пример е това, което следваме ние, което следват и младите хора. Техният опит е основата, върху която градим бъдещето, мечтите си… Отдавна говорим за фалшивите новини и аз продължавам да се изненадвам от лекотата и безкритичността, с която те се разпространяват. Точно затова на дискусията ,,Защо Европа е от значение - младите говорят\" акцентирах върху бъдещето на младите хора и ключовите умения – цифрови и социални, които те трябва да притежават. Критичното мислене и способността да различаваш истината от лъжата е трудно, но задължително условие в динамично променящата се информационна среда, в която всеки може да произведе „новина“ и да я разпространи. Ще си позволя да използвам част от цитат на журналиста Джоузеф Пулицър, който казва, че най-необходимото нещо за една новина е „точност, точност и пак точност“. Днес в сайтове с анонимни автори и неясна собственост точността не просто липсва, но и никога не е била в дневния им ред. Точността е заменена с тежки манипулации и лъжи. Информираният човек има избор, информираният човек е свободен.\"  Това не е първият път, в който срещу Павлова се разпространяват фалшиви новини. По-рано този месец на министърката преписаха изказването \"Работят в чужбина, защото са алчни, заплатите в България не са лоши!\". Тогава от министерството за Българското председателство на Съвета на ЕС 2018 излязоха с позиция по повод фалшивите новини, уронващи престижа на институцията. ", "date": "2018.03.23", "title": "Павлова: Отново фалшива новина за думи, които уж съм произнесла в Брюксел"}
{"url": "https://www.24chasa.bg/novini/article/6778305", "text": "15 години затвор при строг режим е присъдата на 33-годишния охранител в девненската дискотека „Акапулко“ Виктор Панайотов. Състав на Варненския окръжен съд го призна за виновен за умишлено убийството на 22-годишния Мартин Тодоров от село Николаевка. Той ще трябва да плати и по 130 000 лева кръвнина на родителите на жертвата си. Драмата се разигра на  . Виктор бил повикан на помощ от колегата си Крум заради скандал, последван от сбиване с клиент на заведението. Проблемният клиент бил Мартин, който бил в заведението с приятеля си Руси, за чиято сестра му предстояло да се ожени след няколко дни. Виктор пристигнал на мястото, но Мартин и приятелят му вече били в детска градина, близо до дискотеката. Там 33-годишният мъж нападнал Мартин и започнал да му нанася с нож множество удари по тялото. Един от тях засегнал - в сърцето, се оказал смъртоносен за бъдещия младоженец. Приятелят му Руси също пострадал, но той бил ранен само в бедрото и успял да набере 112. Пристигналият медицински екип констатирал смъртта на Мартин.", "date": "2018.03.23", "title": "15 г. затвор за охранител, убил 22-годишен пред детска градина в Девня"}
{"url": "https://www.24chasa.bg/novini/article/6778322", "text": "– Несъмнено роля в това отношение изигра и професията на баща ми, също машинен инженер. Но може би водеща е вътрешната ми потребност за динамика в ежедневието, в живота. Не се виждах седнала по осем часа зад бюро всеки ден. Приеха ме като студент и в Икономически университет - Варна, и в Техническия университет, но направих правилния избор. Разбрах го още при първите срещи с преподавателите от специалността – впечатлиха ме с добронамерения подход, с подготовката си, с безотказната готовност да съдействат. А когато за първи път със студентската ми група ни заведоха в завод, вече нямах никакви съмнения, че искам да се реализирам в инженерната сфера. Заводът за заключващи системи беше на компанията „Мауер Локинг системс”. Всичко в производствената част беше чисто и подредено по най-добрия начин, всеки си знаеше мястото и задълженията. – Да, напуснах, въпреки че колегите там настояваха да остана. Казваха, че нещата могат да се променят в моя полза. В същото време обаче мои преподаватели от университета ми предложиха да се явя на конкурс за асистентско място в катедра „Технология на машиностроенето и металорежещи машини”. На конкурса се явихме двама, спечелих го аз и станах асистент в катедрата. Но исках да продължа да вървя напред. Наред с воденето на упражнения със студентите, след три години упорито четене защитих докторантурата си и добих право освен упражнения в машинните лаборатории, да водя и лекции. Така разбрах, че да предавам знанията си на млади хора много ми допада. Бях горда, че влизам в академична общност, но исках да запазя и връзката си с прякото машиностроително производство. Затова се обърнах към толкова допадналия ми „Мауер Локинг системс” (сега вече част от световния лидер в тази област „Асса Аблой”) и започнахме да посещаваме завода със студентите, на които преподавах. Исках и те да изпитат онова мое вълнение от запознанството ми като студентка с производството там и да ги мотивирам за професията. В течение на тези наши посещения стигнахме и до договор за сътрудничество между фирмата и университета, конкретно с катедрата ни. В резултат фирмата започна да осигурява практики за студентите, стажове, включително и в чужбина, съдействие за дипломните работи, съвместни участия в проекти, някои от които по европейски програми. Това беше възможност и за фирмата да си намира кадри още от етапа на обучението им като участва в практическата им подготовка с крайна цел да ги привлича на щатни длъжности. Същото постигнах и с фирма „Инхом 98”, изработваща матрици за стъклени опаковки, както и със завода за радарни системи „Черно море”. Скоро ще имам среща за подобен договор и с друг завод. – Така е, няма ги вече старите машини, не се цапаш с масла. Техниката сега е осъвременена, компютъризирана, а задачата на инженера е да разработи управляващата програмата на машината и да я пусне в действие. В съответствие с това катедрата ни обучава студенти и по специалност „Компютъризирани технологии в машиностроенето”. И те са в крак със световните производствени тенденции, защото нашите машиностроителни фирми придобиха авторитет в чужбина и имат добър износ на продукцията си. Тази е и една от причините за недостига на кадри в бранша, тази е причината да биват предлагани освен всичко друго и практики на студентите ни в чуждестранни фирми, свързани с нашите. А на най-старателните се осигуряват и стипендии по време на обучението, заплащане на семестриалните такси, платени стажове и т.н. – Аз и сега с готовност бих работила в машиностроителен завод. Но и тук, в лабораториите на катедрата, съвременна техника не липсва. Имаме модерни измервателни средства, имаме лаборатория по прототипиране. С 3D скенер сканираме обекти и ги извеждаме в компютърна среда, а също с 3D принтер изработваме детайли по създаден с помощта на програмен продукт модел. И т.н. Освен наличната материална база, която постоянно обновяваме, заводите, с които сме във връзка, ни даряват някои съоръжения. Например „Инхом 98” скоро ни предостави машина с цифрово-програмно управление. Разговарям по тези въпроси и с други фирми, партньори на катедрата. В академичната ми работа особено ме удовлетворяват и страничните ангажименти. Преди месеци в рамките на седмица изнасях лекции в Техническия университет в Каунас, Литва по програма Еразъм+ за преподавателска мобилност. През м. май тази година отново ми предстои преподавателска мобилност по покана на Техническия университет в Острава, Чехия. Съвместно с ръководителя на катедрата - доц. Евстати Лефтеров, регистрирахме полезен модел в Патентното ведомство на България и предстои да регистрираме още два полезни модела. През последните две години, като представител на ТУ – Варна, организирах Националните олимпиади по техническо чертане с участие на 120 ученици от цялата страна и участвах в комисията по проверка на състезателните работи и през двете години. Наскоро участвах и в комисията по проверка на резултатите на над 70 ученици, взели участие в Националното състезание \"Най-добър техник в машиностроенето\" в гр. Горна Оряховица. Поех и задачите на отговорник за кандидатстудентската кампания на Машинно-технологичния факултет. Отговарям наред с това и за учебната дейност в ОКС “Магистър“ на спец. КТМ в катедрата. А студентите си чувствам като едно голямо семейство. Канят ме при празнуване на сватбите си, при раждането на деца, при кръщенетата. Особено съм радостна, когато помогна за реализацията на някой от тях на добро работно място по професията. С една дума – сутрин тръгвам с удоволствие за работа, чувствам се щастлива. И – щастливо омъжена за машинен инженер.", "date": "2018.03.23", "title": "Асистент Таня Аврамова от ТУ – Варна: „Машинен инженер” е много добра професия и за нежния пол"}
{"url": "https://www.24chasa.bg/novini/article/6778321", "text": "Престолонаследникът на Кралство Саудитска Арабия Мохамед бин Салман бин Абдулазиз Ал Сауд ще посети България. В писмо до министър-председателя Бойко Борисов, което му беше връчено днес от посланика на кралството у нас Месфер Абдулрахман Ал Гасиб, престолонаследникът заявява желанието на Саудитска Арабия за укрепване на взаимоотношенията между двете държави. „Оценяваме Вашата решителност за продължаване на развитието на сътрудничеството и заздравяване на връзките между двете ни страни във всички области. Желаем Ви крепко здраве и щастие, а на приятелския български народ пожелаваме още по-голям напредък и благоденствие“, се посочва в писмото. Посещението на престолонаследника на Кралство Саудитска Арабия в София е в отговор на отправената от премиера Бойко Борисов покана по време на визитата му в Рияд в края на миналата година. В разговора си тогава двамата дадоха висока оценка на започналия политически диалог на най-високо равнище и го определиха като нов етап в двустранните отношения.", "date": "2018.03.23", "title": "Престолонаследникът на Саудитска Арабия ще посети България"}
{"url": "https://www.24chasa.bg/novini/article/6778533", "text": "Ръководителите на четирите национално представителни работодателски организации, членове на АОБР – Божидар Данев, Васил Велев, Кирил Домусчиев и Цветан Симеонов, в качеството си на физически лица, изпратиха жалба до Омбудсмана на РБ срещу двете топлоелектрически централи, стопанисвани от дружествата AES и „Контур Глобал”. „Отговорно твърдим, че те в постоянен и непрекъснат режим, с последователност, достойна за по-добри дела ни ограбват ежедневно, ежечасно и ежеминутно, като ни „измъкват” от джобовете по 14 лева на мегаватчас използвана електроенергия“, се казва в жалбата, като се призовава за незабавно разследване и предприемане на мерки за пресичане на това нарушаване на правата на потребителите, „изразяващо се в открит и, на пръв поглед, узаконен грабеж“. Четиримата жалбоподатели подчертават, че повод за жалбата са разширените правомощия на Омбудсмана на РБ, вследствие на последната поправка в Закона за Омбудсмана от м. февруари т.г., според която националният защитник вече ще има възможност за намеса и в спорове между граждани и други частни субекти (търговци, граждански организации и отделни граждани). В жалбата се припомня, също така, че Асоциацията на организациите на българските работодатели призова Президента на РБ да наложи вето върху промените в Закона за омбудсмана, тъй като се променя цялата философия на закона, в противоречие с европейското право и практика в тази област. „Ние вярваме, че след като върху Вас легна бремето да се намесвате във всякакви правоотношения, незабавно ще насочите вниманието си към най-фрапиращите примери на узаконени кражби, неправомерни държани помощи и с нищо незаслужени привилегии, които не само бъркат дълбоко в джоба на индустрията като цяло, но и тровят личния живот и личния бюджет на българските граждани – скромни физически лица. Даваме си сметка, че подобни жалби, напълно основателно биха могли да отправят още над 6 милиона пълнолетни граждани – гласоподаватели и най-вече данъкопллатци. Те биха могли да се оплачат не само от „американските централи”, които им изземват непазарно по 450 млн. лв. годишно, но и от всевъзможни „ВЕИ-та” и „високоефективни производства” на електроенергия, които неуморно тършуват из джобовете им, така че надплатената сметка да премине 1,5 млрд. лв. годишно. Това биха били напълно резонни жалби, адресирани към Вас, и ние сме готови да Ви съдействаме, като съобщим на висок глас, че вече сме се обърнали към Вас с подобна молба“, се казва в документа.", "date": "2018.03.23", "title": "Работодатели се оплакват като физически лица на Мая Манолова от американските централи"}
{"url": "https://www.24chasa.bg/novini/article/6778529", "text": "Агенция „Пътна инфраструкттура“ стартира обществена поръчка за изработването на технически проекти при ремонтно-възстановителните работи на тунелите „Топли дол“ и „Правешки ханове“ по АМ „Хемус“ и на „Траянови врата“ на АМ „Тракия“. Съоръженията са част от трансевропейската пътна мрежа (TENT-T). Индикативната стойност на поръчката е 1 010 700 млн. лв. без ДДС и се финансира от бюджета на АПИ. Обществената поръчка е в три обособени позиции за всяко от съоръженията, съобщиха от пресцентъра на Агенция \"Пътна инфраструктура\". В обособена позиция едно е изработването на технически проект при ремонта на тунел „Топли дол“ при км 39+562 на АМ „Хемус“. Стойността й е 350 хил. лв. без ДДС. Съоръжението е въведено в експлоатация през 1985 г. и е с дължина 883 м. Втората обособена позиция е за проектиране на ремонта на тунел „Траянови врата“ при км 53+297 на АМ „Тракия“. Стойността й е 340 хил. лв. без ДДС. Съоръжението е въведено в експлоатация през 1985 г. и е с дължина 720 м. Третата обособена позиция - за проектиране на ремонта на тунел „Правешки ханове“ при км 54+672 на АМ „Хемус“, е на стойност 320 700 лв. без ДДС. Съоръжението е въведено в експлоатация през 1999 г. и е с дължина 834 м. Всеки от трите технически проекта включва извършване на анализ на риска, геодезически измервания, конструктивно обследване на съответния тунел, при необходимост извършване на инженерно-геоложки проучвания и представяне на технически доклад с проектно предложение за ремонтно-възстановителни работи на тунелното съоръжение. Целта е да се предвидят всички нужни мерки и мероприятия, които трябва да се изпълнят на съоръженията, в съответствие с изискванията на Наредбата за технически правила и норми за проектиране на пътни тунели. Срокът за подаване на офертите е до 21 май 2018 г.", "date": "2018.03.23", "title": "Стартират обществена поръчка за проект на ремонта на 3 тунела от АМ „Хемус“ и АМ „Тракия“"}
{"url": "https://www.24chasa.bg/novini/article/6778531", "text": "На 22 и 23 март 2018 г. в София се проведе неформална среща на Политико-военната група на Съвета на ЕС, съобщиха от пресцентъра на военното министерство. Участие взеха представители на всички страни-членки и на Европейската служба за външна дейност. Политико-военната група на Съвета на ЕС е подготвителен орган, дискутиращ темите и решенията в областта на политико-военното измерение на Общата политика за сигурност и отбрана, които впоследствие влизат в дневния ред на Комитета по политика и сигурност и Съвета на ЕС във формат министри на външните работи и/или министри на отбраната. При откриването на срещата делегатите бяха поздравени от Росица Димитрова - директор на дирекция „Отбранителна политика“ в Министерството на отбраната, която говори пред тях за съвременните предизвикателства пред европейската сигурност и приоритетите на българското председателство на Съвета на ЕС в областта на отбраната. В рамките на срещата бяха проведени две работни заседания, посветени на политико-стратегическите поуки от опита в тренировъчните мисии на ЕС и на начина на провеждане на публичната комуникация на съюза в областта на сигурността и отбраната. Председателят на групата предложи интерактивен подход, при който делегатите трябваше да отговорят на конкретно поставени въпроси чрез работа в синдикати, след което да споделят резултатите от дискусията пред цялата група. След приключване на заседанията бе дадена висока оценка за качеството на протеклия дебат и генерираните в неговия ход идеи. Участниците във форума посетиха Военна академия „Георги Стойков Раковски“, където бяха запознати от началника на висшето учебно заведение генерал-майор Груди Ангелов с неговата история, архитектура, учебни дисциплини и програми. Директорът на Центъра за изследване, изграждане и усъвършенстване на способности на НАТО за управление на кризи и реагиране при бедствия полк. Васил Русинов изнесе брифинг за структурата, дейността и проектите на центъра, както и за работата му в подкрепа на ЕС. Съпътстващата културна програма на срещата включваше посещение на Националния военноисторическия музей. По време на организираните беседи участниците се запознаха с ценни експонати от българската военна история, както и със специалните сбирки от оръжия и държавни и военни ордени. Събитието беше организирано от дирекция „Отбранителна политика“ на Министерството на отбраната с подкрепата на Министерството за българското председателство на Съвета на ЕС 2018 и любезното домакинство на резиденция „Бояна“, Военна академия „Г.С. Раковски“ и Националния военноисторически музей.", "date": "2018.03.23", "title": "Политико-военната група на Съвета на ЕС обсъди опита в тренировъчните мисии"}
{"url": "https://www.24chasa.bg/novini/article/6778540", "text": "Най-малко 15 души са убити, а 40 са ранени при атентат с кола бомба, която се взривила край вратите на стадион в град Лашкаргах, в южната афганистанска провинция Хелманд днес, предаде ДПА, цитирайки местен служител. Колата избухнала малко след състезания по борби, провели се на стадиона, когато хората вече излизали навън, предаде БТА. Борбите били част от празниците за афганистанската Нова година. Служителят от местния провинциален съвет също бил на състезанията, но останал невредим. Ранените били откарани в местната болница.", "date": "2018.03.23", "title": "Най-малко 15 убити и 40 ранени при атентат с кола бомба край стадион в Афганистан"}
{"url": "https://www.24chasa.bg/novini/article/6778471", "text": "\"Изборът на фирмата, на която е възложена изработката на каталог, е бил съобразен само със срока, в който е трябвало да бъде издаден той, за да се реализира дарение от строителния предприемач Добромир Петров”, разказа пред “24 часа” проф. Божидар Димитров повод  И добави: “Предметите остават в полза на държавата. Каква фирма на дъщеря ми? Фирмичка. Книжката е отпечатана, а фирмичката фалира бързо. Знам кой е направил този донос.” “Добромир Петров имаше ценна колекция от антично стъкло - рядко се натъкваме на толкова запазени предмети при разкопки, и керамика - над 100 униката, поиска да дари своята колекция на НИМ. Обадиха ми се от ДАНС в 1 ч през нощта да я приема. Отворих музея. Научих, че човекът, който ми предложи това преди 3 г. - Андрей Младенов, ръководител на звено в полицията, е преместен. Не му отказах. Условието беше да се издаде бързо каталог на находките, преди да се осъществи дарението. Това струваше на дарителя 20 хил. лв. - спонсорски, и той ги даде”, обясни той за връзката си с Петров, който според него сега работи в чужбина. “Човекът после изчезна”, казва историкът. Но колекцията му, която е много ценна, е във фондовете на НИМ. Не са ползвани държавни пари за каталога, твърди проф. Димитров.", "date": "2018.03.23", "title": "Божидар Димитров: Каква фирма на дъщеря ми? Фирмичката бързо фалира!"}
{"url": "https://www.24chasa.bg/novini/article/6778551", "text": "Гръцкият премиер Алексис Ципрас заяви днес, че Атина ще продължи двустранните усилия за решаване на случая с двама гръцки войници, арестувани в Турция, но разчита и на подкрепа от партньорите от Европейския съюз, предаде Ройтерс.  Гърция твърди, че инцидентът е \"резултат от грешка\" и настоява за незабавното им освобождаване, предаде БТА. Говорейки на среща на върха на ЕС в Брюксел, Ципрас каза, че е получил уверения от ръководителите на Европейската комисия и Съвета на ЕС, че въпросът ще бъде повдигнат по време на разговорите с турския президент Реджеп Тайип Ердоган в България следващата седмица.", "date": "2018.03.23", "title": "Ципрас: Разчитаме на подкрепа от ЕС за гръцките войници, арестувани в Турция"}
{"url": "https://www.24chasa.bg/novini/article/6778594", "text": "Македонските шофьори на камиони, извършващи международни превози, ще получат писмени инструкции как да се защитят от нелегално натоварване на мигранти и бежанци от страна на трафиканти на хора, предаде агенция МИА. Стопанската камара на Македония съобщи, че всички участници в международния транспорт ще получат брошура, в която са обяснени и представени визуално измамите, до които прибягват трафикантите, за да натоварят тайно мигранти, както и препоръки как шофьорите да се защитят от тези действия. Плакати с подобно съдържание ще бъдат поставени и на граничните пунктове, предаде БТА. Материалите ще бъдат написани на македонски, английски и албански език. Акцията е предприета съвместно от Националния координационен център за гранично управление при македонското правителство и Стопанската камара.", "date": "2018.03.23", "title": "Обучават македонските тираджии как да се защитават от нелегален превоз на мигранти"}
