{"url": "https://www.24chasa.bg/novini/article/6717133", "text": "Асоциацията на организациите на българските работодатели (АОБР) е силно притеснена от създалото се напрежение в работата на Търговския регистър, породено от влезлите в сила в края на 2017 г. промени в Търговския закон. Това съобщиха от организацията в писмо. Според тях блокираната възможност за прехвърляне на дружествени дялове и предприятия поставя под съмнение декларираните от страна на правителството и Народното събрание усилия за намаляване на административната тежест. Те смятат, че промените в Търговския закон са пример за \"законотворчество под натиск и демонстрират нагледно какви са последствията от изменения в законодателството без пълноценна и обективна оценка на въздействието и без отчитане на позициите на заинтересованите страни“. От АОБР припомнят, че по време на обсъждането на промените в Търговския закон работодателските организации ясно са изразили несъгласието си, но народните представители не са ги взели под внимание. Преди няколко години така беше криминализирано недекларирането на осигурителни плащания, но до момента няма информация за осъден по такава причина работодател. Подобен ще е резултатът и от промените в ТЗ – неясни ползи, но видими негативи, твърдят от бизнеса. Въведената временна практика за доказване на обстоятелствата за изплатени възнаграждения и осигуровки чрез представяне на удостоверение от страна на работодателя, решават временно създадения проблем, но не дават гаранции за възможна злоупотреба от страна на работниците и служителите спрямо коректни работодатели, смятат те. Затова АОБР настоява за спешно намиране на административни и правни механизми за нормализиране на работата на Търговския регистър и апелира промените в законодателството да стават при отчитане на позициите на заинтересованите страни и след задълбочена оценка на въздействието", "date": "2018.02.14", "title": "Работодателските организации притеснени от работата на Търговския регистър"}
{"url": "https://www.24chasa.bg/novini/article/6717375", "text": "Цените на 113 от общо 300 клинични пътеки, по които работи здравната каса, ще бъдат завишени от 1 април 2018 г. Увеличението е в размер на 150 млн. лв. и обхваща всички специалности. В тях са включени и 17-те пътеки, предимно в педиатрия, пулмология, неврология и акушерство и гинекология, за които Сдружението на общинските болници настоя да се завишат цените и обемите. За това са се договорили НЗОК и лекарския съюз в новия рамков договор, който трябва да се подпише до 28 февруари, обясни вчера д-р Венцислав Грозев, председател на съсловната организация. Предвидени са 3 млн. лв. повече за направления за изследвания и образна диагностика, увеличен е броят на мамографиите и цитонамазките. Договорено е още джипитата да получават с 1 лев повече за профилактичен преглед на деца до 2 г. и с 0,50 ст. - от 2 до 7 г. Решен е проблемът с отчитането на касовите бележки, като това ще става по електронен път, без да се въвежда информация за пациента, увери д-р Грозев. Два спорни текста по новия рамков договор остава да се решат. Те ще се обсъждат на 20 февруари. Единият е при смяната на джипи изборът на нов личен лекар да влиза в сила месец по-късно, тъй като често се получавало дублиране на прегледи и изписване на лекарства. Другото искане на БЛС е да отпадне задължението профилактичният преглед да трае 10 минути. “Понякога са нужни 8, друг път 15 мин. Времевото изискване трябва да има препоръчителен характер”, посочи Грозев.", "date": "2018.02.14", "title": "Касата ще плаща по нови цени 113 клинични пътеки (Обзор)"}
{"url": "https://www.24chasa.bg/novini/article/6717448", "text": "Инцидентът със стрелба пред централата на Агенцията за национална сигурност на САЩ (АНС) не е свързана с тероризма, предава AFP, като се позовава на информация от служител на ФБР. „Няма индикации, че това има връзка с тероризма\", заяви специалният агент на ФБР Гордън Джонсън, предаде \"Фокус\". Трима души са арестувани, след като автомобилът им се вряза във входа на АНС във Форд Мийд, щата Мериленд, потвърди Джонсън.  Двама други - полицейски служител на АНС и свидетел на инцидента, също са пострадали и са настанени в болница, допълни агентът.", "date": "2018.02.14", "title": "Стрелбата пред Агенцията за национална сигурност на САЩ не е свързана с тероризъм"}
{"url": "https://www.24chasa.bg/novini/article/6717465", "text": "На 78-годишна възраст в дома си в Ротердам днес почина най-дълго управлявалият холандски премиер Руд Люберс, предадоха осведомителните агенции, позовавайки се на комюнике на холандското правителство. Причината за смъртта не се съобщава. Люберс бе начело на консервативни правителства от 1982 до 1994 г. Той успешно преведе страната си през период на икономически трудности, съкращавайки социалните помощи и убеждавайки профсъюзите да ограничат исканията си. Люберс допринесе и за формиране на основите на Европейския съюз, предаде БТА. Международната му репутация обаче пострада, когато през 2005 г., бе принуден да се оттегли от поста на върховен комисар на ООН по въпросите на бежанците (който зае през 2001 г.) заради скандал, свързан с обвинения от страна на пет жени в сексуален тормоз. Вината му не бе доказана, отбелязва ТАСС. Понякога Люберс бе критикуван, че е прекалено склонен към принципни компромиси, но привържениците му изтъкват неговия прагматизъм и способност да постига споразумения. Страната ни изгуби голям държавник, каза днес за Люберс холандският премиер Марк Рюте.", "date": "2018.02.14", "title": "Почина бившият холандски премиер Руд Люберс"}
{"url": "https://www.24chasa.bg/novini/article/6717309", "text": "42-годишен мъж от Стражица, заплашил, че ще заколи тв водещия Слави Трифонов, бе задържан от полицията. Рейхан Мехмедов отправил заканата на тел. 112. Той се обадил в 13,55 ч на 14 февруари. Представил се и заявил, че Слави Трифонов му е “нанесъл вреда” на 1 март 2010 г., но не уточнил каква. Предупредил, че на 1 март т.г. ще отиде в НДК и ще заколи тв водещия. Полицаите реагирали веднага. За по-малко от час след позвъняването те локализирали автора на заплахата и го задържали. Отвели го в районното да даде обяснения. Обаждането е направено от телефон в пощата на Стражица, казали полицаи на екипа на “Шоуто на Слави”. “На 1 март ще си правим шоуто”, заявиха от тв предаването, без да коментират заплахата. Според наши източници Рейхан 2 пъти през м.г. е ходил доброволно за лечение в Държавната психиатрична болница във великотърновското село Церова кория. Мъжът е с диагноза шизофренно разстройство. Майка му се оплаквала, че постоянно ѝ иска пари, продава вещи от дома си и говори несвързано. От обясненията му след ареста станало ясно, че в сряда по обед е гледал повторение на едно от предаванията на “Шоуто на Слави”. В един момент по неясни причини се афектирал и набрал 112. Бил и пиян. След задържането, придружен от полицай, Рейхан отишъл в Церова кория за доброволно лечение. Прокуратурата в Горна Оряховица е завела дело за закана за убийство. Назначена е експертиза за психическото състояние на Рейхан. Ако се окаже, че при обаждането на тел. 112 той е осъзнавал какво прави, ще го съдят. Но ако е действал под влияние на болестта си, ще бъде пратен на принудително лечение за минимум 6 месеца.", "date": "2018.02.14", "title": "Мъж  плаши, че ще “заколи” Слави  Трифонов. Задържат го в Стражица (обзор)"}
{"url": "https://www.24chasa.bg/novini/article/6717335", "text": "Почетен знак на МВР I степен получи комисар Явор Колев, шеф на отдел “Трансгранична организирана престъпност” в ГДБОП. Призът му бе връчен от вътрешния министър Валентин Радев за висок професионализъм при разкриването на компютърни престъпления, трафика на антики и други.                                                 ", "date": "2018.02.14", "title": "Почетен знак на МВР I степен за комисар Явор Колев"}
{"url": "https://www.24chasa.bg/novini/article/6717347", "text": "125 млн. лв. за транспорта в София ще бъдат отпуснати по програма “Региони в растеж” и от бюджета на Столичната община, реши правителството. Средствата са за ремонт на трамвайни линии и доставка на нови мотриси. Сред предвидените за рехабилитация трасета е и това по бул. “Цар Борис III”. Ще се купуват 13 нископодови, съчленени трамвайни мотриси. Пари ще се заделят и за интелигентната система за управление на трафика, както и за усъвършенстване на съществуваща за информация на пътниците в реално време. ", "date": "2018.02.14", "title": "125 млн. лв. за транспорта в София"}
{"url": "https://www.24chasa.bg/novini/article/6717496", "text": "Поне 6 труса с магнитуд на 4-та степен са станали в района на южния мексикански щат Оахака в рамките на по-малко от 10 часа, съобщи националната сеизмологична служба. Най-силният трус е бил от 4,9 степен и е регистриран на 67 км. от селището Крусесита, на дълбочина 6 км. Сведения за пострадали и разрушения няма, предава  . Миналата есен Мексико преживя две силни земетресения. Жертви на стихията на 7 септември (магнитуд от 8,2 степен) в щатите Оахака, Чиапас и Табаско станаха 102 души. А земетресението на 19 септември (магнитуд 7,1 степен) погуби 369 души. Трусовете повредиха 180 хиляди жилища в южните и централните щати на Мексико, а имуществото на повече от 2 млн. души пострада.", "date": "2018.02.14", "title": "Шест земетресения за по-малко от 10 часа в Мексико"}
{"url": "https://www.24chasa.bg/novini/article/6717426", "text": "Наредба ще пресича измамните схеми, които прилагат земеделци с надписване на декари, за да получат субсидии за ниви. Освен това тя ще помага и в случаите, когато се стигне до съд. Досега практиката показва, че много от делата не се решават именно заради липсата на наредба. Това стана ясно на 6-ата национална среща на земеделците, която се провежда във Варна. На нея над 500 фермери ще обсъждат до 17 февруари най-актуалните проблеми в българското и европейско земеделие. Организаторите събраха ръководството на министерството на земеделието, фонд “Земеделие”, ресорната парламентарна комисия, ръководители от европейските институции, неправителствените организации, представители на агробизнеса и академичните среди. Наредбата трябва да е ясно разписана и съобразена с реалностите в България. Само така могат заяви председателят на Асоциацията на земеделските производители Венцислав Върбанов при откриването. Наредбата, която реграментира подпомагането за обработваната земя, е готова и обявена за обществено обсъждане. Това се наложи и след приетите в сряда от парламента промени в Закона за подпомагане на земеделските производители. Там е разписано, че фонд “Земеделие” ще може Тогава ще се извършва и географско определяне на площта. Ако има нарушения, ще се отказват субсидии. С промените бе решено двойно да се увеличат парите за хектар на младите стопани - от 25 на 50% по схемата за единно плащане за площ. “На нашия форум очакваме да бъдат изпратени послания не само към българските земеделски производители, но и към европейските фермери. По време на българското председателство ще се отвори дебатът за Общата селскостопанска политика след 2020 г. Трябва да се обединим около една позиция. Категорични сме, че след 2020 г. трябва да бъдат заличени разликите във финансирането между стари и нови страни в ЕС”, допълни Върбанов. “Започнахме изключително силно нашето председателство. През декември структурирахме фокусирани дебати по най-важните теми на Общата селскостопанска политика, така че да можем в Съвета на министрите да ги обсъдим. и да няма съфинансиране по директните плащания”, заяви при откриването министърът на земеделието Румен Порожанов. Той допълни, че една от основните теми на форума ще бъде как ще се структурира годишната финансова рамка и бюджетът. Според него трябва много делова работа, защото това, което се прави сега, е много важно за бъдещето. Министърът съобщи, че в сряда е започнал първият изцяло електронен прием през система ИСУН по подмярка 4.2 “Инвестиции в преработка/маркетинг на селскостопански продукти” от Програмата за селските райони. Тя е била една от най-дългоочакваните, крайният срок за кандидатстване е 16 май. Бюджетът по нея е 166, 243 млн. лв. До 3 седмици преди крайния срок могат да се искат разяснения и да се задават въпроси по електронен път. “Директните плащания стабилизират доходите, подобряват положението на земеделците и затова не можем да се съгласим те да бъдат намалени.” Това каза по време на шестата Националната среща на земеделските производители в България председателят на Комисията по земеделие и развитие на селските райони към Европейския парламент Чеслав Шекерски. Той допълни, че 37% от бюджета на ЕС е за Обща селскостопанска политика и трябва да запазим нивото му, за да може европейското земеделие да е конкурентно. Шекерски е категоричен, че доходът на земеделския производител трябва да е равен на другите професии, а плащанията да се синхронизират със скалата на производството. “Производството на всеки хектар трябва да е конкурентоспособно. Ние осъзнаваме, че ще следват процеси на концентрация, това е нормален пазарен процес, но трябва да запазим определени принципи на рационалност, определени мащаби на стопанството. Трябва да помним, че процесите се нуждаят от синхронизиране и да се намери равновесие с нормите за опазване на околната среда”, обясни той. Според Шекерски има и слаби моменти като прекаленото разширяване на системата за реализиране на продукцията. Това обаче трябва да се съобрази с екологията и климата. Друг проблем е организирането на пазара. “Отидохме прекалено далеч в ликвидирането на механизмите на пазара, когато изграждаме мрежи за безопасност, недокрай ефективни. Знаем каква беше ситуацията в предишния период, що се остнася до пазара на мляко и месо”, обясни шефът на земеделската комисия в Европарламента.", "date": "2018.02.14", "title": "Спират кражбите на субсидии с надписани декари"}
{"url": "https://www.24chasa.bg/novini/article/6717491", "text": "Общи действия по гражданската война в Сирия ще обсъждат външните министри на страните от ЕС на неформалната си среща в София. Тя започва днес, само ден след като френският президент Еманюел Макрон заплаши, че страната му може да нанесе удари срещу режима на Басар Асад. На гражданската война в Сирия ще е посветен работният обяд в четвъртък на срещата “Гимних” на европейските външни министри. За нея пристигат почти всички първи дипломати от ЕС като британския Борис Джонсън, германския Зигмар Габриел, френския Жан-Ив льо Дриан и пр. Големият отсъстващ ще е холандският външен министър Халбе Зейлстра, който подаде оставка. Идват и върховният представител на ЕС за сигурността и външната политика Фредерика Могерини и комисарят по разширяването Йоханес Хан. На влизане за съвета всички те ще могат да разгледат изложба със снимки на коментатора на “24 часа” и главен редактор на “Тренд” Георги Милков от горещи точки в света, към които ЕС има отношение. Форматът “Гимних” е закрит неформален съвет, на който външните министри вземат конкретни решения, без да се съобщава подробна информация. Теми на първия ден в София ще са още Северна Корея и Западните Балкани. Разширяването на ЕС със страните от Балканите ще е на фокус във втория ден. Затова в петък към съвета ще се присъединят и първите дипломати на Албания, Сърбия, Македония, Турция и Черна гора. Очакванията са в коридорите на НДК да има и неформална среща между гръцкия министър Никос Кодзиас и македонския Никола Димитров за името на Македония. Димитров пристигна в София в сряда за размяна на ратификационните документи на договора за приятелство с Екатерина Захариева, с което от вчера той влезе в сила. Като правителство бяхме храбри и направихме нещо добро и за двете страни, заяви след церемонията премиерът Бойко Борисов.", "date": "2018.02.14", "title": "ЕС обсъжда в София общи действия за Сирия"}
{"url": "https://www.24chasa.bg/novini/article/6717404", "text": "Жан-Клод Юнкер подкрепи в сряда намаляването на кохезионните фондове, както и парите за земеделието. Шефът на Еврокомисията обаче подчерта, че е против жестоки съкращения на парите за сближаване. Според Ройтерс намаляването на кохезионните фондове се очаква да е за сметка на региони в по-богати европейски държави като Швеция, Испания, Ирландия и Италия. Преди неформалната среща на лидерите на ЕС на 23 февруари 2018 г. Европейската комисия представи различни варианти за нов и модерен дългосрочен бюджет на съюза, който да осигури ефикасното постигане на неговите приоритети след 2020 г. Ирландският в. “Индипендънт” посочва, че е възможно орязване с до 30% на парите по Общата селскостопанска политика, което означава значителен спад на селскостопанските помощи. Това ще бъде обвързано и с реформа на начините, по които парите се харчат. Поне 25 млрд. евро от бъдещия седемгодишен бюджет ще бъдат отделени за подпомагане на страните, които още не са в еврозоната, за да извършат необходимите реформи и да изпълнят критериите, предаде Ройтерс. България също е сред държавите, които искат възможно най-бързо да влязат в чакалнята на еврозоната. Комисията предлага също да бъдат отделени средства за “стабилизиращи функции”, които да защитават страните членки в случай на кризи. Следващият бюджет на ЕС трябва да е по-голям от сегашния независимо от дупката, която ще се образува с оттеглянето на Великобритания, обяви на свой ред комисарят по бюджета Гюнтер Йотингер. Според него това ще наложи държавите членки да увеличат вноските си. Йотингер каза, че бюджетът от 2021 до 2027 г. трябва да е 1,1 или 1,2% от БВП на ЕС, при 1% сега. Освен от съкращения на разходи и увеличение на вноските бюджетът трябва да бъде попълван и с нови източници на финансиране. Парите от ЕС ще бъдат обвързани и със зачитането на основополагащите ценности и с придържането към върховенството на закона от страна на държавите членки. “Когато говорим за бюджети, не говорим за счетоводство, а за приоритети и амбиции. Чрез тях нашето бъдеще намира израз в конкретни цифри. Така че нека първо поговорим за това каква Европа искаме”, каза Юнкер на пресконференция в Брюксел, продължила повече от час. Той посочи, че в днешния ЕС исканията взимат превес над убежденията. Едните не искат да плащат повече, другите не искат да получават по-малко, добави той по повод бюджета след 2020 г..Окончателните предложения по него ще бъдат представени през май. Жан-Клод Юнкер отхвърли идеята за единна федерална европейска супердържава, посочвайки, че е “пълен абсурд” да се смята, че някога би подкрепил подобен проект, съобщи Ройтерс. Ние не сме САЩ, ние сме Европейският съюз, изтъкна Юнкер по време на пресконференцията си в Брюксел. Изказването му бе насочено към привърженици на Брекзит, които го обвиняват, че призовава за по-тясна интеграция в рамките на блока. Той изрази подкрепата си за избирателната система, която го доведе на власт през 2014 г. и която за първи път в историята на ЕС обвърза назначаването на председателя на Европейската комисия с резултата от изборите за Европейски парламент. ", "date": "2018.02.14", "title": "Юнкер допуска намаление, но не жестоко орязване на кохезионните фондове"}
{"url": "https://www.24chasa.bg/novini/article/6717521", "text": "Турция ще подпише споразумение с Русия за доставката на втори полк на системи за противоракетна отбрана С-400 „Триумф“ през 2020 г., пише вестник Daily Sabah. „След завършването на доставката на първия полк през май-юни 2020 г., страните планират да подпишат нов договор за доставката на втория полк С-400 през 2021 г. Списъкът на доставките ще бъде подобен на този, включен в първият договор\", разкри руски източник. Съгласно думите му, новата сделка ще включва частично локализиране на производството с някои турски фирми, произвеждащи определени „не от решаващо значение\" части от системите С-400, предаде \"Фокус\". През декември миналата година Турция подписа споразумение с Русия за доставката на С-400, най-модерната руска противоракетна система. Сделката е на стойност 2,5 млрд. долара. С нея Турция стана първата държава от НАТО, която придобива С-400. С помощта на С-400 Анкара се стреми да изгради първата в Турция система за противоракетна отбрана и противоракетна защита, за да се предпази от заплахите в региона. Освен това договорът помага на Турция да развие своя собствена система за ПРО, тъй като предвижда предаване на ноу-хау технологии, подчертават от редакцията. С-400, предадена на въоръжение през 2007 г., е най-новото поколение руски ракетни системи. До този момент Москва е продала такива единствено на Китай и Индия.", "date": "2018.02.14", "title": "Турция ще подпише споразумение с Русия за доставката на втори полк С-400"}
{"url": "https://www.24chasa.bg/novini/article/6717293", "text": "Истанбулската конвенция няма да влиза в Народното събрание. Винаги съм се съобразявал с волята на хората и на църквата. Това увери премиерът Бойко Борисов пред bTV. Само ако има абсолютен консенсус в българското общество, ще я приемаме, увери той. Премиерът е категорично против референдум. Щом хората са уплашени - махаме я, обеща Борисов. \"Няма да правя нищо, което да притеснява хората. ГЕРБ няма да стои вече зад Истанбулската конвенция. Много мъжкари се навъдиха и все говорят, че ще правим децата гейове... За да не ме питате вече за Истанбулска конвенция, защото малко звучи...\", бесен е министър-председателят.                                                                                     ", "date": "2018.02.14", "title": "Борисов: Истанбулската конвенция няма да влезе в НС, махаме я!"}
{"url": "https://www.24chasa.bg/novini/article/6717327", "text": "\"С президента Румен Радев отношенията ни са добри и винаги са били добри. От години си общувам с него и той е прекрасен човек. Съветът ми е да не си слуша много тенорите и беквокалите, както и аз моите не ги слушам много.\" Това препоръча премиерът Бойко Борисов пред bTV. И се възмути, че хората, които пишат речите на държавния глава, наричат несправедливо министър-председателя и ГЕРБ \"кукловодите на Истанбулската конвенция\". И призна, че визира като сив кардинал Иво Христов. \"С президента Радев няма тема, по която да не сме се разбрали. Предложи шеф на НСО - приех веднага. Днес е предложил посланик в Москва, ще го одобрим\", повтори Борисов. \"Цеко Минев стои зад \"Юлен\". Омразата между Цеко Минев и зелените води до напрежението за Пирин\", обясни проблема премиерът. \"С този начин на изразяване на Валери Симеонов - че зелените са глупаци, не съм съгласен. Нито с думите му за Ска Келер\", подчерта Борисов. И допълни: \"Историята ще каже дали съм бил прав. Дали нещо е било правилно, след 50 г. ще се разбере.\" Борбата с корупцията не е само усещане. Завчера арестуваха кмета на Септември, подчерта Борисов. Отговарям за 110 милиарда, а заплатата ми е по-малка от твоята, каза той на водещия Антон Хекимян на въпрос за увеличените депутатски възнаграждения.", "date": "2018.02.14", "title": "Борисов: Президентът да не си слуша беквокалите, иначе е прекрасен"}
{"url": "https://www.24chasa.bg/novini/article/6717354", "text": "Полетът в космоса на електрическия автомобил \"Тесла\" , изстрелян с тежката ракета \"Фалкон хеви\", може да бъде проследен в интернет в специален сайт, създаден от ентусиаст, съобщава технологичният сайт BGR. Автомобилът с манекена вече развива 11 хиляди километра в час. Неговото примерно местоположение може да бъде проследено на сайта  . С помощта на математически алгоритъм на портала е указана отдалечеността на возилото от Земята и от Марс, както и неговата скорост. Изобразена е и схема, показваща орбитата на електромобила, предаде БТА. По време на публикацията \"Тесла\"-та на Мъск се е намирала на 2,2 милиона километра разстояние от Земята, а до Марс й предстои да измине 229 милиона километра при скорост 11 хиляди км/ч.", "date": "2018.02.14", "title": "Интернет сайт следи полета на автомобила на Илон Мъск"}
{"url": "https://www.24chasa.bg/novini/article/6717368", "text": "В Главната квартира на НАТО в Брюксел започна днес, 14 февруари, редовната среща на министрите на отбраната на страните-членки на НАТО. От българска страна в нея участва заместник министър-председателят по обществения ред и сигурността и министър на отбраната Красимир Каракачанов, съобщиха от пресцентъра на Министерство на отбраната.  В първия работен ден министрите на отбраната обсъдиха постигнатия напредък в изпълнението на ангажимента за увеличаване на разходите за отбрана, приет на срещата на върха на НАТО в Уелс през 2014 г. и препотвърден на специалната среща през май 2017 г. С оглед изпълнението на тези ангажименти на 3 януари 2018 г. Министерският съвет на Република България одобри Национален план за повишаване на разходите за отбрана на 2% от БВП до 2024 г. Тези усилия на страната ни, както и на другите съюзници, бяха оценени позитивно, като същевременно бе подчертана необходимостта от допълнителна политическа воля за устойчивост на процеса. Бяха дискутирани предприетите от НАТО действия за модернизация и адаптация, които включват промени на институционално ниво, в модела за управление на общото финансиране, както и във функционирането на Главната квартира на Алианса. Първият ден от срещата ще завърши с работна вечеря, на която ще бъде обсъдено развитието на сътрудничеството между НАТО и ЕС след съвместната декларация от Варшава през 2016 г. В тази част от дебатите ще участва върховният представител на ЕС по въпросите на външните работи и политиката на сигурност Федерика Могерини и министрите на отбраната на Швеция и Финландия. Ще бъдат разгледани и въпроси, свързани с развитието на европейската отбрана, Постоянното структурирано сътрудничество на ЕС в областта на отбраната и Европейския фонд за отбрана.", "date": "2018.02.14", "title": "Министрите на отбраната на страните-членки на НАТО се срещнаха в Брюксел"}
{"url": "https://www.24chasa.bg/novini/article/6717268", "text": "Министърът на отбраната на Израел Авигдор Либерман увери, че страната му ще направи всичко необходимо, за да предотврати усилията на Иран да укрепи позициите си в Сирия, пише вестник The Jerusalem Post. „Иран ни обявява война. Най-високите ешелони в Техеран искат да изтрият ционистката общност; те не крият факта, че искат да изтрият държавата Израел от лицето на земята\", подчерта Либерман в рамките на конференция в Тел Авив. „Иран се бори с нас също и чрез „Хизбула“, „Ислямския джихад“, а и сега и „Хамас“, и - разбира се, сирийския режим. За съжаление, това е ежедневна война не само във военен аспект, но също и в този на международния тероризъм и правим всичко възможно, за да запазим сигурността на Израел. Всичко, което трябва да направим, е направено“, подчерта Либерман, предаде \"Фокус\". В събота ирански дрон, излетял от сирийската база Т4 в северната провинция Хомс, прелетя през йорданска територия, преди да проникне във въздушното пространство на Израел. Апаратът бе свален от израелски хеликоптер. В отговор ВВС на Израел нанесоха удари срещу сирийската база, припомнят от редакцията. „Иранската дейност, разбира се, трябва да ни притеснява. Това не са само теоретични заплахи. Те инвестират милиарди долари в оръжия за масово унищожение и се опитват да се установят в Сирия\", алармира министърът.", "date": "2018.02.14", "title": "Министърът на отбраната на Израел: Иран ни обяви война много отдавна"}
{"url": "https://www.24chasa.bg/novini/article/6717265", "text": "Искам да поздравя парламентите на двете държави. Ясно е, че ние като правителство бяхме храбри и направихме нещо добро и за двете страни. Така че специални поздрави на Зоран и оттук нататък имаме доста практическа работа. Това каза министър-председателят Бойко Борисов, след като бяха разменени ратификационните документи, с които влиза в сила Договорът за приятелство, добросъседство и сътрудничество между Република България и Република Македония, предаде „Фокус“. „Утре има среща на транспортните ни министри и всяка фаза по основните транспортни коридори – 4, 8 и 10, да ги подготвим и да ги докладваме на 1 март. Поканили сме премиерите на балканските държави, където минават тези коридори, и на срещата ще запознаем с всичко Европейския съвет. Мисля, че ще убедя всички, защото това, което предлагаме, трябва да стане. А стане ли – Балканите ще бъдат красота! А ще стане, защото вече са на масата“, каза още премиерът Борисов. Той обясни, че следващата седмица – на 26 февруари, в Лондон Европейската банка за възстановяване и развитие е поканила на среща премиерите на Балканите. „Така че имаме едно доста силно финансиране – Световната банка, Европейската инвестиционна банка и Европейската банка за възстановяване и развитие. Така че ние трябва да сложим на масата трите неща, които искаме – магистралите, жп линиите и дигиталната инфраструктура. В бюджета има 30-40 млрд. евро, свързани с тази инфраструктура“, обясни Борисов. Той коментира и спора на Гърция и Македония за името на македонската държава. „Винаги много внимавам да не излезе, че даваме съвети на другите страни, но ако Скопие и Атина бъдат храбри и намерят решение за спора на името, ще видите как в рамките на месеци нещата ще се развият в много добра посока. Така че стискам палци, България ще бъде конструктивна, взимането на това решение е важно“, каза Борисов. Мисля, че днес е много важен ден за отношенията ни. Може би, символиката на 14 февруари, ми позволява да кажа, че днес историята се усмихна на България и Македония, а бъдещето им се отвори. Това каза министърът на външните работи на Република Македония Никола Димитров. „Имаме съвсем различни отношения, още преди договорът да влезе в сила“, коментира той. „Утре министрите по транспорт на България, Македония и Албания имат среща, за да конкретизират обвързването, сближаването и улесняването на пътния и железопътния транспорт и ръстът в туризма“, обясни Никола Димитров и допълни, че страните ни имат много близки политически отношения. „Има много въпроси, които ни свързват и много общи интереси“, посочи той. „Имаме късмет, че се случва тази еволюция на отношенията между двете държави тогава, когато България председателства Съвета на ЕС“, коментира македонският външен министър. „Благодарни сме, че успяхте с лидерството на премиера Бойко Борисов в това да има толкова голямо внимание на страните членки на ЕС върху нашия регион. Имаме шанс с изправена глава да продължим напред“, заяви Никола Димитров. „Чест за мен е, че съм тук“, каза още той. Оттук нататък добросъседските отношения с Македония ще вървят само нагоре, показахме, че можем да решаваме проблемите на Балканите сами, коментира вицепремиерът по правосъдната реформа и министър на външните работи Екатерина Захариева. \"За мен е радост днес, в присъствието на премиера да разменим ратификационните документи“, заяви Захариева. „Дори преди влизането в сила на този договор резултатите вече са видими – много срещи между министрите, много подписани споразумения. След подписването на Договора за добросъседство от август досега има 11% ръст на стокообмена между двете държави и 10% ръст на туристите. Нямаме право да не оправдаем доверието на гражданите“, каза още външният министър. По думите й предстои работа по формирането на междуведомствена комисия, като от страна на България и от страна Македония ще бъдат включени по 7 души – общо 14. „Искам да благодаря на колегата си за конструктивната работа. Убедена съм, че оттук нататък добросъседските отношения ще вървят само нагоре. Показахме, че можем да решаваме проблемите на Балканите сами и само за няколко месеца да постигнем напредък, който не беше постигнат от години“, коментира още Екатерина Захариева.", "date": "2018.02.14", "title": "Борисов: Поздравявам парламентите на България и Македония – направихме нещо добро за страните ни (Снимки)"}
{"url": "https://www.24chasa.bg/novini/article/6717288", "text": "Градският съвет на Анкара преименува днес улица, на която се намира посолството на САЩ, в чест на операцията, която турските въоръжени сили провеждат в Северна Сирия, предаде ТАСС, позовавайки се на телевизия Хабер тюрк. По този начин досегашният булевард Невзат Тандоган вече ще се нарича \"Маслинова клонка\". Улицата е разположена край северната ограда на посолството на САЩ и е с дължина 400 метра. Причините за смяната на името не се съобщават, предаде БТА. Генералният щаб на турските въоръжени сили обяви на 20 януари началото на операция \"Маслинова клонка\", насочена главно срещу сирийските кюрдски Сили за защита на народа (СЗН). Анкара смята СЗН за терористична организация и многократно е призовавала САЩ да прекратят подкрепата си към тях. Преди време Вашингтон доставяше оръжия на СЗН, но обеща да прекрати доставките.", "date": "2018.02.14", "title": "Преименуваха улица, на която се намира посолството на САЩ в Турция, на \"Маслинова клонка\""}
{"url": "https://www.24chasa.bg/novini/article/6717379", "text": "Хърватия и Сърбия заедно ще поискат пари от Европейския съюз за изработване на проектна документация и изпълнение на проект за реконструкция на железопътната линия Загреб-Белград, съобщи хърватската телевизия ХРТ. Сръбският министър на транспорта Зорана Михайлович съобщи, че е поискала среща с хърватския си колега Олег Буткович, за да подпишат протокол във връзка с реконструкцията, след което ще поискат средства от фондовете на ЕС, предаде БТА. Линията Загреб-Белград е част от Коридор номер 10. Част от линията на сръбска територия вече е реконструирана. Стойността на работите в Сърбия възлиза на около 250 милиона евро, каза Михайлович. Тя добави, че очаква работите по проекта да започнат още през следващата година.", "date": "2018.02.14", "title": "Хърватия и Сърбия ще искат пари от ЕС за реконструкция на жп линията Загреб-Белград"}
{"url": "https://www.24chasa.bg/novini/article/6717383", "text": "Проверка за бежанци в хостел на столичната улица \"Св.Св. Кирил и Методий\" прави столичната полиция, видя репортер на \"24 часа\". Акцията е след подаден сигнал, че в хостела има мигранти. В момента на място е бус с няколко полицаи. През прозореца те говорят с един от чужденците и се опитват да влязат в сградата, която е заключена. Проверката е в същия хостел, за който \"24 часа\" писа преди една година. Тогава изданието ни разказа историята на пакистанския адвокат", "date": "2018.02.14", "title": "Проверяват хостел до Лъвов мост за бежанци (Снимки)"}
{"url": "https://www.24chasa.bg/novini/article/6717283", "text": "Карина Караиванова - председателка на Комисията за финансов надзор (КФН), ще получава основно месечно възнаграждение от 13 146 лева. Нейните заместници Бойко Атанасов, Ралица Агайн и Диана Йорданова ще се разписват срещу 12 003 лева. Най-ниско платен от ръководството ще е Владимир Савов, който е редови член на комисията съсн заплата от 11 432 лева. В специализираната администрация на КФН средното възнаграждение на шефовете на дирекциии ще е 5133 лева. Експертите, на които ще се разчита да повишат ефективността на застрахователния надзор, ще получават средно по 4500 лева, след като бъдат наети от комисията. Основната заплата на главните експерти е определена на 2893 лева, на старши експертите - 1989 лева, на младши експертите 1472. Всички посочени суми са основни, към тях има добавки за прослужено време и научни звания. Възнагражденията стават възможни, след като бе променен законът и моделът на финансиране на КФН. Нейният бюджет вече не е част от държавния, а се осигурява изцяло от събираните от бизнеса такси. С новите заплати работещите в КФН се нареждат сред най-добре платените служители в администрацията. Възнаграждението на шефката на финансовия надор например е 3 пъти по-високо от основното на премиера, което е под 5500 лв. без добавките, а с тях става 7133 лв. Президентът пък взема 11 044 лева. Заплатите в КФН са значително над и тези на депутатите, чието основно възнаграждение вече е 3540 лв., както и на министрите, които вземат 4602 лв. без добавките. Депутатите получават и по 10% отгоре за участие в комисия, а на практика всички са членове на поне една, а някои на две, което автоматично вдига заплатите с около 1000 лв. Отделно от това те получават още две трети от заплатата за наемане на сътрудници и други разходи. Председателят на парламента взема с две трети от депутатската заплата отгоре, т.е. Цвета Караянчева вече ще се разписва срещу 5900 лв. Всичко това е без добавката за класове, които за управленците са между 1 и 1,6% за всяка прослужена година, както и без добавките за звания, ако има такива.", "date": "2018.02.14", "title": "13 146 лв. заплата за шефката на финансовия надзор, 3 пъти по-висока от премиерската (Обзор)"}
{"url": "https://www.24chasa.bg/novini/article/6717399", "text": "Турското правителство ще раздаде по 300 овце на всеки фермер в Турция, който желае, в опит да съживи животновъдния сектор, да окуражи фермерите да останат на село и да намали цените на месото, заяви земеделският министър Ахмет Ешреф Факъбаба, цитиран от в. \"Хюриет дейли нюз\". \"Ние ще раздадем по 300 овце на всеки фермер. Нашият приоритет е да предотвратим преместването на повече фермери към градските зони, а не да мотивираме хората, живеещи в градовете, да се преместят на село\", посочи министърът на конференция в източния окръг Карс, предаде БТА. Той добави, че правителството работи по въпроса как да намали вноса и да подкрепи животновъдството на фона на критики за нарастване на вноса и затруднения на местното производство. \"Направихме изчисленията. Ако осигурим 300 овце и след година те родят 300 агнета, животновъдите ще задържат тези агнета и държавата ще изкупи обратно овцете, за да ги раздаде на други фермери\", посочи министърът. Той добави, че правителството също така ще плати ветеринарните разходи, социалните осигуровки и минималната заплата.", "date": "2018.02.14", "title": "Турското правителство ще раздава овце на фермерите, за да останат на село"}
{"url": "https://www.24chasa.bg/novini/article/6717384", "text": "Бойко Борисов обяви пред бТВ, че днес президентът Румен Радев е предложил посланик в Москва. \"Ще го одобрим\", обеща премиерът, попитан от водещия за напрежението между него и Радев. Новината, която Борисов обяви без да посочва име, бе потвърдена и уточнена от източник от президентския екип. Номинираният за посланик Атанас Кръстин е роден през 1958 г. в Гоце Делчев. Дипломат от кариерата, който е завършил международни отношения в УНСС в София и в МГИМО в Москва със степен магистър по международни отношения. 60-годишният днес Кръстин е работил в различни звена и дирекции на външно министерство, бил е на дипломатически постове в посолството ни в Берлин, генерален консул в Бавария и в Баден Вюртенберг (2006-2010 г.), български генерален консул в Ниш до 2016 г. На 23 януари 2017 г. с указ на държавния глава става секретар по външната политика. Владее немски, руски, английски и виетнамски. През 2013 г. като консул на България в Ниш декларира в Сметната палата 3 апартамента - 2 в София и един в Пазарджик, автомобил ауди А4 за 23 500 лв., купен през 2010 г., 21 000 евро влог в чужбина и 5 500 евро влог в България. През април 2017 г. сайтът фактор.бг, близък до ГЕРБ, посочва Атанас Кръстин като президентски кандидат за посланик в Германия. Кръстин ще замени първия официален представител на България в ЕС и настоящ посланик в Москва Бойко Коцев. Той беше зам.-външен министър в кабинета на Саскобургготски.", "date": "2018.02.14", "title": "Президентът праща свой за посланик в Москва"}
{"url": "https://www.24chasa.bg/novini/article/6717405", "text": "НАТО призовава Русия към прозрачност по въпроса за възможното разполагане на тактически ракетни комплекси „Искандер“ в Калининградската област и като цяло във военната дейност в ексклава. Това заяви в сряда генералният секретар на Алианса Йенс Столтенберг на пресконференция след първия ден на срещата на министрите на отбраната на страните от западния отбранителен съюз, предава TACC. „Засега не наблюдаваме никакво постоянно разместване на „Искандер“ в Калининград, но виждаме, че Русия развива там военна инфраструктура и засилва военното си присъствие. Призоваваме я към максимална прозрачност“, подчерта Столтенберг, предаде \"Фокус\". Норвежкият политик потвърди също, че министрите са взели решение за създаването на две нови командни структури на НАТО. Къде обаче ще бъдат изградени и какъв ще бъде броят на персонала в тях ще бъде прието на срещата през юни. По-рано в медиите се появи информация, че единият от центровете ще бъде базиран в Германия, а другият – в САЩ. По-рано бе съобщено, че в руския ексклав е създадена  Това разкри командирът на дислоцираната в региона 152-ра ракетна бригада Анатолий Городецкий. „Готовността за строително-монтажните работи по първия етап е 100%. В експлоатация са предадени осем мобилни укрития (ТМУ), котелно помещение, инженерна мрежа, завършено е благоустройството“, подчерта командирът на дислоцираната в региона 152-ра ракетна бригада Анатолий Городецкий във видеовръзка за Дните на отворените врати в Министерството на отбраната на Руската федерация. Същевременно военният министър на Москва Сергей Шойгу допълни, че са получени три комплекта системи „Искандер-М“. За първи път за разполагане на комплексите „Искандер-М“ в Калининградската област в отговор на разгръщането на американски противоракетни системи (ПРО) в Полша и в Чешката република в Москва се заговори през 2008 г., когато президентският пост заемаше Дмитрий Медведев. Към настоящия момент практически всички ракетни бригади на Сухопътните войски на Руската федерация разполагат с „Искандер-М“. Изключение правеше единствено Калининградската област.", "date": "2018.02.14", "title": "НАТО призова Русия за прозрачност при разполагането на „Искандер“ в Калининград"}
{"url": "https://www.24chasa.bg/novini/article/6717232", "text": "Българското кино набра скорост, смелост и самочувствие и превзе 22-ото издание на “София филм фест” (СФФ)! От 7 до 18 март зрителите ще могат да видят 22 нови родни ленти. Такова количество филми не са били произвеждани от повече от 25 години насам. Стефан Китанов пожела догодина, на 23-ия фестивал, българските филми да бъдат 23. Новият директор на НФЦ Жана Караиванова каза, че няма да е лошо филмите да бъдат и 33. Тя обясни, че на първата сесия на НФЦ през 2017 г. са минали 30 проекта, а на втората - 32. с “Ага” на режисьора Милко Лазаров. Този филм вече нашумя с факта, че с него ще бъде закрита основната конкурсна програма на феста “Берлинале 2018”, който стартира днес. “Ага” е копродукция на България, Германия и Франция. В международния конкурс на фестивала са включени и филмите “3/4” на Илиян Метев, копродукция на България и Германия, и “Радиограмофон”, съвместно дело на Бългия и Полша. С особен интерес се очаква прожекцията на “Радиограмофон”. В него режисьорката Рузие Хасанова се връща към темата за възродителния процес. Наскоро по “БНТ-Свят” беше показан филмът “Отворени очи” на същата тема, който 13 години след премиерата си през 2005 г. отново предизвика националистическа гюрюлтия. Световна премиера в програмата на фестивала ще има филмът омнибус “8 минути и 19 секунди”. Той се състои от 6 отделни новели по разкази на Георги Господинов. Те са режисирани от Петър Вълчанов, Любомир Младенов, Надя Косева, Кристина Грозева, Владимир Люцканов и Теодор Ушев. Малките зрители и техните родители ще могат да видят детския филм “Смартфонът беглец” на режисьора Максим Генчев. Филмът е един от двата без държавна финансова подкрепа, продуциран е от “Амрита Арт” - Златина Филипова. И още два филми с премиера на “София филм фест” - “Моторът” на Валентин Гошев и “Малко късмет за по-късно” на режисьорите Александър Смолянов и Чавдар Живков. С прожекции във фестивалната програма ще бъдат показани и 15 игрални филма, които вече са имали премиери на голям екран в София и страната. Това са: “Посоки” на Стефан Командарев, “Кораб в стая” на Любомир Младенов, “Дъвка за балончета” на Станислав Тодоров-Роги, “12А” на Магдалена Ралчева, “Безкрайната градина” на Галин Стоев, “Бензин” на Асен Блатечки и Катерина Горанова, “Лили Рибката” на Ясен Григоров, “Секс академия-мъже” на Георги Костов, “Трансагресия” на Вал Тодоров, “Нокаут или всичко, което тя написа” на Ники Илиев, “Воевода” на Зорница София и “Привличане” на Мартин Макариев “Бандит” на Оги Стоилов/Август Кинг е в основната програма извън конкурса, а “Възвишение” на Виктор Божилов и “Вездесъщият” на Илиян Джевелеков са в Балканския конкурс. В програмата на фестивала са включени и 11 документални български филма. Със световна премиера са “Синко, мой”, “Нов живот” (България-Канада) и “Ненужен герой”, а с национална премиера - “Мечтата на Николай” (Белгия-България) и “Червено, твърде червено” (Франция-България). Софийска премиера ще имат филмите “Миниатюра за пиано”, “Изкореняване”, “Симон срещу страха” (Случаят Варсано), “К 22”, “Студената война” и Offline. Специална фестивална прожекция ще има документалният филм “Окупация 1968 г”. - копродукция на България, Чехия, Русия, Полша и Германия. Това са петте държави, изпратили свои войски за потушаване на Пражката пролет през 1968 г. Сред специалните събития на фестивала са и прожекциите на “Парчета любов” на режисьора Иван Черкелов. Със специална прожекция ще бъде отбелязана и 10 годишнината от премиерата на мащабната копродукция “Светът е голям и спасение дебне отвсякъде” (България-Германия-Унгария-Словения-Сърбия) на Стефан Командарев. Това единственият български филм, избран сред 9-те претенденти за номинация за чуждоезичен “Оскар” на Американската филмова академия. В специалната програма с български филми, посветени на 1968 г., са включени прожекции на “Бялата стая” на Методи Андонов, “Спомен за страха” на Иван Павлов, и “Агресията” на Анна Петкова.", "date": "2018.02.14", "title": "Откриват 22-ия “София филм фест” с история за чукчи"}
{"url": "https://www.24chasa.bg/novini/article/6717439", "text": "Косово няма друг толкова добър и надежден приятел като Черна гора, заяви днес косовският премиер Рамуш Харадинай на среща с черногорския си колега Душко Маркович, съобщи черногорската телевизия РТЦГ. Харадинай изтъкна, че двете страни желаят с отношенията си да дадат пример на останалите страни в региона, предаде БТА. Маркович от своя страна честити на колегата си десетата годишнина от обявяването на независимостта. Той каза, че Черна гора желае добри отношения с Косово и ще го подкрепи в процеса на европейска интеграция, споделяйки с Прищина своя опит. \"С Косово нямаме проблеми, имаме отворени въпроси, но вярвам, че ще намерим отговори\", каза Маркович. Той добави, че Черна гора е приключила процеса на демаркация на границата с Косово и би желала като добър съсед да помогне този въпрос да се реши и в Косово. Двете страни подписаха споразумение за демаркация на границата още през 2015 г., но Косово още не го е ратифицирало. Маркович пристигна днес на двудневно официално посещение по покана на Харадинай. Утре той ще се срещне с президента Хашим Тачи и с председателя на парламента Кадри Весели. В черногорската делегация е и министърът на вътрешните работи Мевлудин Нуходжич.", "date": "2018.02.14", "title": "Косовският премиер: Нямаме друг толкова добър и надежден приятел като Черна гора"}
{"url": "https://www.24chasa.bg/novini/article/6717330", "text": "Пиян столичанин строши бутилки алкохол за над 1000 лева в магазин в софийския кв. “Драгалевци”. 41-годишният мъж нахлул в супермаркета около 1,30 ч през нощта. Почнал да се заяжда със служителите, които се обадили на тел. 112, защото забелязали, че мъжът е пиян. За няколкото минути, докато дойде полицията обаче, почерпеният съборил няколко рафта с алкохолни напитки. Строшили се маркови уискита, вина, водки и други видове алкохол. По оценка на магазина, само спиртните напитки струват над 1000 лв. За щастие, нито персоналът на магазина, нито хулиганът е пострадал. Малко след като мъжът почнал да вандалства, пристигнала полиция и го арестувала. По неофициална информация извършителят се казва Александър Грозданов. Ще го съдят за хулиганство.", "date": "2018.02.14", "title": "Пиян вилня в супермаркет, бута десетки бутилки"}
{"url": "https://www.24chasa.bg/novini/article/6715091", "text": "        Софиянци изхвърлят най-много хартия и картон, а всеки четвърти отпадък е храна. На трето място е пластмасата - 16,03%, следвана от инертните отпадъци - 15,41%, и стъклото - 8,28%. Това сочат данните от морфологията на отпадъците на софиянци. Мащабното изследване се прави веднъж на 5 г. и следващият анализ ще бъде направен през 2020 г. Затова последните данни са от 2015 г. Според тях хартията и картонът са 22,8% от всички отпадъци в столицата. а най-малко - през лятото - 16,23%. Най-много храна пълни контейнерите също през зимата - 21,9%, а най-малко - през есента - 15,81%. Любопитното е, че хранителните отпадъци са 18,7% от всички боклуци в София. Това означава, че всеки четвърти отпадък в кофите за боклук, е бил храна. Текстилът пък е 3,19% от всички отпадъци. Най-много дрехи в София се изхвърлят през зимата - 4,12%, а най-малко - през лятото и есента - по 2,7%. Иначе за цялата 2017 г. в завода за механично-биологично третиране на отпадъци в София От част от него са произведени 169 820 тона RDF гориво, което се предава за оползотворяване на циментови заводи, каза за “24 часа” зам.-кметицата по екология Йоана Христова. Столичното предприятие за третиране на отпадъците има договори със заводите “Девня Цимент” и “Холсим”, а за да стигне до тях, горивото се балира. “Знаете, че подготвяме проект за изграждане на инсталация в “Топлофикация - София”, която да оползотворява горивото, произведено от завода. Проектът ще се финансира със средства от ЕС и заем от ЕИБ. С инсталацията ще осигурим производство на еленергия за нуждите на 30 000 домакинства и топлоенергия за 40 000 домакинства. Тя ще намали консумацията на природен газ за общинското дружество, като спестяванията годишно ще бъдат около 30 млн. лв. Очакваме инсталацията да е готова през 2021 г.”, уточни Христова. В компостиращите инсталации пък са преработени 13 927 тона зелени отпадъци и 8558 тона. От тях са произведени 8876 тона компост и 2108 мегаватчаса еленергия. Вече започна кампанията на общината за безплатен компост за тази година. Всеки, платил такса смет, може да получи до 10 кг. Трите инсталации са еленергия и компост. Всъщност в завода се разделят рециклируемите материали от събраните от сивите контейнери отпадъци. Това става през механично и магнитно сепариране, при което те се отделят от общия поток отпадъци. После се изкупуват след търг с явно наддаване, в който участват организации с разрешителни за извършване на дейности с отпадъци. “От 2014 г. организациите по оползотворяване на отпадъци от опаковки, които гражданите изхвърлят разделно в шарените контейнери, са задължени да поддържат GPS система на обслужващата техника. За ефективното разделно събиране на отпадъци отговорност носят самите организации. Естеството им на дейност е такова, че е и в техен интерес отпадъците да бъдат събирани разделно, без да се смесват. Столичният инспекторат контролира работата им”, обясни Христова. Част от договорите на оползотворяващите организации изтичат в края на тази година. При подписването на новите договори е възможно да се увеличи броят на цветните контейнери в града. Сега изискването е да се поставят такива съдове с минимален общ обем от 3300 литра за всеки 800 жители, уточни Христова. В началото на годината пилотно в район “Красно село” бяха разлепени 100 стикера на сивите контейнери с важна информация за разделното събиране на отпадъци.  “Искаме повече хора да научат графика на сметосъбиране и сметоизвозване в конкретния район, да знаят телефоните, които могат да ползват, когато трябва да изхвърлят електронни, електрически или други специфични отпадъци”, обясни Христова. Предстои общината да направи В него ще има и индикатори, които да отчетат активността специално за “Красно село”. Отделно, за да се разбере дали стикерите имат ефект, ще се отчетат и обажданията към публикуваните на тях телефони. Така ще се прецени дали такива стикери да бъдат разлепени и в други квартали. Къде се изхвърлят батерии, строителни материали, гуми, акумулатори и електрически уреди? Тази информация стои залепена на 100 контейнера за отпадъци в столичния район “Красно село”. Въпреки че стикерите са големи, масово хората не ги забелязват, установи проверка на “24 часа”. “По контейнерите се лепят и драскат какви ли не неща. Не забелязвам новите, защото съм свикнал да има някакви лепенки и просто не им обръщам внимание”, казва Владимир Динев, който работи във високотехнологична фирма. “Почти не слизам от колата, как да ги забележа? И вижте къде са лепнати - на най-обикновена сива кофа. Прилича на схема на пазара, нищо не разбирам”, е отговорът пък на таксиметров шофьор. Въпреки че не са обърнали внимание на стикерите, има хора, които изхвърлят разделно отпадъците си. “Връщала съм батерии в магазините, от които съм ги закупувала. В някои аптеки и хипермаркети има места за изхвърляне на лекарствени продукти. Там съм оставяла своите. Наскоро дадох една пералня машина за вторични суровини”, разказва Николета Йолова, която е търговски представител. Според нея подобни стикери и обозначения биха били от полза за положителна промяна в нагласите на софиянци. “Достатъчно подробни са и в същото време ясни, за да се ориентират хората”, смята Йолова. Цветните контейнери използва и Ангел Ангелов, охранител в банка. Според него обаче хората, които изхвърлят разделно отпадъците си, са малко. “Българинът не можеш го промени. Нито медии, нито общини могат да му противодействат”, казва охранителят. Друг жител на “Красно село” пък беше още по-категоричен: “Трябва да има закон, а нарушителите да се наказват с глоби. Дори със затвор.” Владимир не изхвърля разделно отпадъците си. Като причина изтъква, че нямало функциониращо депо за преработване на отделните видове отпадъци. “Ние ги хвърляме разделно, а после отиват на едно и също място. Няма смисъл. Бих го правил, ако знам, че има някаква реална полза”, коментира младият мъж. В България, за разлика от чужбина, разделното изхвърляне на отпадъци е все още новост и по-голям процент от населението не го спазва. Децата ми учат в Италия, там такова нещо няма, разказва таксиметровият шофьор. “Тук даже ни е срам някой познат да не ни види как изваждаме боклука от торбичката си и го поставяме в цветните контейнери”, допълва мъжът.", "date": "2018.02.14", "title": "Софиянци изхвърлят най-много хартия, всеки четвърти отпадък е храна"}
{"url": "https://www.24chasa.bg/novini/article/6715186", "text": "Нова европейска мрежа за безжичен интернет за пътниците в самолетите ще бъде пусната до края на юни, съобщиха компаниите, работещи по проекта, цитирани от Ройтерс. Германският оператор “Дойче телеком” и сателитният “Инмарсат” си партнират в разработката. Чрез комбиниране на около 300 базови станции във всяка страна от ЕС със сателит проектът трябва да осигури безпроблемен бърз достъп до интернет. Досега европейските авиопревозвачи трябваше да разчитат на изцяло сателитна система за безжичен интернет достъп в самолетите над Европа. Според “Дойче телеком” и “Инмарсат” новото оборудване е малко, леко и лесно за инсталиране, което го прави подходящо за самолети по къси маршрути и нискотарифни авиопревозвачи. която е собственик на “Бритиш еъруейс”, “Иберия”, “Еър Лингъс” и “Вуелинг”. Засега не е известно кой точно ще бъде първият полет, предлагащ новата услуга. От началото на годината вече има ръст от 15% на превозвачите, предлагащи Wi-Fi по време на полет ( . Ключовата промяна за интернета в европейските самолети дойде през 2014 г. Тогава европейската агенция за безопасна авиация преразгледа решението си при качването в самолет да изключваме или поставяме на самолетен режим дигиталните си устройства. Тя гарантира, че машините вече са оборудвани със специални защити от технически смущения и устройствата не трябва да се превключват в самолетен режим. Самата директива обаче няма задължителен характер и остави решението дали да се предлага Wi-Fi на авиокомпаниите. Затова и до днес в по-голямата част от тях разговорите остават забранени. За да може компанията да позволи безжичен интернет, трябва да се мине процес на оценка, за да се увери, че нито една от системите на самолета няма да бъде засегната от сигналите, предавани от устройствата. Направено допитване до пасажерите на различни авиокомпании обаче сочи, че по-голямата част от хората все още се страхуват от тази комуникация независимо, че тя не предизвиква проблем по време на самолетното пътуване. Често въпреки позволението да ползваме телефоните си по време на полет превозвачите искат от нас да изключим телефоните при излитането. Повечето компании не позволяват и разговори на борда, тъй като това би смутило пътниците, макар да няма технически проблем, който би се отразил на самолета и евентуално да доведе до проблеми с полета. Самата услуга интернет в самолета съществува от 2008 г. Тогава за първи път е пусната бордова Wi-Fi услуга. Самолетът е на “Върджин Америка”, а връзката е 3 мегабита в секунда. Тогава е било забранено гледането на видео. Ограничение, което днес е отпаднало. В момента има 2 начина за получаване на безжичен интернет в самолета. Първият е с мобилни наземни кули, които изпращат сигнали до въздухоплавателните средства.  Докато лети, самолетът автоматично прехваща сигнала на най-близката кула и така човек го хваща на дигиталното си устройство. Методът обаче има и своите проблеми. Първо - трябва да се построят достатъчно такива кули. Дори да стане това обаче, когато самолетът лети над море, океан или друго труднодостъпно място като планински масив, няма да има интернет, защото там няма как да бъдат издигнати кули, които да предават сигнала. Вторият начин е чрез използване на сателити. Подобни В горната част на самолета е монтирана антена, която улавя сигнала от най-близкия сателит, който пък го получава от земята и така човек получава интернет на устройството си. Голям проблем е, че услугата не е особено евтина. За да получавате интернет в самолета от мобилни наземни кули, някой трябва да инвестира в тяхното построяване. Напълно логично е да очаква възвръщаемост и това увеличава цените на билетите. В момента САЩ имат по-добре развита инфраструктура в това отношение, затова и цената на интернета в самолета е малко по-ниска. Ако пък получавате сигнала през сателит, проблемът е, че антената, монтирана на самолета, увеличава неговата тежест и той харчи повече гориво. Разход, за който отново плащат пътниците. Вероятно с времето и масовото навлизане на услугата това ще се промени. Но засега едва ли е добра идея да ползвате интернет на борда на самолета, за да сърфирате в интернет, за да убивате времето. Ако наистина спешно ви трябва интернет обаче, попитайте дали авиокомпанията, с която летите, не осигурява първоначални безплатни мегабайти. “Емирейтс” например предоставя първите 10MB на полет безплатно. В началото на 2018 г. вече има 82 авиокомпании по света, които предоставят Wi-Fi на борда на самолетите си. Техният брой за последната година се е увеличил с 15%. Това показват данните на компанията “Роутхепи”, специализирана в предоставянето на информация за пътниците в самолета. Според годишния им доклад за 12 месеца броят на превозвачите, предоставящи интернет по време на полет, е нараснал с 12 до 82. Според експертите, цената на модерното оборудване за разпространение на Wi-Fi е намаляла значително. Сега тя е достъпна и за малки превозвачи. В същото време много авиокомпании започнаха да модернизират системите си в полза на високоскоростния интернет.  От “Роутхепи” отбелязват, че въздушните превозвачи бързо се отдалечават от старите Wi-Fi системи. В момента вече съществуват технологии, които позволяват да предоставят бърз интернет на височина от 10 000 метра дори по-евтино, отколкото на земята. “Делта Еърлайнс”, “Американ Еърлайнс” и “Емирейтс” са лидерите сред авиокомпаниите по отношение на качеството на връзките. “Айсландеър”, “Саутуест” и “Върджин Атлантик” предлагат Wi-Fi за всички полети. Редица компании пък предлагат интернет само на дълги полети.", "date": "2018.02.14", "title": "Интернет в самолета от юни над цяла Европа"}
{"url": "https://www.24chasa.bg/novini/article/6717167", "text": "Мащабна операция на британската полиция срещу \"модерното робство\". 15 души са задържани в централна Англия, предаде  При операцията в сътрудничество с белгийските власти са спасени 36 жертви на трафик на хора. Атакувани са 5 автомивки и 15 жилищни адреса в Милтън Кийнс и Бедфорд. Открити се значителни суми пари и наркотици. Според британските власти \"организирана престъпна група\" е използвала автомивките като прикритие за противозаконната си дейност. Преди седмица имаше друга операция срещу така нареченото модерно робство, когато във ферма за цветя в Корнуол, полицията арестува трима работодатели.", "date": "2018.02.14", "title": "15 арестувани при операция срещу \"модерното робство\" във Великобритания"}
{"url": "https://www.24chasa.bg/novini/article/6717173", "text": "Държавният глава Румен Радев се срещна на „Дондуков“ 2 с министъра на външните работи на Република Македония Никола Димитров в рамките на посещението му в България за участие в неформалния съвет на министрите на външните работи на Европейския съюз и страните кандидати за членство. Това съобщиха от прессекретариата на президента. Румен Радев и Никола Димитров обсъдиха широк спектър от теми, като българският държавен глава потвърди подкрепата на страната ни за европейската и евроатлантическата интеграция на Република Македония. Президентът Радев поздрави Никола Димитров по случай размяната на ратификационни грамоти на Договора за приятелство, добросъседство и сътрудничество днес с българския министър на външните работи Екатерина Захариева, с което ще завърши формалната процедура за влизане сила на двустранното споразумение.", "date": "2018.02.14", "title": "Румен Радев се срещна с министъра на външните работи на Македония (Снимки)"}
{"url": "https://www.24chasa.bg/novini/article/6716882", "text": "Служители на ГДБОП откриха 38 килограма хероин и кокаин. Това съобщиха от пресцентъра на МВР. Двама мъже са задържани за 72 часа след операция, проведена със съдействието на СДВР и ДАНС, под наблюдението на Софийска градска прокуратура. Операция за противодействие на престъпления, свързани с наркотици, е проведена от служители на ГДБОП на 9 февруари. Полицейските действия в София, Сливен и Стара Загора са предприети във връзка с информация за трафик и разпространяване на наркотични вещества и са осъществени със съдействието на СДВР и ДАНС, под наблюдението на Софийска градска прокуратура. В хода на акцията, в софийското с. Казичане, за проверка бил спрян лек автомобил, чийто шофьор Ц.В. (на 43 г.), от София е регистриран по чл. 325 и чл. 227Б от НК. При претърсването на колата, в специално изграден тайник под седалките, са намерени и иззети 60 пакета по половин килограм прахообразно вещество, реагирало при теста на хероин, общо 30 кг. При процесуално- следствените действия в дома, обитаван от Ц.В. са открити още 4 кг хероин и 3,6 кг бяло прахообразно вещество, реагирало при теста на кокаин. Общото количество на иззетите наркотични вещества от двата вида е 38 кг. От жилището е иззета и ловна пушка, ловни патрони, малокалибрени патрони, 2 пълнителя с патрони 9/19, 2 газови пистолета и три мобилни телефона. Междувременно, в Сливен и в Стара Загора са задържани двама 40-годишни – сливенецът С.П е регистриран по чл. 354 и чл. 345 от НК, а старозагорецът С.С. е с регистрации по чл. 195 и чл. 206 от НК. В хода на действията по разследването, от С.П. са иззети 3 мобилни телефона и 16 патрона 9/18, а от С.С са иззети също три мобилни апарата. В процеса на разследването по случая служителите на ГДБОП установили, че иззетото количество наркотици е доставено в страната от В.У. /63г./ от София, съден в друга държава. По случая е образувано досъдебно производство. С.П. и С.С. са били задържани за срок до 24 часа.. На Ц.В. и В.У. са повдигнати обвинения по чл. 354А от НК, с постановление на СГП им е наложена мярка за неотклонение „задържане под стража“ за срок от 72 часа. Продължава работата за документиране на престъпната им дейност.", "date": "2018.02.14", "title": "ГДБОП откри 38 килограма хероин и кокаин"}
{"url": "https://www.24chasa.bg/novini/article/6716906", "text": "Искали сме документи от БСП, защото техният член Христо Николов е подал сигнал, че Георги Георгиев - член на структурата на партията в Шумен - участвал в партийни заседания и едновременно с това е предложен за експерт в Комисия за противодействие на корупцията и за отнемане на незаконно придобитото имущество (КОНПИ). Николов е приложил и видеоматериал и по разпореждане на прокуратурата ние извършваме проверка. Това каза вътрешният министър Валентин Радев на извънреден брифинг, след като червеният депутат Драгомир Стойнев обвини, че  вътрешното ни ведомство се използва като политическа духалка.  Имаме данни, че лицето е започнало работа в комисията, но още го проверяваме. БСП ни занимават с вътрешнопартийните си проблеми, каза министърът в отговор на нападките. Той обясни че главният секретар на МВР е разпоредил проверка, че служителите на МВР са превишили правомощията си по време на действията си в Шумен. ", "date": "2018.02.14", "title": "Валентин Радев за Шумен: Член на БСП е подал сигнал срещу член на БСП, проверяваме"}
{"url": "https://www.24chasa.bg/novini/article/6716910", "text": "Полицията задържа мъж, заплашил, че ще заколи Слави Трифонов. Обявил намеренията си на тел. 112. 42-годишният Рейхан Мехмедов позвънил на телефона за спешни случаи в 13,55 ч на 14 февруари. Разказал, че Слави Трифонов му е нанесъл вреда на 1 март 2010 г. , без да уточнява каква. И предупредил, че на 1 март тази година ще отиде в НДК и ще заколи тв водещия. Обаждането е направено от телефон в пощата на гр. Стражица, обяснили полицаите на екипа на \"Шоуто на Слави\". За по-малко от час след позвъняването мъжът бил локализиран и задържан. \"На 1 март ще си правим шоуто\", обясниха от тв предаването, без да коментират повече заплахата.", "date": "2018.02.14", "title": "Слави Трифонов заплашен с убийство"}
{"url": "https://www.24chasa.bg/novini/article/6716905", "text": "На 15 и 16 февруари Федерика Могерини, заместник-председател на ЕК и върховен представител за общата външна политика и сигурността, и Йоханес Хан, европейски комисар за отношенията със съседните страни и преговорите за разширяване на ЕС, ще участват в неформалната среща на министрите на външните работи /Гимних/ в София, съобщиха от Представителството на ЕК в България. На 15 февруари ще се състоят работни заседания, посветени на Сирия, Западните Балкани и Корейската народнодемократична република. На 16 февруари към 28-те министри и Федерика Могерини ще се присъединят петимата външни министри от страните кандидатки за членство - Албания, Република Македония, Сърбия, Турция и Черна гора, се посочва в съобщението. На 16 февруари Федерика Могерини ще участва и в Интерпарламентарната конференция за Общата външна политика и политиката за сигурност /ОВППС/ и Общата политика за сигурност и отбрана /ОПСО/. След срещата в петък е насрочена пресконференция около 12.15 часа, която ще се предава на живо по сателитния канал EbS+.", "date": "2018.02.14", "title": "Федерика Могерини и Йоханес Хан пристигат утре в София"}
{"url": "https://www.24chasa.bg/novini/article/6716935", "text": "5-годишното дете, пострадало от удар от сноубордист на ски писта в Пампорово, вече диша самостоятелно, но остава в дълбока кома. Това съобщиха за  „Фокус“ от пресцентъра на Университетската болница „Св. Георги“ в града. Детето е настанено в Интензивното отделение на Клиниката по детска хирургия. Лекарите все още не се ангажират с прогнози за състоянието му. Инцидентът  стана на 5 февруари около 13.00 часа.   Детето е било с учителя си по ски и със своите родители си. Семейството е от Русия.", "date": "2018.02.14", "title": "Детето, ударено от сноубордист в Пампорово, вече диша самостоятелно, но остава в кома"}
{"url": "https://www.24chasa.bg/novini/article/6716929", "text": "Германия е надежден партньор на Сърбия. Това увери държавният глава на Сърбия Александър Вучич в рамките на пресконференция след срещата с министъра на външните работи на ФРГ Зигмар Габриел, предава държавната агенция Tanjug. Това е партньорът, от когото най-много очакваме и чиято позиция за нас е твърда, но със сигурност е партньор по пътя на Сърбия към Европейския съюз, подчерта Вучич. Министърът на външните работи на ФРГ Зигмар Габриел е на двудневно посещение в Сърбия и Косово. Основна тема на разговорите в Белград и Прищина ще бъде преди всичко планираното присъединяване на двете балкански страни към Европейския съюз, предава \"Фокус\". Миналата седмица ЕК представи Стратегия за Западните Балкани, от която стана ясно, че Сърбия и Черна гора може да станат част от Общността през 2025 г., ако следват начертания план за реформи. Пътуването до Сърбия и Косово може да бъде последната загранична визита на Зигмар Габриел в качеството му на германски външен министър.", "date": "2018.02.14", "title": "Вучич след срещата със Зигмар Габриел: За Сърбия Германия е надежден партньор"}
{"url": "https://www.24chasa.bg/novini/article/6716963", "text": "Лидерът на основната опозиционна Народнорепубликанска партия (НРП) Кемал Кълъчдароглу потвърди позицията си, че проведения на 16 април м. г. референдум за промени на Конституцията е нелегитимен пред ТВ канала FOX TV, цитиран от вестник „Джумхуриет” и Фокус. По думите му, гласувалите с „Не” са били 51.2%, а Висшият избирателен комитет (ВИК) е манипулирал резултатите от вота. „Бяха използвани парите на държавата, нейните самолети, абсолютно всичко, което може да се сетите. И въпреки това управляващите не можаха да постигнат успех. Ние ще вземем нужните мерки. Още от сега изграждаме необходимата инфраструктура. Отиваме към избирателните урни. През 2019-та ще донесем в тази страна една истинска демокрация. Ще върнем страната към благоденствието. Президентът трябва да е безпристрастен. Сегашният – не е моят президент. За нас той е единствено генералният председател на Партията на справедливостта и развитието (ПСР)”, обяснява Кемал Кълъчдароглу пред FOX TV, цитиран от „Джумхуриет”.", "date": "2018.02.14", "title": "Опозицията в Турция: Референдумът за конституционни промени бе нелегитимен"}
{"url": "https://www.24chasa.bg/novini/article/6716995", "text": "Полицията във втория по големина град в Индонезия Сурабая нахлу в хотели и арестува 22 неженени двойки, като част от предприетите строги мерки в деня на Свети Валентин, предаде ДПА. Полицаите чукаха по вратите на хотелските стаи и надничаха през прозорците, когато не получаваха отговор отвътре по време на операция в столицата на провинция Източна Ява, предаде БТА. Западната традиция свързва Свети Валентин с любовта, но тя тревожи консервативни хора в Индонезия с възможностите за секс преди брака. Островната държава е най-голямата в света с преобладаващо население от мюсюлмани, където сексът преди сватбата е неприемлив. Днешният празник Свети Валентин е забранен в няколко други индонезийски града, включително в Депок, намиращ се близо до столицата Джакарта. Но управата на автономната провинция Ачех обяви, че хората могат да отбелязват деня, ако спазват законите. Според правилата там, сексът между двойки без сключен брак се наказва с до 100 удара с пръчка.", "date": "2018.02.14", "title": "Арестуваха 22 неженени двойки в хотели в Индонезия на Свети Валентин"}
{"url": "https://www.24chasa.bg/novini/article/6717011", "text": "Въвеждането на електронното управление и как да бъде реорганизирана работата по него за постигането на максимални резултати в срок, беше обсъдено и на днешното правителствено заседание, съобщиха от пресслужбата на кабинета. Премиерът Бойко Борисов отново подчерта личната отговорност на всеки един от министрите. „Всеки да го сложи в календара си и ден по ден да следи докъде е придвижено. Имайте предвид, че това ще ви е оценката. И не си мислете, че като дойде септември, някой ще ни е забравил. Това е нещо много значимо и ако има някой против, да каже: „Против съм, считам, че това е харчене на ресурс, време и т. н.“. Щом сме го приели, трябва да го докараме до край“, категоричен беше Борисов. На заседанието беше обсъден и графикът за строителство на автомагистрали, част от трансевропейските транспортни коридори. БОЙКО БОРИСОВ: Дончев! ТОМИСЛАВ ДОНЧЕВ: Уважаеми колеги, понеже след коментарите на миналия Министерски съвет, посветени на електронния обмен на документи между администрациите, имаше множество въпроси кой трябва да е отговорен за процесите на ниво отделно ведомство и за да не го правим на дълга поредица от индивидуални разговори, за да има успех амбициозната програма, която следваме, трябва да сте отговорни персонално вие или човек на много висока позиция. Практиката показва, че в масовия случай за отговорни лица за реорганизация на процесите или на електронизация на услугите са посочени нископоставени служители от общата администрация, които нямат абсолютно никакъв ефект. БОЙКО БОРИСОВ: Ще те прекъсна. Лично министрите отговаряте. Никакви заместници, никакви други хора. Ако нещо хубаво направим в този мандат да остане, това е електронното управление. Всички партии от коалицията го имат в програмите си. Това е най-сериозната тема за борба с корупцията, то максимално ще облекчи бизнеса и хората и да пращаш някой друг, който да трябва да те чака да му кажеш какво да направи… Лично! Всеки да го сложи в календара си и ден по ден да следи докъде е придвижено. Имайте предвид, че това ще ви е оценката. И не си мислете, че като дойде септември, някой ще ни е забравил. Това е нещо много значимо и ако има някой против, да каже: „Против съм, считам, че това е харчене на ресурс, време и т. н.“. Щом сме го приели, трябва да го докараме до край. ТОМИСЛАВ ДОНЧЕВ: Колкото за успешното приключване на процесите, са необходими много неща, в това число информационно осигуряване, адекватен ІТ отдел, специалист по бизнес процесите… Но всичко трябва да е под ваше ръководство. Практиката от тези няколко месеца показва, че нито един процес не може да бъде доведен докрай без политически натиск, в най-добрия смисъл на думата. Няма опция административната реформа да се движи от самите администрации, те просто нямат интерес в тази посока. Суровата действителност е, че към момента само за ограничен кръг ведомства може да се каже, че са създали необходимата организация за въвеждане на електронно управление – Министерството на финансите, НАП, НОИ и Агенцията по вписванията. Това е. Всичко останало не отговаря на необходимите изисквания, включително имаме четири или пет звена, които нямат титуляри на ІТ отделите – Министерството на здравеопазването, Министерството на труда и социалната политика, Министерство на образованието и науката. И то от половин година нямате титуляр. БОЙКО БОРИСОВ: Ананиев, вземете мерки. При вас за колко електронни дейности – и за електронни рецепти, и за други, сме говорили! ТОМИСЛАВ ДОНЧЕВ: Персонално с госпожа Цачева последните дни се опитваме да задвижим нещата и по отношение на електронното правосъдие, което си е специфична част от целия процес. Това е. ВЛАДИСЛАВ ГОРАНОВ: Да добавя една идея, която сигурно си я мислил и ти. Да създадем в „Информационно обслужване“ едно звено за споделени услуги по отношение поне на централната администрация на изпълнителната власт. Какво имам предвид? Ананиев няма да си намери лесно ІТ специалист за Министерството на здравеопазването или и да си намери някой, той няма да е на това ниво, което да позволи да бъде мотор на тези процеси. Спокойно може да има едно мобилно звено в „Информационно обслужване“, на което да му се плаща по съответния начин, което мобилно звено, първо, да извършва одити на съответните ведомствени системи, и второ – да им осигурява обслужване: да ходи да побутне сървъра, както се казва, да ходи да конфигурира нещо, да направи нещо, да сложи системи и всичко. В смисъл, ако се прави на парче в 120 администрации, които имаме, трудно се постига да се намери персонал точно за това нещо. На ниво администрации трябва да имаме едни специалисти, които да могат да поддържат техниката. Оттам нататък другите специалисти са скъпи и няма нужда да ги поддържаме толкова много на толкова много места, а то ги и няма. Бихме могли да мислим за едно такова звено за споделени услуги в „Информационно обслужване“, което по заявка да обикаля администрациите и да работи. ТОМИСЛАВ ДОНЧЕВ: Абсолютно съм съгласен, с една уговорка. Само преди няколко месеца търсихме доброволци за включване в пилотната фаза на проекта за споделени услуги, който беше точно в същата посока – централизиране от счетоводно обслужване през ТРЗ услуги, през юридическа помощ до ІТ обслужване. Искате ли да напомня колко от различните ведомства се включиха? Министерството на здравеопазването. И от вчера имаме и Министерство на земеделието, храните и горите в частта Българската агенция по безопасност на храните, която ще се включи в упражнението. Единствената корекция, която трябва да направя е, че подобен подход изобщо не трябва да се базира на доброволното желание на една или на друга институция. ЕКАТЕРИНА ЗАХАРИЕВА: Аз подкрепям идеята на Горанов, защото всъщност при мен се раздвижиха нещата в сигурността след като направихме обществена поръчка и наехме по-добри специалисти за информационно обслужване. Няма специалисти, които да дойдат за тези пари да работят. И да дойдат или са недостатъчно квалифицирани, или са с друга цел там, поне при мен. Всъщност, направихме си поръчка, плащаме си за информационни услуги, нещата започнаха да се раздвижват и то осезаемо. БОЙКО БОРИСОВ: Пак ви казвам, понеже не ви стои на първо място, не ви се вижда важно, някак си ежедневието, Съветите в Брюксел, председателството, високата ангажираност, която имате… Това е едно от най-важните неща, които може да предложим в България на обществото. Ето тези гривни – колко време не можем да въведем тези гривни за домашни арести? Държим полицейски коли пред къщите им и си ги охраняваме! Две години не може да мине обществената поръчка, Валери, две години! Сега е подписан договорът и имат шест месеца да ги правят, говорете с тях. Примерно, регионалното и АПИ съм ги дал на Горанов да ги следи непрекъснато, за да може ТОЛ системата и с ден по-рано да стане. Ден по-рано е милион и половина събрани приходи! Както се казва, и една събота и неделя не трябва, Нанков, да се губи. Защото, ето до преди една-две години, ми викаха: „Не се яде асфалт“, а сега Видин иска магистрала, и с право искат хората, и ние ще им направим, но трябва да завършим „Хемус“, да дозавършим „Струма“, паралелно с пътя Ботевград – Мездра ще я направим. Тръгнат ли тези основните… И там като се виждаш с тях им дай тази схема с трансевропейските коридори, която дадох и на Рюте, и на Меркел, и която поискаха от Европейския съвет, лично Туск, за да си я запишат и те в програмата. Единият от тези коридори излиза на Видин, нали така? Там са Солун – Видин, Солун – Белград, София – Белград, София – Истанбул. Просто им кажи на хората, че е не просто приоритет, а много важен приоритет. Тези, които ги лъжат, че ще я направят, да са я направили преди четиридесет години, преди тридесет години, преди двадесет години, преди десет години. При нас ще стане, сигурно е, че ще стане. Те не вярваха, че и до Бургас ще има магистрала – и до Истанбул има, и до Солун, до две години, две години и половина ще я има и магистралата Белград – София. Другата неделя и понеделник в Лондон и Европейската банка за възстановяване и развитие се включва. Сиреч, трите най-големи банки в света – Световна банка, Европейска инвестиционна банка и Европейска банка за възстановяване и развитие, три банки искат да вложат пари в тези три коридора и единият от тях е точно този. Така че, кажи на хората, че могат да ни вярват за това. Стои на бюрото на всички, които финансират, за да се случи такова нещо. Точката на Нанков за транспорта в София, която приехме, за колко милиона е? ВЛАДИСЛАВ ГОРАНОВ: 107 милиона. БОЙКО БОРИСОВ: 107 милиона, вкарваш в трамваи, в линии и в екология. Другите дават само обещания. Това правителство дава реални резултати и в голямата си част са хубави. От време на време сигурно и ние правим някоя грешка, но това показва, че сме хора.", "date": "2018.02.14", "title": "Борисов към министрите: Лично отговаряте за електронното управление (Стенограма)"}
{"url": "https://www.24chasa.bg/novini/article/6717027", "text": "Проверка в Центъра за настаняване от семеен тип в Борован е установила, че , още двама служители на Дома са прилагали физическо и психическо насилие върху децата. Това съобщи пред журналисти социалният министър Бисер Петков след заседанието днес на парламентарната комисия по труда и социалната политика, предаде БТА. Проверката е направена от ДАЗД на 9 февруари. Предстои да бъдат предприети дисциплинарни наказания. Такива са препоръчани към доставчика на услугата - община Борован, ще бъдат предприети и действия от органите на ДАЗД. Ще има и налагане на финансови санкции с наказателно постановление. Констатирани са и други пропуски в дейността на центъра.", "date": "2018.02.14", "title": "Бисер Петков: Още двама служители от Борован са прилагали насилие върху децата"}
{"url": "https://www.24chasa.bg/novini/article/6717076", "text": "С европейска заповед за арест районна прокуратура в Козлодуй търси Мирослав И., обявен преди това за общонационално издирване в началото на тази година. Целта на прокуратурата е привеждане в изпълнение на влязла в сила присъда по водено срещу него наказателно производство. Той е осъден на една година затвор при общ режим на изтърпяване за управление автомобил след употреба на алкохол. Приведено е в изпълнение и наложеното му предходно наказание от десет месеца лишаване от свобода на Софийски градски съд през 2013 г. Осъденият от козлодуйския районен съд успял да напусне безпрепятствено страната и според запознати е в Италия. С издадената ЕЗА се изисква жителят на Козлодуй да бъде задържан и предаден от всяка страна, членка на ЕС.", "date": "2018.02.14", "title": "Издирват с ЕЗА осъден шофьор от Козлодуй"}
{"url": "https://www.24chasa.bg/novini/article/6716933", "text": "С Мавруд от плодородната земя на крепостта „Маркели” стопаните на „  посрещнаха Трифон Зарезан и дадоха начало на проекта си за съхранение и възраждане на старите български сортове. Екип от опитни агрономи и технолози, заедно с авторитетни учени от Института по лозарство и винарство издириха най-добрите клонове, както на Мавруда, така и на местните Рубин, Димят, Мискет, Мускат Отонел, Тамянка, Памид и Перла, и ги засадиха върху прочутите лозя на крепостта „Маркели” – там, където поколения лозари са ги отглеждали. Землищата се простирали от високите зидове на крепостта, по протежението на днешната магистрала „Тракия” и чертаели пътя на виното от Карнобат до Южното Черноморие. Върху тази плодородна земя са новите лозя с български сортове на водещия винопроизводител. За Мавруда на Карнобат, от който днес се правят невероятните вина Chateau Karnobat, преданията разказват, че бил любимото вино на императорите от Рим и Константинопол, а българските царе го принасяли в скъп дар на множество чужди владетели. Стопаните от   разказаха, че не случайно поколения лозари са засаждали Мавруда точно край стените на „Маркели”. Съвременните проучвания показват, че богатите плодородни почви, обилното слънчево греене и дългата, топла и суха есен, с които са благословени лозята на Карнобат, са отлична предпоставка за пълното съзряване на гроздето. Не случайно по тези земи се създават превъзходни червени вина, с голям потенциал за отлежаване в бъчви. Такъв е Маврудът на Chateau Karnobat - плътен и хармоничен, с богат вкус на зрели плодове, малина, къпина и ценни подправки. „Благодаря ви, че отстоявате българщината във всяка точка на света, от където вината и ракиите ви носят награди на страната ни“, се обърна към домакините от Винпром Карнобат областният управител на обл. Бургас Вълчо Чолаков, който заряза карнобатските лозя заедно с кмета на града Георги Димитров и множество гости. „Старите местни сортове са шанс България да преоткрие своето богатство и уникалната си идентичност във винопроизводството, и те да бъдат лицето ни пред света. Ето защо с подкрепата на авторитетни учени създадохме програма за запазване на генофонда им, за да да разгърнат потенциала си и да раждат най-доброто грозде”, разказа изпълнителният директор на „Винпром Карнобат” Десислава Николова. „България спазва европейските стандарти, но с качеството на вината и ракиите от Винпром Карнобат доказахме, че сме много над тези стандарти.“, изтъкна и кметът на Карнобат Георги Димитров. „За това нашите усилия днес са насочени към развитието на генофонда на българските сортове грозде.“, сподели още той. Майсторите от „Винпром Карнобат” и тази година ритуално потопиха в съдовете с „Карнобатска гроздова” сребърния кръст, с който Църквата освети лозята в деня на Свети Трифон, знаейки, че среброто ще я пречисти до съвършенство и ще й придаде частица от светостта на християнската реликва. Технолозите разкриха, че новата реколта от любимата на милиони нашенци ракия се създава при специални условия и по-ниски температури. Така след дълъг престой с ципите от гроздето се извличат неповторимите аромати на българските сортове, от които ракията добива хармония и мекота. Точно този уникален вкус от Карнобат даде повод на познавачите да я определят като ракия, съчетаваща вековните традиции на старите майстори с най-новите достижения в лозарството и винарството, а световния елит да й присъди едни от най-престижните награди. „Карнобатска Специална” извоюва Златен медал от водещия конкурс Challenge International Du Vin в Бордо, Франция. Ракията на Карнобат е носител на медали от International Wine & Spirits Competition в Лондон и Spirits Selection by Concours Mondial de Bruxelles. Високите отличия направиха ракията истински посланик на България пред света, коментираха гостите на празника, които се насладиха на новата й, още по-атрактивна визия. „С благодарност към хилядите българи, които избират ежедневно любимото си Chateau Karnobat, създадохме новото му лице. То носи духа на поколенията лозари, вложили сърцето си в нашите вина и е подарък за онези, с които заедно се трудим, съхраняваме традициите и разкриваме уникалния вкус на Карнобат”, разказаха енолозите на винпрома. Дизайнът разкрива по модерен начин класическия характер на серията. Върху етикета е отпечатана старинна фотография от средата на 19 в., пресъздаваща изкусния занаят местните лозари. Chateau Karnobat стават все по-добри с времето, тъй като плодородните лозя, засадени преди близо две десетилетия, с всяка изминала година увеличават потенциала си, а гроздето придобива уникални вкусове и аромати, извлечени от богатата земя на Карнобат. Създадени са по класическа технология и старинни рецепти, предавани от поколения лозари. Елегантната бутилка и тапа им помагат да стареят благородно като стават все по-интригуващи. Класическите вина са любими на потребителите, защото са с отлично качество и предлагат цялата палитра от български и световни сортове на атрактивна цена. А в неповторимия им характер са вплетени почитта към родната земя, труда, културата и българските обичаи, допълниха енолозите на  .", "date": "2018.02.14", "title": "С мавруд от земята на Маркели „Винпром Карнобат” възражда старите български сортове"}
{"url": "https://www.24chasa.bg/novini/article/6717075", "text": "Изложението „Ваканция и спа Експо“ посреща над 20 хил. гости от 22 страни и за България това е огромна чест, привилегия и доверие. Това каза министърът на туризма Николина Ангелкова по време на откриването на едно от най-големите туристически изложения у нас - международната туристическа борса „Ваканция и спа Експо“, чието 35-о издание ще се проведе от 14 до 18 февруари, предаде „Фокус“. „За мен е огромна чест и удоволствие за 35-и пореден път да открием „Ваканция и спа Експо“ особено сега, по време на Българското председателство на Съвета на ЕС. Изключително съм радостна, че за 35-и пореден път посрещаме повече от 350 изложители и над 20 хил. гости от над 22 различни страни. Това е огромна чест, привилегия и доверие за това, че имаме такава международна борса и в София, която Министерството на туризма ще продължи да подкрепя и да надгражда. И доказателство за това е, че за първи път има държава партньор – Сърбия, на която искам най-сърдечно да благодаря за доверието“, каза още Ангелкова. Тя припомни, че вчера се е провела неформалната среща на високо ниво на министрите на туризма в рамките на Българското председателство. „Основните теми, които обсъдихме там, бяха свързани с това колко е важен туризмът за икономиката на нашите страни, за икономиката на Европа и колко е важно с обединени усилия да промотираме Европа като дестинация. Туризмът интегрира хората, стоките и услугите, но той е и проводник на мира, на приятелството и на добрите взаимоотношения. И аз искрено вярвам, че именно на днешната борса ще се създадат нови бизнес взаимоотношения, нови приятелства, нови възможности и нови перспективи. Ще бъдат показани регионите и общините на нашата страна и цялото културно-историческо наследство и красотите на България“, обясни министърът. Ангелкова уточни, че туризмът е не само основен приоритет на българското правителство, но той формира и 13% от БВП на страната. „Само за миналата година ние посрещнахме над 8,8 млн. чуждестранни туристи, което е със 7,6% ръст. И тази година отново очакваме да отбележим ръст. Приблизително 7 млрд. лева са приходите от международен туризъм през 2017 г. и над 10% ръст. Това ни нарежда на едни от водещите места в Европа като предпочитана дестинация за туризъм. И това ни прави още по-отговорни и ни задължава да предлагаме още по-качествен туристически продукт. Затова правителството и бизнеса продължаваме да разработваме политиките, които да доведат до повишаването на това качество, и България да се позиционира във високия клас туризъм, защото заслужава това“, каза още тя.", "date": "2018.02.14", "title": "Ангелкова: Изложението \"Ваканция и спа Експо\" посреща над 20 хил. гости от 22 страни"}
{"url": "https://www.24chasa.bg/novini/article/6717090", "text": "Открадната древна скулптура на Афродита, гръцката богиня на красотата, беше върната на Италия години след като се появи на търг в Германия, предаде ДПА. Статуята от 1 в. сл. Хр., изобразяваща Афродита, била задигната от университета във Фоджа, южна Италия, през 2011 г. Две години по-късно тя била открита в Мюнхен, столицата на германската провинция Бавария, където била изложена за продан, съобщиха от специално подразделение на италианските карабинери, занимаващо се с опазването на културното наследство, предаде БТА. След направено разследване, властите разкрили, че произведението е било купено от немски контрабандист, който търгувал с древни артефакти, откраднати или изкопани нелегално от Италия. Карабинерите арестували мъжа през 2016 г., заедно с двама съучастници италианци, и иззели над 2500 незаконно придобити артефакти. /Мина Огнянова/", "date": "2018.02.14", "title": "Върнаха в Италия статуя на Афродита, открадната преди години"}
{"url": "https://www.24chasa.bg/novini/article/6717111", "text": "Когато говорим за бюджет на Европейския съюз, не говорим за счетоводство, а за приоритети, амбиции и за тях се намират конкретни цифри. Това отбеляза в интервю за предаването \"Нещо повече\" на програма \"Хоризонт\" по   еврокомисарят Мария Габриел. \"Председателят на Европейската комисия Юнкер даде заявка да направим ключов дебат, в който Европа да заяви ясно своите амбиции, да каже какви иска да бъдат нейните приоритети, но и много разумно да си даде равносметка, че всеки избор има своето финансово измерение. В тази връзка този дебат ще продължи през следващите месеци. Надяваме се и Съветът, и Европейският парламент максимално бързо да направим така, че да не повтаряме минали грешки, да не позволим хиляди студенти да не могат да се възползват от програмата \"Еразъм Плюс“ през 2021 година, да не позволим забавяне на проекти и плащания\", добави още тя. \"Парите, които няма да постъпват в европейския бюджет от порядъка на 12-13 милиарда годишно, ще трябва половината от тях да бъдат свързани с намаляване на разходи по съществуващи политики, а другите 50% да бъдат от нови източници на финансиране. Много важно е да се прецени всеки един от приоритетите. Темите \"Миграция“, \"Сигурност“, \"Управление на външните граници“ са водещи\", коментира Мария Габриел.", "date": "2018.02.14", "title": "Мария Габриел: Като говорим за бюджет на ЕС, не говорим за счетоводство, а за приоритети"}
{"url": "https://www.24chasa.bg/novini/article/6717118", "text": "Талибаните в северната афганистанска провинция Сари Пул убиха млад мъж с камъни по обвинение в прелюбодейство, предаде ДПА, цитирайки говорител на губернатора. \"Инцидентът се случи в неделя в Лагмани, район в покрайнините на провинциалната столица\", съобщи говорителят. Според него талибански екстремисти са арестували 25-годишния Джамалудин преди една година, обвинявайки го в извънбрачни отношения. След това са провели публичен процес срещу него. Засега екстремистите не са коментирали. Публичните процеси са все по-често явление в районите, контролирани от талибаните, които управляват или имат влияние върху 13 на сто от страната, по данни на САЩ и афганистанското правителство. Други източници посочват много по-голям процент. Билял Седики, говорител на Независимата афганистанска комисия за човешките права, заяви, че извършеното е против законите на страната и законите за човешките права. Той добави, че повечето случаи на публични процеси, извършени от екстремистите, са били срещу жени. В провинция Бадахшан през август миналата година групировката публично уби мъж с камъни по обвинение в извънбрачни връзки.", "date": "2018.02.14", "title": "Афганистанските талибани публично убиха с камъни мъж, обвинен в прелюбодейство"}
{"url": "https://www.24chasa.bg/novini/article/6716504", "text": "Договорено е увеличение на цените на 113 клинични пътеки, каза пред журналисти председателят на Българския лекарски съюз д-р Венцислав Грозев. За тях са предвидени 150 млн. лв., посочи той, цитиран от БТА.  Грозев подчерта, че са увеличени цените и за клинични пътеки, по които основно работят общинските болници - пулмология, акушерство и гинекология, педиатрия, неврология. Към момента Здравната каса, по думите на Грозев, е изразила съгласие за увеличаването на цените на клиничните пътеки. Грозев допълни още, че са договорени и повече средства за профилактика, диспансеризация, медико-диагностични дейности, както и за заплащане по капитация на общопрактикуващите лекари. Предстоят още разговори с представители на здравната каса, а националният рамков договор за тази година трябва да бъде подписан до 28 февруари и да влезе в сила от 1 април.", "date": "2018.02.14", "title": "Лекарският съюз: Договорено е увеличение на цените на над 100 клинични пътеки"}
{"url": "https://www.24chasa.bg/novini/article/6716516", "text": "Външният министър на Великобритания Борис Джонсън заяви, че излизането на страната му от ЕС няма да бъде решение за всичките ѝ икономически проблеми. Същевременно той изключи възможността за свикването на втори референдум за Брекзит, пише The Independent, цитиран от Фокус. „Както казвам не моите останали приятели, които искат страната ни да се задържи в ЕС – повече хора са гласували за Брекзит в сравнение с каквото и да е друго в историята на страната ни. Ако има втори референдум, вярвам, че просто ще имаме още една година хаос и вражда, от които цялата страна ще загуби“, заяви Джонсън. Същевременно той допълни, че „никой не трябва да смята, че Брекзит е икономическа панацея , но и също че не е и причина за икономическа пандемия“. „Дори напротив, успехът на Брекзит зависи от това, което ще направим всички заедно“, смята министърът.", "date": "2018.02.14", "title": "Борис Джонсън: Брекзит не е панацея за британската икономика"}
{"url": "https://www.24chasa.bg/novini/article/6716520", "text": "Втора спасителна операция в планината над Банско. Екипи идзирват двама души след втора паднала лавина, предаде  По-рано през деня падна първата лавина. 36-годишен сноубордист влязъл в улей в района на Банско, получило се подсичане на снега и лавината паднала, след което го затрупала. Веднага към мястото тръгнали планински спасители и след операция, продължила няколко часа, сноубордистът беше спасен. Екипите забелязали борда му, който се виждал над падналия сняг. Мъжът е изваден в безсъзнание и с глътнат език. Успели са да го реанимират и да го предадат жив на медицински екип. Заради двете лавини в скизоната е обявена най-висока степен за лавинна опасност.", "date": "2018.02.14", "title": "Нова тв: Издирват двама души след втора лавина над Банско"}
{"url": "https://www.24chasa.bg/novini/article/6716501", "text": "Разширяването на зелената зона за паркиране в София в горната част на квартал \"Лозенец\", кварталите \"Крива река\", \"Зона Б 5\", \"Зона Б 18\", участъци от район \"Оборище\" и други ще влезе в сила най-рано в края на юни. Това стана ясно на заседанието на Транспортната комисия към Столичния общински съвет, на което бяха обсъдени исканията за разширяване на зоната на районните кметове на \"Лозенец\", \"Оборище\", \"Възраждане\" и \"Красно село\".  Съветниците от Комисията решиха да се подготви доклад за разширението на зоната с още около 5500 места, който Столичният общински съвет тепърва ще разглежда. За въвеждането на зоната пък на Центъра за градска мобилност ще са нужни около 3 месеца, затова новите участъци ще влязат в сила най-рано в края на юни.  Искане за зелена зона има и от район \"Триадица\". Става дума за улиците около пазара \"Иван Вазов\", като там предстои да се проведе обществено обсъждане, уточни Румяна Милова от Центъра за градска мобилност.  Ако общественото обсъждане в \"Триадица\" покаже, че гражданите искат зелена зона около пазара \"Иван Вазов\", вероятно то ще бъде присъединено към исканията на другите 4 района.  Очаквайте подробности!", "date": "2018.02.14", "title": "Зелената зона в София ще се разшири най-рано в края на юни"}
{"url": "https://www.24chasa.bg/novini/article/6716497", "text": "Председателят на Европейската комисия Жан-Клод Юнкер представи днес вижданията си по основни въпроси от политиката на ЕС на пресконференция, продължила близо час. Юнкер изрази подкрепата си за предварително излъчване на водещи кандидати за председател на ЕК в изборите за евродепутати догодина. Бившите премиери на държавите от ЕС отговарят на всички изисквания за председател на комисията, добави той. По неговите думи е необходимо водещите кандидати да бъдат излъчени до края на тази година. В отговор на въпрос Юнкер поясни, че подкрепя намаляването на бюджетите за сближаване (т. нар. кохезионна политика), както и за земеделието. Против съм жестоки съкращения, посочи той. Юнкер защити виждането за единен председател на ЕК и на Европейския съвет, но отбеляза, че това не е въпрос, който да се реши в следващите месеци, а е \"дългосрочна перспектива\". Той уточни, че сега, ако председателите на двете институции са в конфликт, това би било катастрофално. По повод предложенията за намаляване на броя на еврокомисарите Юнкер заяви, че първоначално се е затруднявал да измисли отговорности на 28 души. Той допълни, че днес е разбрал необходимостта всяка страна от ЕС да има комисар, за да може комисарите да \"превеждат ЕС\" в своите страни. Председателят на ЕК поясни, че решението колко да бъдат еврокомисарите е на правителствата. Юнкер коментира, че в днешния ЕС исканията взимат превес над убежденията. Едните не искат да плащат повече, другите не искат да получават по-малко, добави той по повод разговорите за бъдещия общностен бюджет. В отговор на въпроси председателят на ЕК заяви, че очаква Варшава да сближи гледните си точки с вижданията на комисията. Попитан за Турция, Юнкер каза, че е \"изцяло несъгласен с поведението\" на Анкара.", "date": "2018.02.14", "title": "Юнкер: Изцяло несъгласен съм с поведението на Анкара"}
{"url": "https://www.24chasa.bg/novini/article/6716560", "text": "Румъния е загубила 3,7 милиона жители от 1990 г. до днес и ще загуби още толкова до 2050 г., ако властите в Букурещ не предприемат ефективни мерки срещу демографския спад, съобщава информационният сайт Зиаре. През 2017 г. броят на починалите лица е бил с 69 279 по-висок от броя на новородените. През 2016 г. смъртността също е била по-висока от раждаемостта с 54 316 души, както и през 2015 г., съобщи Националният статистически институт. Всъщност статистиката сочи, че това е 29-а поред година, в която населението на Румъния намалява по различни причини, заяви професор Василе Гецъу, директор на Центъра за демографски проучвания на Румънската академия. В началото на 90-те години населението на Румъния е било 23,2 милиона души. Сега е 19,5 милиона. Това е ужасно голям спад, каза професор Гецъу. Той уточни, че 2,6 милиона румънци са емигрирали, а останалите 1,1 милиона представляват естествен спад, който обаче също е невероятно висок. Демографският спад е посочен като слабо място на Румъния и в стратегията за отбрана за периода 2015-2019 г., отбелязва Зиаре.", "date": "2018.02.14", "title": "Румъния е загубила 3,7 милиона жители \nот 1990 г. насам"}
{"url": "https://www.24chasa.bg/novini/article/6716547", "text": "Китай няма представа защо САЩ се чувстват толкова неуверени заяви китайски говорител в отговор на американски правителствен доклад, в който Китай е споменат сред страните, които са най-големите киберзаплахи, предаде Асошиейтед прес. САЩ остават най-голямата световна сила, с несравнима военна мощ, каза говорителят на китайското външно министерство Гън Шуан на редовна пресконференция, предаде БТА. \"Нямам представа защо САЩ продължават да се чувстват толкова неуверени\", добави той. \"Надяваме се, че САЩ ще се откажат от нагласата \"печалба за един, загуба за друг\", ще спрат да възприемат отношенията между големи сили от гледната точка на конфронтацията, ще последват тенденцията към мирно развитие и ще работят с Русия и Китай за съвместно осигуряване на мир и стабилност на света\", заяви Гън. В доклада на САЩ като други големи киберзаплахи се посочват Русия, Иран и Северна Корея. Директорът на националното разузнаване Дан Коутс заяви вчера, че САЩ трябва да изготвят подходящи отговори за ограничаване на кибератаки. Официални представители на САЩ обвиняват Китай, включително китайските въоръжени сили, в организиране на кибератаки срещу Пентагона, фирми от сектора на отбраната и други мишени. Освен кражба на държавни и фирмени тайни, тези хакерски прониквания може да се ползват и за атакуване на финансовата система на САЩ, енергопреносната им мрежа и друга важна инфраструктура в случай на конфликт.", "date": "2018.02.14", "title": "Китай: Нямаме представа защо САЩ се чувстват толкова неуверени"}
{"url": "https://www.24chasa.bg/novini/article/6716545", "text": "Районната прокуратура в Дупница проверява инцидента с пострадали от нападение на домашно куче, съобщиха от държавното обвинение. В прокуратурата в Дупница е бил получен сигнал от Центъра за спешна помощ за две пострадали лица, постъпили с рани, причинени от ухапване на домашно куче. Под ръководството на прокурор е разпоредено извършването на проверка по случая. На собственика на кучето незабавно е съставен протокол за писмено полицейско предупреждение.", "date": "2018.02.14", "title": "Прокуратурата в Дупница проверява случая с питбула, нахапал дете и жена"}
{"url": "https://www.24chasa.bg/novini/article/6716568", "text": "Израелски сноубордист бе открит от планинските спасители в Банско. 23-годишният чужденец излязъл да кара сноуборд с приятел извън пистите, по необработени терени. Единият се озовал в района на Каркъмските езера и се изплашил, че губи ориентация и не може да се прибере. Попаднал в трудно достъпна местност. Приятелят му обаче карал в друга посока и успял да стигне обратно до пистите. Изгубеният е подал на планинските спасители координатите си и екипи веднага са тръгнали към мястото. Младежът е открит в добро състояние, но стресиран. Не е наранен, за щастие на мястото не е паднала и лавина, защото днес има няколко свличания на снежни маси, но в друга посока - в улеите на Ечмище.", "date": "2018.02.14", "title": "Намериха изгубен израелец в Пирин"}
{"url": "https://www.24chasa.bg/novini/article/6716594", "text": "Всички основни финансови показатели на Мтел бележат ръст през 2017 година според обявените финансови резултати на A1 Telekom Austria Group, който е собственик на българския оператор. Тенденцията за повишение на приходите на Мтел продължава за втора поредна година, като през този период начело на компанията е Александър Димитров. Подобряването на резултати било в следствие на постоянните усилия на мениджмънта за подобряване на продуктите и услугите на компанията и въвеждане на все повече иновации, твърдят от телекома. През 2017 г. приходите са се увеличили с 4,7% до 431,2 млн. евро, а печалбата е нараснала с 3,6% до 130,1 млн. евро. Средният приход от фиксирана линия се покачва с 5,9% до 11,4 евро, а от абонат остава стабилен на ниво от 5,5 евро. По-високи са приходите както от мобилни услуги, така и от фиксирани - съответно с 3,9% до 337,4 млн. евро и 7,6% до 93,8 млн. евро. Ръстът в мобилния сегмент идвал от повишената употреба на 4G интернет, водеща до по-големи продажби на услуги. Увеличава се и делът на клиентите на договор до 88% при 85,4% година по-рано. Продажбите на мобилни устройства нарастват с 22,7% до 57,5 млн. евро поради засиления интерес към смарттелефони и таблети. Ръстът при фиксирани услуги се дължи на ексклузивното спортно съдържание, което Мтел предлага чрез собствените си канали Mtel Sport 1 и Mtel Sport 2, както и на допълнителни услуги на настоящи клиенти и повишено търсене на иновативни ICT решения. Броят на клиентите на мобилни услуги има спад с 3,2% до 3,977 млн. заради намаление на абонатите в ниския ценови сегмент. Основната причина е промяната в Закона за електронните съобщения, ограничаваща максималния брой предплатени номера, които може да ползва всеки клиент. Мтел отчита ръст на абонатите във високия ценовия сегмент и по-точно на бизнес клиентите и при тарифите с мобилен интернет. Средният приход от мобилен абонат се запазва на нивото от миналата година от 5,5 евро, като негативният ефект от новите роуминг регулации и намалението на цените почти изцяло се компенсирал от допълнителни услуги, обогатяване на продуктовата гама и подобряване качеството на обслужване. Броят на клиентите, ползващи телевизия и фиксиран интернет, нараства в сравнение с миналата година, което частично компенсира общия спад на абонатите на фиксирани услуги с 1,4% до 1,005 млн. Резултатите на Мтел за 2017 година бележат стабилен ръст на основните показатели, което е следствие от постоянните усилия на мениджмънта за подобряване на продуктите и услугите на компанията и въвеждане на все повече иновации, коментираха от компанията.", "date": "2018.02.14", "title": "Мтел с ръст на всички показатели през 2017 г."}
{"url": "https://www.24chasa.bg/novini/article/6716611", "text": "Бившият грузински президент и губернатор на украинската Одеска област Михаил Саакашвили е пристигнал в Холандия, след като преди дни бе изгонен от Украйна, предава Франс прес, цитирана от Фокус. Саакашвили, чиято съпруга е холандка, според неговия адвокат Оскар Хамерщайн „е вече в страната и желае да остане“. Той допълни, че опозиционерът, който бе арестуван от маскирани мъже в Киев в понеделник и депортиран в Полша, в момента урежда разрешителното си да остане в Холандия.", "date": "2018.02.14", "title": "Михаил Саакашвили пристигна в Холандия"}
{"url": "https://www.24chasa.bg/novini/article/6716612", "text": "НАТО иска да създаде система за облекчаване придвижването на войски из Европа, подобна на Шенгенското пространство, заяви германският министър на отбраната Урсула фон дер Лайен, цитирана от ДПА. \"Искаме да създадем нещо като военен Шенген в рамките на Европа, който да предвижда да може бързо и лесно да се придвижват войски, без голяма бюрокрация, с голяма бързина\", каза Фон дер Лайен преди срещата на министрите на отбраната на НАТО, предаде БТА. Германия предложи да приеме на своя територия командния център на този военен Шенген, добави тя, отбелязвайки, че страната й \"не само географски е в сърцето на Европа, но и има и голям опит в логистиката и поддръжката\".", "date": "2018.02.14", "title": "Германия: НАТО иска да създаде система от шенгенски тип за военните"}
{"url": "https://www.24chasa.bg/novini/article/6716615", "text": "Един човек е загинал  . Превозните средства се сблъскват на стоянка за таксита, предава BBС. Най-малко 20 полета на „Бритиш Еъруейс“ са забавени заради инцидента, макар и летището да е останало отворено, предаде \"Фокус\". Пътниците са били свалени от един от самолетите по данни на летищните власти.", "date": "2018.02.14", "title": "Един е загинал при инцидента на лондонското летище \"Хийтроу\""}
{"url": "https://www.24chasa.bg/novini/article/6716630", "text": "Специализираната прокуратура повдигна обвинения на десетима българи, участници в организирана престъпна група за производство на наркотици, трафик на дрогата в Австрия и разпространение в столицата Виена. Това съобщиха от пресцентъра на МВР. Групата е неутрализирана на 13 февруари 2018 г. при едновременна операция на ГДБОП, ТС БОП - Стара Загора и Специализирана прокуратура в Казанлък, село Енина и град Крън, както и на полицията във Виена. Двама от групата – ръководителят и един от куриерите, са задържани в австрийската столица в момент на доставяне и получаване на пратка. В Австрия са задържани поне още три лица, съпричастни с дейността на групата, но които не са свързани с разследването в България. Събраните доказателства сочат, че групата е произвеждала и пласирала в Австрия марихуана, амфетамин и метаамфетамин (пико) от януари 2017 г. Четирима от участниците се грижели за отглеждането на индийския коноп в четири сгради в с. Енина и близка вилна зона. Растенията засаждали в саксии, използвали торове и препарати за ускоряване на растежа им и за подсилване на цъфтежа. Производството било организирано в неголеми количества на повече места, за да се намалят щетите, в случай че полицията открие някоя от „оранжериите“. Стръкове били изсушавани по домовете на участниците, а готовата марихуана била затваряна в буркани (а впоследствие и пренасяна така), за да не се усеща по специфичната ѝ миризма. Ръководителят и организатор на групата контролирал всекидневно дейността и давал указания по телефона от Виена, където живеел и пласирал наркотици сред българите в австрийската столица. За целта групата била снабдена с австрийски СИМ карти. В България ръководителят идвал с микробус или с ван с австрийска регистрация само, за да вземе необходимото количество наркотици и да ги прекара в Австрия. С незаконния трафик се занимавал и участник групата, чийто близък преди време бе задържан за трафик на 74 кг хероин за Испания. Финансирането на наркопроизводството е ставало най-често с пари, изпращани от Виена чрез фирма за парични преводи. В други случаи са били купувани автомобили втора употреба, внасяни са в България и са продавани. Днес Специализираната прокуратура наложи на задържаните в България участници в групата задържане до 72 часа. Предстои в Специализирания наказателен съд да бъде внесено искане за налагане на „Задържане под стража“ за всеки от тях. Предстои предявяване на обвиненията на двамата задържани в Австрия.", "date": "2018.02.14", "title": "Обвиниха 10-ма от задържаните, пласирали наркотици в Австрия"}
{"url": "https://www.24chasa.bg/novini/article/6716677", "text": "\"На 12 март предстои първото мероприятие, свързано с винените маршрути, които обявихме съвместно с министерството на туризма. В Банско ще бъдат обединени двата маршрута - по Места и по Струма. Там ще поканим хотелиери, ресторантьори и кметове, така че могат с производство и с щандове да популяризират това винените изкушения\". Това каза министърът на земеделието Румен Порожанов, минути след като заряза ритуално лоза в масив край варненското село Белоградец. \"Предстои да организираме кръгли маси и при останалите 10 маршрута. За да тръгнат реално тези маршрути обаче, те трябва да бъдат популяризирани правилно - книжка с винарни, туристически маршрути, трябва да се предлагат на туроператори, както и на местно ниво да се организира правилна реклама. В края на краищата постепенно трябва да мине като локална инициатива, имам предвид местните власти да поддържат връзка с нас и да си бъдем полезни взаимно. Винения сектор има една много добра перспектива\", допълни министъра. Проливният дъжд не уплаши Порожанов. Той пожела на всички лозари за празника им да им върви по вода. \"Лозовите масиви у нас са над 600 000 дка. Само виното, което изнасяме, вече е над 64 000 тона. Основните ни пазари са Русия, независимо от ембаргото на останалите стоки, вино продължаваме да изнасяме, САЩ, Полша, Китай... Разбира се българското вино присъства почти навсякъде. Конкуренцията е много голяма в световен мащаб. Истината е, че трябва повече реклама. Трябват добри дистрибутори за навън. Но пък от друга страна, ние си обичаме българското вино и си го пием и в България\", обясни министърът. Той допълни, че от всички 300 винарни, които са регистрирани у нас, повече от 200 работят на много високо технологично ниво и предлагат много добро качество. По думите му програмата за преструктуриране на лозаро-винарския сектор продължава, с нови 5 години, като се финансира с по 26 млн. евро годишно. Като само за миналата година са сключени 123 договора по програмата за преструктуриране за близо 50 млн. лева.", "date": "2018.02.14", "title": "Министър Румен Порожанов: Винените маршрути тръгват от Банско"}
{"url": "https://www.24chasa.bg/novini/article/6716678", "text": "Германският вицеканцлер и външен министър Зигмар Габриел заяви днес в Белград, че за членството на Сърбия в Европейския съюз е най-важно изпълнението на европейските стандарти за върховенство на закона, независимост на правосъдието и свобода на медиите и тук няма да има никакви отстъпки, предаде Танюг, цитирана от БТА. На пресконференция в Белград след среща със сръбския президент Александър Вучич Габриел каза, че Германия се радва на успешното развитие на Сърбия още от времето, когато Вучич е бил премиер, а след това и президент, но отбеляза, че реформите трябва да продължат. Габриел подчерта, че за ЕС и Германия е важно и нормализирането на отношенията между Белград и Прищина. \"Важно е да се направи нещо не само защото ЕС го иска, а защото е в интерес на гражданите и в Сърбия, и в Косово\", каза германският министър. Той посочи, че трябва да се развият по-добри отношения в целия регион, като добави, че ЕС е пример как \"от най-тежките войни и дори от геноцид може да се стигне до приятелство\". Габриел каза, че Сърбия не може сама да стабилизира целия регион на Западните Балкани, но е сигурно, че без нея тази стабилност не може да бъде постигната. На същата пресконференция сръбският президент Александър Вучич каза, че Германия е надежден партньор на Сърбия, макар и да има доста \"твърда позиция\" спрямо нея. Той отбеляза, че двете страни имат 4,4 милиарда евро търговски обмен и Германия е убедително най-важният търговски партньор на Сърбия. Вучич съобщи също, че германските фирми в Сърбия осигуряват работа на 37 хиляди души, и изрази надежда, че ще бъдат привлечени още германски инвеститори.", "date": "2018.02.14", "title": "Зигмар Габриел: За Сърбия най-важно е изпълнението на европейските стандарти"}
{"url": "https://www.24chasa.bg/novini/article/6716101", "text": "Кола пламна пред парламента тази сутрин. Шофьорът не е пострадал, а движението в района беше временно затруднено. Пристигналите на място екипи на Пожарната са изгасили бързо огъня. Очевидци разказват, че намесата на пожарникарите и полицията е била изключително бърза. Снимки на запалената кола обиколиха социалните мрежи. ", "date": "2018.02.14", "title": "Кола се запали пред парламента"}
{"url": "https://www.24chasa.bg/novini/article/6716096", "text": "Председателят на Комисията за финансов надзор ще получава основно месечно възнаграждение от 13 146 лева. Заместниците ще се разписват срещу 12 003 лева, а членовете на финансовия регулатор ще получават 11 432 лева на месец.  В специализираната администрация средното възнаграждение на директорите на дирекциии ще бъде 5 133 лева. Акционерите, на които ще се разчита да повишат ефективността на застрахователния надзор, ще получават средно по 4500 лева, след като бъдат наети от комисията. Основната заплата на главните експерти е определена на 2893 лева, на старши експертите - 1 989 лева, на младши експертите 14 72 лева.  Това стана възможно, след като бе променен законът и моделът на финансиране на Комисията по финансов надзор, и нейният бюджет вече не е част от държавния бюджет, а се осигурява изцяло от събираните от бизнеса такси.", "date": "2018.02.14", "title": "Шефът на Комисията за финансов надзор - с 13 146 лева на месец"}
{"url": "https://www.24chasa.bg/novini/article/6716089", "text": "Рожден ден на 44-годишна бургазлийка завърши с бит полицай и арести в нощта на 13 февруари. Около 23.40 ч. в полицията получили сигнал за силна музика в апартамент на бл.89 в к-с \"Братя Миладинови\". На адреса веднага е пратен полицейски патрул от Второ Районно управление. На място униформените били посрещнати на нож от празнуващите - жена на 44 г. и двама мъже на 44 и 45 г. Тримата били във видимо нетрезво състояние, не изпълнили полицейските разпореждания и започнали да се държат агресивно. Отправяйки закани и заплахи двамата мъже се нахвърлили върху служителите на реда. Единият полицай отнесъл няколко крошета, което наложило използване на сила, за да се справят с буйната компания. Закопчана с белезници била дори рожденичката, след което тримата празнуващи пренощували в ареста.  По случая е образувано е бързо полицейско производство.", "date": "2018.02.14", "title": "Рожден ден завърши с бит полицай и среднощни арести в Бургас"}
{"url": "https://www.24chasa.bg/novini/article/6716107", "text": "Бившият премиер на Италия Матео Ренци заяви, че доскорошната „обнадеждаваща картина” на обстановката в Турция вече коренно се е променила, предаде информационната агенция Догу хабер ажансъ (ДХА) . В качеството си на лидер на Демократическата партия Матео Ренци отговори на въпроси в областта на външната политика в Дружеството на чуждите журналисти в Рим, включително и за мнението си за членството на Турция в ЕС, предава \"Фокус\".  „Ако Анкара иска да се присъедини към ЕС, трябва да проявява уважение към установените правила в Европа. Позицията ни като политическа партия е много ясна: който иска да стане част от Европа, задължително следва да се съобразява с европейските правила, като започнем със свободата на пресата и свободното изразяване на мнение.”, посочва още Матео Ренци, цитиран от ДХА.", "date": "2018.02.14", "title": "Матео Ренци: Ако Турция иска да влезе в ЕС, трябва да спазва правилата"}
{"url": "https://www.24chasa.bg/novini/article/6716131", "text": "Нуждаем се от интелигентен дизайн на мерките, касаещи бъдещата кохезионна политика. За да бъдем успешни, трябва да заложим „умно“ стратегическо планиране и „умни“ системи за изпълнение и контрол. Това заяви заместник министър-председателят Томислав Дончев на среща с генералните директори от държавите-членки, отговорни за Кохезионната политика на Европейския съюз. Бях свидетел на това как България се промени през последните 10 години. До голяма степен тази промяна се дължи на инвестициите с европейски средства. Всяко Председателство трябва да търси баланси и сближаване на позициите на отделните страни-членки. Българското председателство има възможност да насърчи дебата за по-проста и ефективна кохезионна политика, посочи вицепремиерът Дончев. От името на Европейската комисия, генералният директор на Генерална дирекция „Регионална и градска политика“ на ЕК Марк Льометр коментира, че сега е подходящият момент да бъде отделено особено внимание на политиката по сближаване. Преди предложението за многогодишната финансова рамка след 2020 г., настоящата дискусия е много полезна и навременна, каза той. Марк Льометр добави, че ЕК ще следи отблизо резултатите от срещата в София и ще вземе предвид предложенията, направени от държавите-членки. На срещата бяха дискутирани теми, свързани с връзката на Кохезионната политика с икономическото управление и Европейския семестър и възможностите за ускоряване на изпълнението на Европейските структурни и инвестиционни фондове. Близо 70 делегата от 28-те държави- членки на ЕС, Европейската комисия, Комитета на регионите, Европейската инвестиционна банка и Европейската асоциация за свободна търговия участваха в дискусията. Резултатите от нея ще допринесат за дебата по бъдещето на политика на сближаване по време на заседанието на Съвета на ЕС по общи въпроси на 12 април 2018 г. в Люксембург.", "date": "2018.02.14", "title": "Томислав Дончев: Бях свидетел на това как България се промени през последните 10 години"}
{"url": "https://www.24chasa.bg/novini/article/6716126", "text": "Продължава издирването на изчезналите мигранти от вчера, , пише вестник „Джумхуриет”, цитиран от \"Фокус\".  Турските екипи за действие при извънредни обстоятелства са се задействали, след като на повърхността на водата е изплавало тялото на 10-годишно дете. В същия район край пясъчните дюни е намерено тялото на друго дете на видима възраст 5-6 години, посочва още „Джумхуриет”.", "date": "2018.02.14", "title": "Намериха телата на две деца след инцидента с потъналата лодка в р. Марица"}
{"url": "https://www.24chasa.bg/novini/article/6716128", "text": "Тодор Мелемов, син на кмета на Смолян Николай Мелемов се е натъкнал първи на  . Мелемов-младши бил с приятели. Те видели кола, която била на габарити, с работещи чистачки, отбила в едното платно. Тъй като валял обилен сняг от времето на убийството, докато компанията забележи странното \"Ауди ТТ\", е минал снегорин, който е заобиколил колата. Това ги накарало да помислят, че колата е закъсала и слезли да помогнат. С помощта на фенерче видeли, че вътре има човек. След това установили, че има кръв по лицето и се обадили в полицията, която установява, че мъжът и жената са от Пловдив, той е с 1 прострелна рана в главата, а тя с две-три в гърдите и една в главата.", "date": "2018.02.14", "title": "Синът на кмета на Смолян първи се натъкнал на двата трупа в Пампорово"}
{"url": "https://www.24chasa.bg/novini/article/6716161", "text": "По време на учения на НАТО, провеждани в Черно море е станал инцидент с руски транспортен кораб и британски военен плавателен съд. Британският военен кораб Enterprise e пресякъл пътя на руския товарен кораб \"Кизил-60\" и двата съда са се разминали на няколко метра, избягвайки по чудо сблъсък, пише \"Дейли стар\", цитиран от Дир.бг. Инцидентът е станал недалеч от Босфора, край северните брегове на Турция. Британският кораб е пътувал за Средиземно море, участвайки в маневри на НАТО заедно с кораби от ВМС на Румъния и Турция. Руският кораб се е връщал от базата на Русия в Тартус, Сирия, където вероятно е закарал военен товар. \"НАТО и съюзните държави работят за осигуряване на забележимо присъствие в международни води в Черно море. Провежданите учения в региона обезпечават свободата на придвижване на корабите и укрепват колективната отбрана\", заяви по този повод комодор Майк Атли от британския кралски флот. Ученията на НАТО в региона ще се увеличават, това поне подсказват увеличените разходи за сдържане на Русия, предвидени в бюджета на САЩ за 2019 година.", "date": "2018.02.14", "title": "Кораби на НАТО и Русия на метри от сблъсък"}
{"url": "https://www.24chasa.bg/novini/article/6716182", "text": "Дъждовното време хвърли в скръб пловдивски цветари, които окупираха подлези, пазари и улици за Свети Валентин. Те наточиха балтии за големи печалби, но липсата на клиенти попари очакванията им. \"Какво ще правим тази скъпа стока\", вайкаха се продавачи по главната улица. Някои предлагаха рози по 10 лева бройката, а малкото минувачи се спираха, поглеждаха към етикетите и си тръгваха. Значителни надценки на букетите имаше по всички пазари. По обяд някои предвидливо прецениха, че така ще се набутат още повече. \"По-добре врабче в ръката, отколкото орел в небесата\", каза продавачка и смъкна розите на 5 лева. Според нея самите търговци на едро надули цените. Те обяснили, че Свети Валентин е световен празник и борсите определяли такива завишени стойности. \"В Холандия могат да си позволят 5 евро за стрък роза, но не и в България\", коментираха цветари. Повечето хора се насочваха към лалетата, които вървяха по 2 лева бройката. Герберите пък се предлагаха за 2,50 лв. \"Да си ги държат. Да видим кой ще им ги купи\", каза младеж, който поогледа сергиите и си тръгна без букет. \"Като се прибере довечера и любимата го погледне натъжена, ще тича към 20,30 ч за букет. А може и два за компенсация\", коментира цветарка.", "date": "2018.02.14", "title": "10 лв. удари розата в Пловдив, цветари в скръб"}
{"url": "https://www.24chasa.bg/novini/article/6716162", "text": "Новата мегаструктура за борба с корупцията установи, че бившият зам.-председател на Комисията за финансов надзор (КФН) Борислав Богоев е бил в конфликт на интереси при издаването на решение от 2 октомври 2013 г. Богоев, който ръководи управление \"Застрахователен надзор\" от 15 юли 2010 до 24 януари 2014г. е издал решение в частен интерес на свързана с него застрахователна компания.Това съобщиха от Комисията за противодействие на корупцията и за отнемане на незаконно придобитото имущество (КПКОНПИ). Той не подал декларация във връзка с възникналия конфликт на интереси, въпреки че има законов механизъм за избягването му, чрез обявяване и самоотвод. Решението на КПКОНПИ може да бъде обжалвано пред Административен съд София град.", "date": "2018.02.14", "title": "Хванаха в конфликт на интереси бивш зам.-шеф на финансовия надзор"}
{"url": "https://www.24chasa.bg/novini/article/6716207", "text": "Камион, превозващ над 300 мигранти, се е преобърнал рано тази сутрин на около 170 км югоизточно от либийската столица Триполи, в района на град Бани Уалид, съобщи Франс прес, цитирайки говорител на болницата в Бани Уалид. Загинали са най-малко 23-ма мигранти, а ранените са около стотина. По-голямата част от мигрантите в камиона били еритрейци и сомалийци. Според ДПА, която също цитира неназовани медицински източници, жертвите са 22, като сред тях има жена и дете, предаде БТА. От болницата призоваха благотворителни и граждански организации спешно да предоставят помощ за ранените при катастрофата. \"Ситуацията е катастрофална. Липсват достатъчно ресурси за настаняване и лечение на толкова голям брой пострадали хора\", се казва в съобщение от болницата, цитирано от либийския информационен портал Africa Gate.", "date": "2018.02.14", "title": "Камион с над 300 мигранти се обърна в Либия, загинаха 23-ма, ранените са над 100"}
{"url": "https://www.24chasa.bg/novini/article/6716210", "text": "Задържан под стража е българин, издирван с Европейска заповед за арест от Франция за сводничество. Това съобщиха от пресцентъра на Апелативна прокуратура - Варна. Искането на Окръжната прокуратура във Варна да бъде задържан под стража 33-годишният Хр. Иванов е било уважено от състав на Варненския окръжен съд. Иванов е бил обявен за международно издирване от съдебните власти в Република Франция въз основа на издадена Европейска заповед за арест на съда в град Шартър. Причина за издирването на българина, който е бил открит във варненското село Старо Оряхово, е съдебно решение по дело, издадено от първоинстанционния съд във френския град Шартър и в град Сур за сводничество, подялба на печалби или ползи от проституция на трети лица. Престъплението по Наказателния кодекс на Република Франция се наказва с лишаване от свобода с максимален срок до 7 години. Деянието е наказуемо и по член 159а и член 155 от българския НК. По същество делото за предаването на 33-годишния Хр. Иванов на френските съдебни власти ще бъде разгледано на 15 февруари 2018 г. във Варненския окръжен съд.", "date": "2018.02.14", "title": "Задържаха българин, издирван с Европейска заповед за арест от Франция"}
{"url": "https://www.24chasa.bg/novini/article/6716243", "text": "Непълнолетен бе задържан в полицейския арест за грабеж в Пловдив. 24-часовата мярка е взета спрямо 17-годишен криминално проявен, след проведено разследване от служители на Второ РУ. Това съобщиха от пресцентъра на ОД на МВР - Пловдив. По предварителни данни, около 22 часа в неделя, на бул. „Копривщица“ тийнейджърът нанесъл побой на свой връстник и му отнел мобилен телефон. Материалите по образуваното досъдебно производство са докладвани в районната прокуратура.", "date": "2018.02.14", "title": "Задържаха непълнолетен, пребил и ограбил свой връстник в Пловдив"}
{"url": "https://www.24chasa.bg/novini/article/6716263", "text": "В Центъра за настаняване от семеен тип в Борован стават „ужасяващи неща\". Това разкри пред   едно от децата, които живеят там.  В последните дни домът нашумя с новината за насилието, което упражнява една от възпитателките – Людмила Петрова. От видеоматериалисе вижда как жената бие и обижда две от децата.  „Не само тя, а и един от помощник-възпитателите ни бие. От пет години съм в този дом и нищо не се е променило. Не сме се оплаквали, защото винаги сме се страхували от последствията”, каза още момичето от дома. Тя разкрива още, че веднъж е била удряна от „управителя на центъра”. И допълва, че всички настанени там деца са подложени на системен психологически тормоз – обиди, главно свързани с бъдещето им на „проститутки и затворници”. Проверките в центъра продължават. От тях ще стане ясно и какви ще бъдат последствията за възпитателите, за които вече е ясно, че са упражнявали насилие над деца. По закон за малтретиране на малолетен наказанието е до три години лишаване от свобода. Освен заснетите действия на Людмила Петрова, от Държавната агенция за закрила на детето са установили най-малко още два случая на тормоз от страна на възпитатели към дете. ", "date": "2018.02.14", "title": "Момиче от дома в Борован: В центъра стават ужасяващи неща (Видео)"}
{"url": "https://www.24chasa.bg/novini/article/6716270", "text": "\"Имаме становище - всеки за себе си. Всеки ще гласува така, както сметне за добре.\" Това заяви зам.-председателят на парламентарната група на \"Воля\" Кръстина Таскова пред журналисти в парламента по повод позицията на партията за Истанбулската конвенция. \"В нашата парламентарна група има ожесточен дебат кой е \"за\" и кой е \"против\". Всеки от колегите излага аргументите си и всеки ще гласува по съвест\", обяви Таскова. По думите й ъзникналите спорове в партията не се отнасят до това дали съществува или не трети пол. \"Темата за агресията, за насилието над децата за нас е изключително важна. Не спорим дали има трети пол или не. Спорим кой и как ще обучава децата ни\", допълни Таскова.", "date": "2018.02.14", "title": "От \"Воля\" нямат единна позиция за Истанбулската конвенция, ще гласуват по съвест"}
{"url": "https://www.24chasa.bg/novini/article/6716337", "text": "Рок музикантът Антон Бояджийски е мъжът, открит мъртъв в Ауди ТТ в курорта Пампорово, научи  . \"24 часа\" получи потвърждение за това и от Смолян. Пловдивчанинът е китарист, свирил е в групата \"Татко Кристофър\", създадена от Ицо Петроф през 1991 година. Тя просъществува няколко години и има издаден самостоятелен албум \"Отново на път\". Писал е и текстове на песни на БТР. Телата на двамата са открити снощи около 23,25 часа близо до ски влека на \"Малина\". Синът на кмета на Смолян - Николай Мелемов, е открил труповете. 41-годишната жена е застреляна с два куршума в гърдите и един в главата. Мъжът е прострелян в главата, а пистолетът е бил в ръката на мъжа, който е бил облечен изцяло в черно. Оръжието - пистолет \"Макаров\", е незаконно. Двамата са имали връзка, съобщиха от полицията в Смолян на пресконференция. Двамата имали по едно дете от предишни бракове. 41-годишната била разведена, Бояджийски бил вдовец. Жената работила в банков клон на Пампорово. Пловдивчанката била на Пампорово от два дни. Антон се качил, за да бъдат заедно в Деня на влюбените. Според източници от полицията причината за убийството е ревност. Назначена е тройна експертиза. Предстоят повторни огледи. Образувано е досъдебно производство за умишлено убийство.", "date": "2018.02.14", "title": "Рок музикантът Антон Бояджийски е мъжът, открит прострелян на Пампорово"}
{"url": "https://www.24chasa.bg/novini/article/6716289", "text": "На 15 януари 1992 година България първа призна Македония под името Република Македония, като това признаване бе по-скоро тактическо и емоционално. Тогава, а и в годините след това, страната ни нямаше стратегия за западната ни съседка, обяви в предаването \"Свободна зона с Георги Коритаров\" депутатът от ВМРО Красимир Богданов. \"Опасявам се, че държавата ни, като че ли нямаше стратегия по отношение на Македония в онзи момент. Затова казах, че според обстоятелствата по онова време, по-скоро тактическо беше това признаване. България нямаше стратегия в началото на 90-те какво предстои да прави от тук нататък. Дори нещо повече, темата Македония беше неглижирана в българския политически живот през последните две десетилетия и сега нека не бъдем крайни, но новата геополитическа ситуация на Балканите ускори хода\", каза Красимир Богданов. Позицията на ВМРО се различава от официалната държавна позиция, която е, че страната ни няма да се намесва в спора за името между Гърция и Македония и той трябва да бъде решен с посредничеството на ООН. Според партията на този въпрос не трябва да се гледа като на двустранен и България трябва да играе много по-активна роля в този процес. \"Тук сега възниква големият въпрос - известни нюанси в политиката на ВМРО спрямо официалната държавна политика на България към момента. Не бива според мен да се гледа само, като на двустранен въпрос, въпросът за името на Република Македония. Спор между Македония и Гърция, България също трябва да има свое отношение по този въпрос. Тя е признала под конституционното име Република Македония. На този етап позицията на външно министерство е България да не се меси официално в един въпрос, който те приемат за въпрос на двустранни отношения между Македония и Гърция\", допълни още Богданов. От ВМРО споделят тезата, че ако в името има географски понятия, това може да доведе до иредентизъм.", "date": "2018.02.14", "title": "Красимир Богданов, ВМРО: През 1992 г. България призна Македония тактически, без ясна стратегия"}
{"url": "https://www.24chasa.bg/novini/article/6716349", "text": "Държавният секретар на САЩ Рекс Тилърсън призова днес Иран да изтегли своите сили и подкрепяните от Техеран милиции от Сирия, предаде Ройтерс. Съединените щати са много обезпокоени от неотдавнашната конфронтация в Сирия между Иран и Израел, подчерта той по време на посещение в Йордания. Тилърсън обяви, че Съединените щати имат \"доста напреднал мирен план за Близкия изток\", който е разработван от месеци. Президентът на САЩ Доналд Тръмп остава ангажиран с израелско-палестинския мирен процес, даде да се разбере Тилърсън на съвместна пресконференция с йорданския министър на външните работи Айман Сафади. В отговор Сафади обаче предупреди, че няма вариант за решаване на конфликта на основата на съществуването само на една държава (Израел), предава БТА.  През декември Тръмп предизвика гнева на палестинците, като призна цял Ерусалим за столица на Израел. Палестинците искат източната част на града за столица на бъдещата си държава. Тилърсън днес каза още, че САЩ трябва да намерят начин да \"продължат да работят в същата посока\" като своя важен съюзник от НАТО Турция. Надявам се да проведа разговори за това как да работим заедно за намаляване на заплахите за Турция, заяви той. Държавният секретар на САЩ е на обиколка в Близкия изток, в рамките на която пристига утре на посещение в Турция.", "date": "2018.02.14", "title": "Тилърсън: Иран да изтегли своите сили от Сирия"}
{"url": "https://www.24chasa.bg/novini/article/6716364", "text": ". Тя работи в пловдивска банка. В банката е от 2016 г. Служителите там разбрали за трагедията тази сутрин, малко след започване на работа. Управителката на централния клон на банката спешно заминала за Пампорово. Попова работела в офиса на банката на бул. \"Шести септември\". \"Изключително сме шокирани. Изказваме съболезнования на близките\", каза шефът на офиса пред \"24 часа\", но отказа какъвто и да било друг коментар.", "date": "2018.02.14", "title": "Колегите на убитата в Пампорово банкерка в шок"}
{"url": "https://www.24chasa.bg/novini/article/6715724", "text": "Арен човек, златен човек, дарител, много вярващ. Това са част от думите, които изричат в с. Байлово за дядо Добри. В църквата тук през изтеклата нощ и днес през целия ден ще продължи поклонението пред тленните му останки, предаде  . „Сам си живееше, в неговия си свят, не допускаше много хора, не обичаше да дава интервюта, не обичаше популярността”, разказва кметът на Байлово Бойко Неделчев. Той сподели за пари, които дядо Добри дарил за храм. Бил започнат да се строи храм на гара Елин Пелин. Били свършили средствата и прекъснато строителството, кметът отива при дядо Добри и му казва, че няма средства, след три месеца дядо Добри вика кмета и му дава пари увити във вестник. Кметът попитал дали е броил пари, и получава утвърдителен отговор и че са 7000 лв. Отиват в общината на гара Елин Пелин и с главната счетоводителка броят, че са повече пари – 8200 лв. Когато казват на дядото Добри, че има някаква грешка, той отвърнал: Няма грешка, колко съм дал – толкова. „Това е дядо Добри, за него парите не бяха някакъв символ на…бяха нещо…разбирате ли, той ги взима и ги дава, това е!”, казва кметът. Дядо Добри или още наричан Светеца от Байлово почина вчера сутринта на 103-годишна възраст. Той е един от най-големите частни дарители на български православни храмове. Макар че живееше изключително бедно, през живота си е дарил над 80 000 лева, събрани от лични средства и от такива, предоставени му от щедри хора. За тази му дейност през 2014 г. \"24 часа\" удостои дядо Добри с голямата награда “Достоен българин”. Болки в краката, отпадналост, проблеми със зрението и слуха измъчвали Светеца от Байлово напоследък. Той сам говорил за края на живота си и срещата с Господ, която му предстои. Дядо Добри е роден на 20 юли 1914 г. в село Байлово. Баща му загива в Първата световна война и майка му отглежда сама децата си. Той не помни детството си и ученическите години и никога не е разказвал за тях. Венчава се през 1940 г. по времето на Втората световна война. При една от бомбардировките над София снаряд пада в близост до него. Оттогава чува зле. С жена му имат четири деца, две от които той надживява. През годините дядо Добри се отделя от материалното в живота и се посвещава изцяло на духовното. Именно примерът, който дава с щедростта и аскетизма си, кара мнозина да го наричат приживе Светеца от Байлово.", "date": "2018.02.14", "title": "Вижте поклонението на дядо Добри (Снимки, видео)"}
{"url": "https://www.24chasa.bg/novini/article/6716411", "text": "Премиерът Бойко Борисов трябва да взима отношение в случаите, когато споровете в коалицията на Обединените патриоти са по политики на правителството. Когато се касае за междуличностни конфликти, той не трябва да се намесва, обяви в предаването \"Свободна зона с Георги Коритаров\" политологът проф. Александър Маринов. Като пример за случай, в който премиерът Борисов трябва да намеси, той даде критиките на Валери Симеонов към работата на Красимир Каракачанов като министър на отбраната. \"Министър-председателят и ръководител на най-голямата партия би могъл да вземе отношение по случаите, когато конфликтът е въз основа на политики на правителството, за да се тушират тези спорове, които засягат политики на правителството или да не се тушират, поне да не се изнасят, защото те вече са изнесени в челните заглавия, в студиата и се превръщат в едно всекидневно говорене. Да вземем за пример критиките на Симеонов към Каракачанов, към министъра на отбраната. Все пак решенията, които взима Каракачанов, не са негови лични. Те са санкционирани с решение на кабинета. При всяко положение едва ли можем да допуснем, че министърът на отбраната ще проявява инициатива без неявното съгласие на министър-председателя. Освен това има и един друг аспект. Това е кризисен мениджмънт. С право или без право, на мен ми се струва неоснователно министър-председателят да наблюдава как се разрушава подкрепата за правителството. Още повече, че той засяга самия министър-председател\", каза проф. Александър Маринов. Във връзка с дебата, който се разгръща в българското общество „за” и „против” ратифициране на Истанбулската конвенция, проф. Маринов смята, че Българската православна църква, отричайки конвенцията, е направила силен ход, който по думите му се е възприел положително от много хора в страната. Според него общественото мнение не е в съгласие с конвенцията. На въпрос дали сходството в позициите на БСП и крайните националисти може в бъдеще да доведе до сближаване между двете политически сили, проф. Маринов не изключи възможността наистина след време да се оформи партньорство межди националисти и БСП.", "date": "2018.02.14", "title": "Ал. Маринов: Борисов трябва да се намесва в конфликтите в ОП, ако са по политики на кабинета"}
{"url": "https://www.24chasa.bg/novini/article/6716434", "text": "Саудитска Арабия обеща днес 1,5 милиарда долара за възстановяването на Ирак, съобщи телевизия Ал Арабия, цитирана от ДПА. Ангажиментът е поет от саудитския външен министър Адел ал Джубейр в Кувейт на международна донорска конференция за Ирак, предаде БТА. Турция от своя страна обеща да отпусне 5 милиарда долара на иракската държава под формата на заеми и инвестиции, съобщи турският министър на външните работи Мевлют Чавушоглу, цитиран от Франс прес. По-рано днес емирът на Кувейт шейх Сабах ал Ахмад Ал Сабах съобщи, че емирството ще отпусне 1 милиард долара заеми и ще инвестира пряко още 1 милиард долара за възстановяването на Ирак след три години война с групировката Ислямска държава.", "date": "2018.02.14", "title": "Саудитска Арабия обеща 1,5 млрд. долара за възстановяването на Ирак, а Турция - 5 млрд."}
{"url": "https://www.24chasa.bg/novini/article/6716440", "text": "От полицията разпространиха снимка на колата, в която бяха  . Тя е черно \"Ауди ТТ\". Първи на двата трупа се натъкна синът на кмета на Смолян - Тодор Мелемов. Той и компания забелязали кола на габарити и с работещи чистачки, отбила в едното платно. След като установили, че вътре има двама думи с прострелни рани, подали сигнал в полицията. Николина Попова е била простреляна 2-3 пъти в тялото и веднъж в главата, а рок музикантът бил само с една огнестрелна рана в главата.                                                                                                                                                                                                                                                                                                                       ", "date": "2018.02.14", "title": "Вижте аудито, в което бяха намерени двата трупа в Пампорово"}
{"url": "https://www.24chasa.bg/novini/article/6716470", "text": "В Германия ще започне пилотен проект за въвеждането на безплатен градски транспорт, за да се справи с проблемите в околната среда, предава New Europe. Сред градовете фигурират Бон, Есен, Рейтлинген, Манхайм и Херенберг. Плановете все още не са обсъдени на местно равнище. На практика кметът на Бон Ашок Шридхарян е бил уведомен за плановете едва в края на миналата седмица, предава Фокус. Все още не се знае как градовете ще се справят с исканията за безплатни услуги или за технологии за автобусите. В момента повечето градове използва дизелови превозни средства в градският транспорт. Въпросът е цената, защото продажбите на билети покриват половината от стойността на градския транспорт. Германия получи официално предупреждение от европейския комисар по околната среда Кармену Веля, подчертала, че страната не се справя с емисиите от въглероден и азотен оксид . Брюксел е предал на Германия и на осем други страни членки краен срок да предоставят ясна пътна карта как да подобрят стандартите за качеството на въздуха.", "date": "2018.02.14", "title": "Германия планира безплатен градски транспорт заради кризата с мръсния въздух"}
{"url": "https://www.24chasa.bg/novini/article/6716478", "text": "„Абсурдно е държавата да абдикира от задълженията си, а грижата за борбата с насилието да се свежда до 200 000 лв. Това не е добър подход и не отговаря на европейските стандарти, към които България се стреми.“ Това написа президентът на ПЕС и български евродепутат Сергей Станишев в писмо до премиера Борисов, съобщиха от офиса на Станишев. В него той посочва още, че „ако продължим да си затваряме очите за истинските мащаби на проблема, ще затънем още повече в порочния кръг на насилието, което ражда повече насилие. Насилие в семейството. Насилие в детските градини. Насилие в училище. Насилие над лекари. Насилие по улиците. Насилие заради самото насилие, насилие за удоволствие.  Недопустимо е в XXI век, в европейска България да се води дебат „за“ и „против“ основни човешки права. Това не е правилният дебат. Едва ли такова общество се стремим да завещаем на децата си и образа, който искаме да имаме пред света. Смятам, че именно по време на българското Председателство на Съвета на ЕС трябва да демонстрираме воля за отстояването на общочовешките ценности.“ „Всички политически партии се обявиха срещу насилието над жени, но това носи малка утеха за жертвите“. „Преобладава мнението, че съществуващата правна уредба е достатъчна като противодействие на проблема, но шокиращата черна статистика говори друго – поне 5 убийства само от началото на тази година. Вместо да хвърли светлина върху проблема и да мобилизира обществен ресурс за справянето с него, подмененият дебат у нас окуражава насилниците и усилва чувството им за безнаказаност. А от друга страна – обезкуражава жертвите и засилва чувство им за безпомощност, за липса на подкрепа както от страна на институциите, така и от обществото. В писмото си Станишев призовава „не само за мобилизация и ангажираност на институциите за разрешаване на съществуващите проблеми, но и за цялостна обществена кампания срещу насилието над жени и домашното насилие, която да покаже ясно, че насилието няма място в българското семейство, в българското общество. Кампания, категорично показваща на жертвите, че не са сами и могат да разчитат на съпричастност и подкрепа от страна на институциите.“ „Законовите мерки за преследване на извършителите не постигат най-важната цел – превенция и изкореняване на проблема. Това се постига само чрез промяна на обществената нагласа към категорично осъждане на подобни прояви. За това са необходими обединените усилия на всички институции и политически партии и лидери – това изисква едно отговорно държавническо поведение. Отговорност на държавата, партиите и институциите е да дадат началото на такова усилие. Иначе бездействието ще ги превърне в съучастници.“ „Считам, че бездействието на държавата не може да продължава и са необходими спешни мерки за осигуряване на предвиденото финансиране по Националната програма за превенция и защита от домашно насилие и незабавното стартиране на конкурсните процедури от Министерството на правосъдието.“, посочва Сергей Станишев и цитира данни на неправителствените организации, според които Програмата за 2017 г. е била предложена за обществено обсъждане едва през ноември (2017 г.), а би трябвало да предвижда мерки за цялата (2017) година. Тя е удължена за 2018 г., но процедурите още не са проведени. По тази програма Министерският съвет отпуска на Министерството на правосъдието по 500 000 лв. годишно, с които се финансират на проектен принцип консултативните центрове за жертви на насилие в страната, националната гореща телефонна линия за подкрепа и насочване на хора, пострадали от насилие, програмите за работа с извършителите, както и с жертвите, програми за обучение на полицаи и др. „Представители на неправителствения сектор в България обаче алармират, че само 200 000 от тези 500 000 лв. стигат по предназначение, а процедури за миналата година въобще не са били провеждани – дори и за тези крайно недостатъчни 200 000 лв. Психолозите и специалистите в центровете работят на доброволен принцип, а адвокатите, защитници на жертвите, са застрашени от глоби, защото превишават тавана за случаи, в които предоставят защита pro bono.“ Заради забавени процедури в Министерството на правосъдието, днес, на 14 февруари, денонощната национална гореща телефонна линия ще спре да работи през нощта, тъй като изтича обществената поръчка. В момента тя се поддържа от доброволци чрез неправителствените организации през деня, но съгласно Кодекса на труда нощният труд не може да е доброволен и затова са необходими средства. „Общото впечатление е, че държавата е абдикирала и не води борба с насилието над жени и деца и домашното насилие. В момента неправителствените организации са единствените, които поддържат консултативните центрове за подкрепа на преживели насилие, денонощна гореща телефонна линия, осигуряват психологическа и правна помощ. Самите те обаче, особено в контекста на изкривения публичен дебат, са изправени пред огромни предизвикателства – от липсата на финансиране до враждебната публична среда, в която са принудени да вършат работата си. Четирима души са напуснали една от организациите, с която разговарях, само за последния месец, именно по тази причина. Истината е, че институциите не вършат дори задълженията, вменени им по закон. Блокират се работещи решения, а проблемът се задълбочава.“, коментира Станишев и призовава правителството към спешни мерки за отпускането на предвидените средства и цялостна кампания срещу насилието над жени и деца и домашното насилие.", "date": "2018.02.14", "title": "Станишев към Борисов: Абсурдно е държавата да абдикира от борбата с насилието"}
{"url": "https://www.24chasa.bg/novini/article/6716458", "text": "Втори ден е в неизвестност  Момичето не се прибрало след училище на 12 февруари т.г. и от тогава е в неизвестност, а телефонът му е изключен. Полицейската дирекция нв Монтана го обяви за национално издирване вчера, а до днес все още няма резултат от търсенето. По данни на полицейската дирекция Роза е висока около 160 сантиметра, на видима възраст 15-16 години, облечена е в червено яке, черен панталон и сини маратонки. От дирекцията умоляват гражданите да подадат сигнал, ако я видят някъде.", "date": "2018.02.14", "title": "Втори ден издирват изчезнало след училище дете от монтанското село Лехчево"}
{"url": "https://www.24chasa.bg/novini/article/6716519", "text": "Няма нарушения в работата на Районна прокуратура - Шумен  . Това сочи проверка разпоредена от главния прокурор Сотир Цацаров, съобщиха от пресцентъра на държавното обвинение. Проверката на работата на прокуратурата в Шумен е по сигнал на лидера на БСП Корнелия Нинова, заради предприети действия на държавното обвинение в града по сигнал срещу член на БСП. Резултатите от проверката сочат, че действията на районната прокуратура по образуване на преписката, разпределението й и разпореждането за възлагане на проверка, с оглед данни за престъпление, са в съответствие с функционалните задължения на прокурорите и са извършени при спазване изискванията. В нея обаче се казва, че \"значителна част от информацията, изискана с писмото на директора на ОДМВР - Шумен от председателя на Общопартийната контролна комисия на БСП, гр. София, излиза извън рамките на предмета на възложената проверка от прокуратурата. Както и че събирането на тази информация, освен че е \"неотносимо към предмета на извършваната проверка, не е възлагано по никакъв начин от прокурора и е предприето по инициатива на ОДМВР - Шумен\". Главният прокурор е изпратил копия от изготвения доклад от проверката на подателя на сигнала и на министъра на вътрешните работи Валентин Радев.", "date": "2018.02.14", "title": "Цацаров: Няма нарушения в работата на прокуратурата в Шумен по сигнала на БСП"}
{"url": "https://www.24chasa.bg/novini/article/6716495", "text": "Като агресивен описаха Антон Бояджийски негови съседи от блока, в който е живеел заедно с банковата чиновничка Николина Попова.  Според комшиите им в Пловдив двамата живеели на семейни начала от няколко години заедно с дъщерята на Попова от първия й брак.  \"Той се караше с комшии, беше странен, рядко поздравяваше\", казват някои от живеещите в блока на Антон Бояджийски. Според други пък рок музикантът бил добър човек. Съседите не са чували той да е имал проблеми с Николина Попова. ", "date": "2018.02.14", "title": "Музикантът, открит мъртъв в Пампорово, бил агресивен със съседите си (Снимки)"}
{"url": "https://www.24chasa.bg/novini/article/6716681", "text": "Андреа Налес, вероятният следващ лидер на Германската социалдемократическа партия (ГСДП), винаги е била основен задкулисен играч в борбите за власт в левоцентристката партия - още от появата си на политическата сцена преди около 15 години. Сега 47-годишната Налес е в окото на нов ураган, опитвайки се да наложи своята власт над партията в обстановка на протести срещу новото коалиционно споразумение с консерваторите на канцлера Ангела Меркел и вероятното й повишение в партиен лидер. Налес спечели национална политическа слава в смутните времена на последното правителство на ГСДП преди 15 години, когато, като депутат от лявото крило, поведе вътрешнопартиен бунт срещу твърдите социални реформи на кабинета.  Задачата й сега е да се опита да поведе ГСДП към съживяване след поредицата изборни унижения миналата година, които запратиха деморализираната партия в криза на идентичността, и вероятната нова коалиция с Меркел, за която повечето партийни членове се кълняха, че не искат да се повтаря, предава БТА.  Налес е член на ГСДП от 18-годишна възраст. Смята се, че нейна е заслугата да убеди разделената си партия да се съгласи да започне коалиционни преговори, с пламенна реч на специална партийна конференция през януари. Първото й голямо изпитание като партиен лидер обаче вероятно ще дойде през следващите седмици, когато тя предприема кампания в опит да наложи новото коалиционно споразумение на скептичните и непокорни партийни членове, които трябва да гласуват за него до 2 март. Освен това тя трябва да убеди партийните членове да гласуват за нея на извънреден конгрес на 22 април. Подчертавайки съществуващото напрежение в ГСДП, решението на ръководството да я номинира за поста се сблъска с твърда опозиция от някои сектори в партията. Реакцията срещу Налес е не толкова насочена лично против нея, колкото по-скоро показва недоволството на някои членове, които виждат авторитарен опит да се назначи жена за председател на партията с решение, което според тях е трябвало да се вземе с гласуване на цялата членската маса. Въпреки всичко, пътят на Налес към властта получи нов тласък снощи, когато неуспелият кандидат за канцлер Мартин Шулц обяви незабавната си оставка като лидер на партията. А не й липсва и подкрепа. \"Това е обновление във всяко отношение\", каза Щефан Вайл, премиерът социалдемократ на централната германска провинция Долна Саксония миналата седмица, като изтъкна, че Налес е символ на промяна, след като Шулц заяви, че ще се оттегли, за да й отстъпи мястото си. Новата frontfrau на ГСДП навремето написала прословутата фраза в училищното списание, че целта й в живота е \"или домакиня, или канцлерка\". И наистина, ако Налес убеди мнозинството редови членове на ГСДП да подкрепят коалиционното споразумение, това може да й проправи пътя към партийната кандидатура за канцлер за следващите национални избори през 2021 г. Ако обаче не успее да осигури достатъчно гласове за новата коалиция, това съществено ще подкопае политическото й влияние в партията и ще хвърли ГСДП в още по-дълбока криза. Налес, разделена със съпруга си и майка на малка дъщеря, ще бъде първата жена, която оглавява ГСДП в 154-годишната й история. Номинирането й идва 18 години след като редовните политически съперници на ГСДП, консерваторите християндемократи, избраха първата си жена лидер, Ангела Меркел. Бивш лидер на младежката организация на социалдемократите, Налес още повече консолидира властта си в партията през 2009 г., когато бе избрана за неин генерален секретар - стъпка, която навремето някои анализатори изтълкуваха като уклон на партията наляво. В последно време обаче Налес взе курс към центъра на германския политически живот. ГСДП смята, че Налес е била един от по-успешните й представители в последната коалиция с Меркел, започнала през 2013 г. Като министър на труда и социалните въпроси Налес прокара куп инициативи на ГСДП, включително въвеждането на минимална заплата и допълнителни пенсии, включително за оцелели от Холокоста. Следващото стъпало по партийната стълбица тя изкачи през септември м.г., когато стана председател на парламентарната група на ГСДП като част от усилията на партията да прегрупира силите си, след като изборният й резултат се срина до скромните 20,5 процента - най-ниското равнище от основаването на съвременна Германия. Сега обаче, в условията на дефицит на лидери, Налес може би е един от последните шансове за спасяване на ГСДП.", "date": "2018.02.14", "title": "За Андреа Налес, която ще заеме мястото на Шулц, изборът бил \"канцлер или домакиня\""}
{"url": "https://www.24chasa.bg/novini/article/6716684", "text": "Лошото време, което обхвана югозападната част на Македония още във вторник, доведе до затваряне на пътища и до прекъсване на електрозахранването в редица населени места, предава скопският „Канал 5“. По данни на телевизията части от Охрид и Струга са останали без електричество. Най-критично обаче е положението в Дебърца, където освен елекричеството е прекъснато и подаването на питейна вода, предаде \"Фокус\". Подчертава се, че обилните количества мокър сняг са причили сериозни щети на електрически и телекомуникационни кабели, а също и на стълбове. По пътищата има паднали счупени клони. Проблеми има със снегопочистването, като достъпът до по-високите планински села е блокиран. След бурята във вторник пътищата в района на Охрид са затворени за движение. Във вторник следобед и вечер бяха затворени за движение пътищата до Ресен, Битоля, Кичево, Дебър и Кафасан. Синоптиците предупрежават, че снеговалежите ще продължат и в сряда.", "date": "2018.02.14", "title": "Лошото време затвори пътища и прекъсна електрозахранването в Югозападна Македония"}
{"url": "https://www.24chasa.bg/novini/article/6716701", "text": "Новината, че в Стара Загора ще се строи джамия, и то тайно от гражданството, е фалшива. Това обяви днес кметът на града Живко Тодоров на извънредна пресконференция. Повод за думите му стана питане от общинския съветник на ВМРО Антон Андонов защо в града се изгражда джамия и на какво основание е издадена виза за строежа. \"Никой досега не е искал от общината да строи джамия, подобен въпрос не е поставян дори при срещите ни с малцинствата. Карат ни да се оправдаваме за нещо, което не съществува\", бе категоричен Тодоров. Единствено Мюсюлманското вероизповедание, като собственик на 2 частни парцела в жилищно-устройствената част на Стара Загора, било пожелало да строи 2 жилищни сгради, но проектите за тях са били върнати. Това съобщи главният архитект на града Виктория Грозева. Неосъществените поне засега сгради трябвало да бъдат по на 5 етажа, с помещения за стопанска дейност - магазини и ателиета, с офиси и фитнес зала и зала за събрания. Въпрос за молитвен дом не бил поставян. Темата за Стара Загора е чувствителна и заради историята на града, опожарен през Руско-турската освободителна война. Грижданското общество се надигна преди няколко години, когато Главното мюфтийство поиска неуспешно от съда собствеността върху някогашната Ески джамия, превърната днес в Музей на религиите. \"Явно предизборната борба за предстоящите местни избори вече е започнала, но нека да има хигиена на общуването между партиите\", призова кметът Живко Тодоров. ", "date": "2018.02.14", "title": "Новината за джамия в Стара Загора е фалшива, отсече кметът Живко Тодоров (Видео)"}
{"url": "https://www.24chasa.bg/novini/article/6715454", "text": "Жена шофира в покрайнините на града и стъпва директно във влак. Нейната електрическа кола продължава сама и се паркира, за да се зареди. Мъж е покосен от сърдечен удар на улицата. Спешните екипи изпращат дрон, оборудван с дефибрилатор, който помага на мъжа в решаващите минути, докато дойде линейка. Семейство летящи роботи живее на върха на жилищен блок. То се занимава с поддръжката и самостоятелно ремонтира пукнатини в асфалта, течове и чисти листата от канавките. С такива утопични, градски визии се стимулира реториката на “умния град”, която през последното десетилетие е енергично възприета от големите компании по света. Тенденцията според прогноза на ООН е до 2050 г. 66% от хората да живеят в градовете. Как обаче да се уверим, че всички те са настанени, имат чиста вода, лесно влизат и излизат от града и дишат въздух, без да кашлят? Като вдигнем IQ-то на града. Създаването на умни градове стана истинска златна треска, но този път треската е за данни - често нашите лични данни. Интелигентен град се основава на повсеместен широколентов достъп до безжичен интернет и вграждане на компютризирани сензори в градската среда, така че велосипедните стелажи и уличните лампи, видеонаблюдението и светофарите, както и домашните уреди, като интернет хладилници и дистанционно управлявани отоплителни системи да станат част от т. нар. интернет на нещата (глобален пазар, ръстът на който се прогнозира да бъде $ 1,2 трилиона до 2022 г.). Много големи общини прегърнаха концепцията за умен град през последните години, но определенията на термина и примерите за начините, по които технологията се използва, за да се направят градовете умни - имат стотици вариации. Кметовете и шефовете на техкомпании обикновено говорят за използване на сензори, за да управляват безжично уличните светлини или да контролират движението. С нововъведенията се очаква да се осигури специфична възвръщаемост на инвестициите, като N милиона долара, спестени за период от време например. Други примери включват използването на сензори за наблюдение на течове (и по този начин намаляване на разходите за ремонт) или за наблюдение на качеството на въздуха при високи нива на замърсяване (което би дало информация, която да помогне на хората с астма да планират деня си). Полицията може да използва видеосензори, за да управлява тълпите или да открие престъпления. Или сензорите могат да определят, че паркингът е пълен, а след това да задействат улични знаци с променливи съобщения, за да насочват водачите към други места. С леки спорове се твърди, че концепцията на умния град датира още от изобретяването на автоматизираните светофари, които били монтирани из целия Хюстън в щата Тексас през 1922 г. Лео Холис, автор на “Градовете са добри за вас”, казва, че несъмнено едно от положителните постижения на умното мислене за градовете в съвременните времена са индикаторните табла за влаковете в лондонското метро. И все пак има и критики какво може да означава тази умна градска визия за обикновения човек. Дали обитателят на града е най-добре визуализиран като плавно движещ се пиксел, пътуващ за работа, магазина и отново вкъщи, на цветен 3D графичен дисплей? “Защо интелигентните градове предлагат само подобрения?”, пита архитект Рем Колхоас пред в. “Гардиън”. “Къде е мястото за грешки?” Щом умният град разцъфти, нашата умна самоличност ще се пренесе от домовете ни, в колите ни и след това през градските стени. Именно липсата на лично пространство тревожи скептиците, които са против създаването на умни градове, чрез споделяне на лични данни. Притесненията обаче не спират възхода и разпространението на концепцията за умни градове. Цели нови населени места вече са изградени според този шаблон. Официално открит на 7 август 2009 г. и носещ името Сонгдо (“остров на боровете” на корейски), той се издига върху парче земя - изкуствен остров с площ малко под 7 кв. км. в Жълто море до град Инчхън, на 56 км от столицата Сеул. Построяването му е най-мащабният частен проект, свързан с недвижимо имущество в историята - южнокорейският отговор на Шанхай и Дубай, но натоварен с мисията да конкурира високотехнологични метрополиси като Сингапур и Хонконг. Неговите сгради разполагат с автоматичен контрол на климата и компютърен достъп. Пътищата и водите, системите за отпадъци и електричество са снабдени с електронни сензори, които дават възможност на “мозъка на града” да проследява и реагира на движението на жителите. Но такива места създават зловещо и несигурно усещане у посетителите. Според Антъни Таунсенд, автор на книгата “Интелигентните градове” от 2013 г., Сонгдо първоначално е замислен като “оръжие за борба с търговските войни”. Идеята била “да привлече многонационалните компании да извършват азиатските си операции от Сонгдо - с по-ниски данъци и по-малко регулации”. В Индия премиерът Нарендра Моди обеща да създаде не по-малко от 100 интелигентни града - отчасти конкурентен отговор на напредъка на Китай, който включи създаването на умни градове като основен принцип в бъдещите си стратегии. Градовете в Европа също стават по-умни. Вече не е достатъчно да имат чисти улици и удобно метро. Ърбан пространствата трябва да разполагат с всичко това, но и да използват данни, за да изчисляват потреблението, използването на ресурси и управлението на трафика. Все по-голяма популярност в холандската столица набира приложението “Амстердам Смарт Сити” - платформа с повече от 100 партньора. Целта ѝ е да предостави данни за вас на партньорите в лицето на полицията или местните компании. Приложението помага например на хора с увреждания да се ориентират в града. Ако срещнат проблеми или се отклонят от обичайния маршрут, колцентър ще се свърже с тях и ще ги ориентира. Друго смартизобретение е “Сити Алъртс”, което предупреждава пожарната за проблеми. “Пожарникар веднъж беше намушкан от умствено нестабилен жител, след като реагирал на спешно повикване. Сега вече е възможно при подобен случай да предупредим предварително с цветни кодове от полицията и службата за психично здраве”, казва Ван дер Ланс, обяснявайки колко по-умен и по-безопасен е градът, използвайки отворени и споделени данни. Зелените технологии са от ключово значение за развитието на умен град, а Стокхолм, един от най-свързаните градове в Европа, знае това. Той има зелена IT стратегия, която работи в партньорство с жителите, обществените служби и местните компании за насърчаване на зелената програма. До 2030 г. градът има за цел да въведе екологично ефективен транспорт, да използва енергията устойчиво и да популяризира екосъобразното управление на отпадъци. Като умен град, Стокхолм се стреми да насърчава цифрови решения за своите проблеми. Например има инициатива в целия град, която да замени работните срещи лице в лице с цифрови, да насърчи колоезденето и да намали използването на хартия. Умните градове, както и самоуправляващите се автомобили, виртуалната реалност и останалите модерни джаджи съвсем скоро ще бъдат захранвани от 5G мрежи. Технологията обещава да отвори вратата за нови хирургични процедури, по-безопасен транспорт и незабавна комуникация. Подобно на всяка технология за безжична мрежа “следващо поколение”, 5G ще даде на телефона ви по-бърза връзка - около 10 пъти по-бърза от 4G. Това ще е достатъчно, за да гледате онлайн 8K видео или да изтеглите 3D филм за 30 секунди (на 4G това ще отнеме 6 минути), посочва Си Ен Ен. Допълнителният капацитет ще направи услугата по-надеждна и ще позволи на повече устройства да се свързват едновременно с мрежата. Но 5G се простира много по-далеч от смартфоните. Сензори, термостати, автомобили, роботи и други нови технологии ще се свържат с 5G някой ден. Следващото поколение мрежи ще намалят до почти нулево времето на забавяне между устройствата и сървърите, с които комуникират. За автомобилите без шофьор това ще означава непрекъсната комуникация между колата и другите превозни средства, центровете за данни и външните сензори. Утопична или реална е визията за безгранична свързаност без загуба на личното пространство, предстои да видим. Уайърлес индустрията очаква от 5G мрежите да бъдат пуснати през 2020 г.", "date": "2018.02.14", "title": "Умни градове за умни умове, които остават без лично пространство"}
{"url": "https://www.24chasa.bg/novini/article/6716716", "text": "ОДМВР-Шумен си е превишила правомощията при проверката на сигнала срещу член на БСП, коментираха от левицата във връзка с Според Прокуратурата на Република България няма нарушения в работата на Районна прокуратура-Шумен по сигнала за документно престъпление от член на БСП, но значителна част от информацията, изискана с писмото на директора на ОДМВР-Шумен от председателя на Общопартийната контролна комисия на БСП излиза извън рамките на предмета на възложената проверка от прокуратурата, предаде БТА. \"Някой си е привишил правомощията, някой не е изпълнил предписанията на прокуратурата, а си измисля допълнителни действия, за да събира информация за политическия противник\", коментира пред журналисти в парламента заместник-председателят на ПГ на \"БСП за България\" Драгомир Стойнев. Остро осъждаме действията на МВР, посочи той и поиска извинение и мерки от министъра на вътрешните работи Валентин Радев. От прокуратурата потвърждават нашата теза, че МВР и институциите се използват за политически натиск върху опозиционните сили, коментира Стойнев. Кой разпореди на Областната дирекция на МВР в Шумен да иска подобна информация за членове и симпатизанти на БСП, питат от левицата. Преди една седмица министърът на вътрешните работи дойде в парламента и заяви, че той изпълнявал това, което му е предписано от Районната прокуратура, оказва се сега, че Районната прокуратура въобще не е изисквала такава информация, отбеляза Драгомир Стойнев. От БСП още не са предоставили на МВР в Шумен исканите документи. Как да им дадем да четат какви стратегии обсъждаме и кой ще издигаме за кмет на дадено населено място, коментира Стойнев.", "date": "2018.02.14", "title": "БСП: От ОДМВР-Шумен са превишили правомощията си"}
{"url": "https://www.24chasa.bg/novini/article/6716751", "text": "Полицията разследва стрелба в района на седалището на Агенцията за национална сигурност на САЩ (АНС) - Форт Мийд, в щата Мериленд, предава AFP. Телевизионният канал NBC News предаде кадри от въздуха, на които се вижда полиция, обградила човек с белезници. От АНС увериха, че ситуацията е под контрол, предава \"Фокус\". Други подробности за предполагаемата стрелба не се съобщават.", "date": "2018.02.14", "title": "Разследват предполагаема стрелба пред Агенцията за сигурност в САЩ"}
{"url": "https://www.24chasa.bg/novini/article/6716767", "text": "Българската народна банка се присъединява към изразената позиция от страна на Европейските надзорни органи относно увеличаващия се брой потребители, които купуват криптовалути, без да са наясно с рисковете. Това се посоча в съобщение от банката. Виртуалните валути като Bitcoin, Ripple, Ether и други показват екстремна нестабилност на цената си и ясни признаци на ценови балон. Потребителите, които купуват виртуални валути, трябва да са наясно, че има висок риск и че могат да загубят големи суми или дори всичките си пари, които са инвестирали, предупреждават от БНБ.", "date": "2018.02.14", "title": "БНБ: Виртуалните валути показват екстремна ценова нестабилност и признаци на ценови балон"}
{"url": "https://www.24chasa.bg/novini/article/6716766", "text": "С решение от 17 януари 2018 г. на Министерски съвет е приета Национална програма за превенция и защита от домашно насилие за 2017- 2018 г. Въз основа на това решение МС отпуска на Министерство на правосъдието 450 000 лв. с които се финансират Консултативните центрове за жертви на насилие, Националната гореща телефонна линия за подкрепа и насочване на хора, пострадали от насилие, програмите за работа с извършителите, както и с жертвите, съобщиха от пресцентъра на Министерство на правосъдието. Във връзка с приемането на тази национална програма министърът на правосъдието е издал заповед за определяне състав на комисия, която да разработи финансирането на програми свързани с домашно насилие. Съгласно Закона за защита от домашно насилие, Правилника за прилагането му, както и Национална програма за превенция и защита от домашно насилие, конкурсите", "date": "2018.02.14", "title": "Правителството дава 450 000 лв. за центрове за жертви на насилие"}
{"url": "https://www.24chasa.bg/novini/article/6716805", "text": "23 000 евро са парите, открити в сметки на бургазлията Милен Стойчев, задържан за измами в интернет. Тепърва ще се проверява техния произход, за да се установи дали всички средства са от престъпна дейност, стана ясно днес в Бургаския окръжен съд. Стойчев, по-известен като бургаският \"Спас\", застана отново пред магистратите, тъй като прокуратурата внесе протест срещу наложения му домашен арест. Държавното обвинение настояваше 38-годишният Стойчев да бъде върнат зад решетките, тъй като в домашни условия има опасност да извърши нови измами в интернет. Той пък поиска още по-лека мярка \"парична гаранция\", но съдът потвърди домашния арест. Изобретателният бургазлия се разследва за серия измами в интернет, осъществени чрез фалшиви профили на красиви жени. Чрез контакти в социалните мрежи измамникът лъжел, че се казва Мария Василева и бедства в Гърция, без телефон и пари. Поне стотина души, предимно мъже, откликнали на молбите на хубавата Мария и започнали да й пращат пари по банкова сметка, предоставена от Милен. Според разследващи измамените са най-малко 100 души, превеждали между 10 и 250 евро. Милен Стойчев живеел с баба си, бил безработен, а за шест години имал само един месец трудов стаж. Бургазлията  е  съден за обсебване, но е реабилитиран през 2012 г.", "date": "2018.02.14", "title": "Проверяват произхода на 23 хил.евро, открити в сметки на бургаския \"Спас\""}
{"url": "https://www.24chasa.bg/novini/article/6716815", "text": "Сирийският заместник-външен министър Файсал Мeкдад отрече Дамаск да притежава химически оръжия и заяви, че употребата им е \"неморална и недопустима независимо от обстоятелствата\", предаде Франс прес. Мeкдад реагира на вчерашно изявление на френския президент Еманюел Макрон, който предупреди, че Франция ще нанесе удари в Сирия, ако получи \"проверени доказателства\" за използване на химически оръжия от Дамаск, предаде БТА.", "date": "2018.02.14", "title": "Дамаск отрече да притежава химически оръжия"}
{"url": "https://www.24chasa.bg/novini/article/6716768", "text": "Рок музикантът Антон Бояджийски,  , е изкарвал прехраната си, като свирел по курортите. Ходел в Банско и по морето, а любимата му го придружавала. Това разказаха съседите им от ул. \"Вук Караджич\" в Пловдив, където двойката е живеела. Комшията Димитър Николов за последно видял Антон вчера около 19 ч. Китаристът разхождал кучето си.  \"Как си, Тони\", го попитал мъжът. Бояджийски му отговорил, че е наред. Не давал признаци да е притеснен. След това Николов го видял да прибира кучето си и да се качва в аудито си. В същата кола няколко часа по-късно са били открити труповете на Антон и Николина. Нейната кола - рено клио, е останала пред блока на ул. \"Вук Караджич\". Съседите там признават, че рокмузикантът бил нервен, но не вярват, че може да е застрелял приятелката си. \"Двамата много се обичаха\", твърди комшийката Кунка. Пред апартамента на банковата чиновничка и приятеля й днес можеше да се види потрошена китара. Не е ясно кой е излял гнева си върху нея.         ", "date": "2018.02.14", "title": "Застреляният рок музикант свирел по курортите, банкерката го придружавала (Снимки)"}
{"url": "https://www.24chasa.bg/novini/article/6716846", "text": "Трима души са ранени пр . Един човек е арестуван, предаде Ройтерс, като се позова на американски медии. Пътят, който минава край Форт Мийд, е затворен в двете посоки заради полицейското разследване, предаде БТА АНС съобщи, че властите са реагирали на инцидент на входа на нейната централа. Ситуацията е под контрол и вече няма заплаха за сигурността, се казва в съобщението. Президентът Доналд Тръмп е информиран за развитието на случая, каза говорителка на Белия дом.", "date": "2018.02.14", "title": "Трима ранени при стрелбата пред Агенцията за сигурност в САЩ, има арестуван (Видео)"}
{"url": "https://www.24chasa.bg/novini/article/6717146", "text": "В Плевен ще бъдат съдени петима мъже за незаконно търсене на археологически ценности в местността \"Селището\" в землището на с. Петърница, съобщиха от прокуратурата. Разследването е приключило с обвинителен акт, който е внесен в Окръжния съд. Обвинението е срещу Милен Х., Цочо Ц., Николай М., Петър Р. и Мирослав А. за това, че на 4 август 2016 г., в местността, която е паметник на културата, без разрешение и в нарушение на Закона за културното наследство са търсили археологически обекти с използване на технически средства - металдетектори, трактор и лек автомобил. Престъплението е по чл. 277а, ал. 7 от НК. Разследването е установило незаконно притежавани от тях културни ценности - общо 32 обеци, фрагменти от обеци, сферични копчета, амулети, апликации от късното Средновековие. Случаят е установен от служители на \"Криминална полиция\", ГД \"НП\", сектор \"Престъпления против собствеността и културно-исторически ценности\", след сигнал за незаконни теренни проучвания и разкопки в землището на с. Петърница. Предстои насрочване на делото за разглеждане от съда.", "date": "2018.02.14", "title": "Съдят петима за незаконно търсене на археологически ценности в Плевен"}
{"url": "https://www.24chasa.bg/novini/article/6717126", "text": "В сряда френски съд оправда ключов заподозрян, свързан с терористичните нападения в Париж от 13 ноември 2015 година, предава Франс прес, цитирана от Фокус. Процесът е първия за серията атентати във френската столица, в резултат на които бяха убити 130 души. Прокурорите поискаха присъда от четири години лишаване от свобода за Джавад Бендауд. Мъжът е отдал под наем жилището си на джихадистите, планирали нападението. Обвиненията в тероризъм срещу него обаче бяха снети, след като магистратите констатираха липсата на достатъчно доказателства за това, че Бендауд е бил наясно какви са наемателите му.", "date": "2018.02.14", "title": "Оправдаха ключов заподозрян за атентата в Париж през 2015 г."}
{"url": "https://www.24chasa.bg/novini/article/6717190", "text": "Правителството одобри изплащането чрез бюджета на Министерството на образованието и науката на 12 120 британски лири в левова равностойност за обучението на Марсело в Cambridge School of Visual & Performing Arts, Великобритания. Сумата представлява две вноски от по 6060 британски лири за втория и третия семестър от обучението му през академичната 2017/2018 година, съобщиха от правителствената пресслужба. В периода 2015-2017 г. правителството одобри няколко плащания в размер на левовата равностойност на 32 030 британски лири, чрез бюджета на МОН, като вноски за настаняване в общежитие на Марсело Илиев в CATS College Cambridge за шестте семестъра от двугодишното му обучение и за първия семестър на обучението му в Cambridge School of Visual & Performing Arts. За оказването на финансовата помощ от МОН за период от още две академични години Марсело Илиев поема ангажимент да участва в инициативи на министерството за насърчаване обхващането и задържането на деца и ученици в задължителна предучилищна и училищна възраст в образователната система. Чрез работа за и в рамките на етническата общност да участва в семинари, конференции, кръгли маси и други събития, като оказва подкрепа за личностно развитие на деца, срещащи трудности в обучението, и деца и ученици с изявени дарби, включително и от етническите малцинства.", "date": "2018.02.14", "title": "Отпуснаха още 12 120 британски лири за обучението на Марсело в Кеймбридж"}
{"url": "https://www.24chasa.bg/novini/article/6717184", "text": "Членовете на Европейския парламент от Комисията по граждански свободи, правосъдие и вътрешни работи бяха на официално посещение в България между 12 и 14 февруари, съобщават от Бюрото за връзка на Европейския парламент в България. Целта на работното посещение бе да даде възможност на членовете на ЕП да получат информация от първа ръка за текущите операции на Фронтекс на българската сухопътна граница с Турция. Евродепутатите са се срещнали с Бренд Кьорнер, заместник изпълнителен директор на Фронтекс, с членове на екипа на агенцията в Международния координационен център в главна дирекция \"Гранична полиция\" на МВР в София, на граничния пункт \"Капитан Андреево\", както и със служители от граничния надзор на сухопътната граница между България и Турция. Делегацията също така се е срещнала и с вицепрезидента Илиана Йотова, с министъра на вътрешните работи Валентин Радев и с граничните власти, за да обсъди ситуацията на българската граница и сътрудничеството между българската гранична охрана и Фронтекс. Членовете на ЕП са посетили граничния пункт на \"Капитан Андреево\", тристранния общ контактен център за полицейско и митническо сътрудничество между България, Гърция и Турция, който се намира там, както и центъра за задържане на мигранти в Любимец. За да изградят още по-пълна представа за ситуацията в страната, те са разговаряли и с представители на неправителствени организации и на Върховния комисариат на ООН за бежанците /ВКБООН/. По време на заключителната пресконференция евродепутатите са дали оценка как се прилага новият регламент за Фронтекс в оперативните дейности на агенцията в България. Отбелязана е била добавената стойност от разгръщането на екипите на Фронтекс в подпомагане на опазаването на границата на България, включително за спазването на основните права на мигрантите. Дейностите на Фронтекс представляват един практически израз на европейската солидарност чрез предоставянето на човешки ресурси и оборудване от държавите членки, се посочва в прессъобщението.", "date": "2018.02.14", "title": "Членове на Европарламента посетиха ГКПП \"Капитан Андреево\""}
{"url": "https://www.24chasa.bg/novini/article/6717212", "text": "Руският президент Владимир Путин и саудитският крал Салман са изразили по време на телефонен разговор \"готовност да засилят плодотворната координация по световните пазари на въглеводороди\". Това се казва в съобщение на Кремъл, разпространено днес и цитирано от Ройтерс и ТАСС. В съобщението не се уточнява какво може да произтече от тази засилена координация. Русия и Саудитска Арабия са основни играчи в глобалното споразумение за намаляване на добива на петрол, отбелязва Ройтерс, предаде БТА. Двамата лидери са обсъдили положението в Сирия, оръжейни продажби, както и кризата между някои арабски страни и Катар. Крал Салман е изразил пред Путин съболезнования във връзка с гибелта на 71 пътници и екипаж от катастрофиралия в неделя край Москва руски пътнически самолет Ан-148.", "date": "2018.02.14", "title": "Путин и крал Салман изразиха готовност да засилят координацията на петролните пазари"}
{"url": "https://www.24chasa.bg/novini/article/6717214", "text": "Вицепремиерът по правосъдната реформа и министър на външните работи Екатерина Захариева и министърът на външните работи на Република Македония Никола Димитров подписаха на официална церемония в Министерския съвет и в присъствието на министър-председателя Бойко Борисов Протокол за размяна на ратификационните документи, с които влиза в сила Договорът за приятелство, добросъседство и сътрудничество между Република България и Република Македония, предаде „Фокус“. Агенцията припомня, че на 15 януари на своята 30-а сесия македонският парламент ратифицира Договора за приятелство, добросъседство и сътрудничество между България и Македония с 61 гласа „за“ и един „въздържал се“. Три дни по-късно това направиха и българските депутати. Те приеха документа единодушно, със 186 гласа „за“. Веднага след това българският външен министър Екатерина Захариева заяви, че няма как интересите на България да са различни от това да имаме стабилна, демократична и приятелска република Македония. Тя подчерта, че изпълнението на договора с Македония е започнало още преди ратификацията му, с общото честване на личности и обеща, че ще информира редовно Народното събрание за изпълнението на този договор. Договорът беше подписан в Скопие на 1 август 2017 година от министър-председателите на България и Македония. Двамата премиери определиха подписването му като историческа стъпка. С него се определят основни принципи в двустранните отношения между България и Македония - уважение, доверие, разбирателство, добросъседство, взаимно зачитане на интересите и отчитане на обща история, която свързва двете държави. Предвижда се двете държави да провеждат срещи между представителите на органите на държавната власт на различни равнища, да си съдействат за поддържане на контакти между местните власти и гражданите. Предвижда се осигуряване на подкрепа за разширяване на туристическия обмен и на транспортните връзки. Важен момент в договора е създаването на Съвместна мултидисциплинарна експертна комисия по историческите и образователните въпроси. Мониторинг на изпълнението на разпоредбите на договора ще прави Съвместна междуправителствена комисия. Договорът въвежда и гаранция за ненамеса във вътрешните работи на България и задължение за предприемане на мерки за предотвратяване на недобронамерена пропаганда и омраза.", "date": "2018.02.14", "title": "Договорът за приятелство между България и Македония е в сила"}
{"url": "https://www.24chasa.bg/novini/article/6717222", "text": "Русия вече се меси в междинните избори в САЩ, насрочени за тази година. Това предупредиха високопоставени служители на американското разузнаване, допълвайки, че Москва използва цифрова стратегия за влошаване на политическите и социални разделения в страната, пише вестник The New York Times. Русия използва фалшиви профили в социалните медии за разпространяване на дезинформация, твърдят официалните лица. В Европа също не са в безопасност, а руската намеса едва ли ще приключи с изтичането на годината, алармират експертите, предаде \"Фокус\". „Очакваме Русия да продължи да използва пропаганда, социални медии, фалшиви профили, състрадателни говорители и други средства за влияние, за да се опита да изостри социалните и политическите пукнатини в САЩ\", заяви Дан Коатс, директор на националното разузнаване. В рамките на ежегодно заседание на сенатската комисия за разузнаване Коатс и други високопоставени служители на разузнавателните служби изтъкнаха две основни предизвикателства за САЩ: борба с потока на руска дезинформация и защита на избирателните системи в отделните щати, които след 2016 г. са възприемани от мнозина като изключително уязвими. „Не бива да има съмнение, че Русия възприема миналия си опит като успешен и гледа на междинните избори в САЩ през 2018 г. като на потенциална цел за действия за руско влияние“, коментира Коатс, говорейки редом до Майк Помпео, директора на ЦРУ, до директора на ФБР и други високопоставени представители на разузнавателните служби. „Не виждаме доказателства за значителна промяна от миналата година\", подчерта Коатс. Предупрежденията са във впечатляващ противовес на публичните коментари на държавния глава на САЩ Доналд Тръмп, който посрещна с подигравка твърденията за руска намеса в президентските избори от 2016 г., подчертават от редакцията.", "date": "2018.02.14", "title": "Американското разузнаване: Русия вече се меси в междинните избори в САЩ"}
{"url": "https://www.24chasa.bg/novini/article/6717245", "text": "След кратко боледуване почина професор Иво Керемидчиев. Тъжната новина съобщиха от семейството му, предаде  .  Проф. Керемидчиев бе дългогодишен преподавател по звукорежисура в Националната музикална академия. Има издадени у нас и в чужбина над 60 компактдиска с класическа и народна музика.", "date": "2018.02.14", "title": "Почина професор Иво Керемидчиев"}
