{"url": "https://www.24chasa.bg/novini/article/7343401", "text": "Варна и Бургас са двата български града, в които се очаква да се разкрият най-много нови работни места през второто тримесечие на 2019 г., показва прогнозата на “Менпауър”, изготвена върху основата на представително проучване сред 622 работодатели в страната. Във Варна 8% от бизнеса планира разширение и ще наема нови служители, а в Бургас - 7%. Това няма връзка със сезонната заетост, която в тези два града традиционно е свързана с третото тримесечие, когато е активният туристически сезон. На трето и четвърто място са София и Русе, където 5% от мениджърите ще търсят хора между април и юни. На пето място е Пловдив с 1%. Средно в страната 10% от фирмите планират разширение и ще търсят хора през второто тримесечие, което е леко намаление в сравнение с година по-рано, когато този процент е бил 15. По сектори най-голямо търсене на нови работници има в производството, където 15% от работодателите планират разширения, за които им трябват още хора. Този процент е бил същият за същия период на миналата година, но в сравнение с първото тримесечие на 2019 г. има увеличение с 5 процентни пункта. Следва секторът на финансите, застраховането и бизнес услугите с 14%. Строителството и доставката на електроенергия и вода са другите два сектора, където ще се търсят сравнително много нови служители - съответно 10 и 6%. С 9% се представят телекомуникациите, IT секторът и транспортът, а с 5% - търговията. Най-малко нови хора ще се търсят в минната индустрия и в земеделието, в които тези проценти са отрицателна величина, тъй като преобладават фирмите, които ще правят съкращения или няма да разширяват дейността си. Хотелиерството и ресторантьорството се представят със скромните 2%, тъй като за туризма месеците между април и юни са слаби. Данните обаче сочат, че това е най-слабото представяне на този показател в туризма за последните 6 години.", "date": "2019.03.12", "title": "Ще наемат повече хора в производство и финанси, най-малко в туризма"}
{"url": "https://www.24chasa.bg/novini/article/7343564", "text": "Разследва се убийството на 64-годишна жена от София, съобщават от МВР. Трупът й е открит в дома й от близки. При огледа станало ясно, че има травми по тялото, които са причинили смъртта. Издирва се вероятният извършител. Жертвата е пребита след битов инцидент според първоначалните данни.                                                                                                                                                                                                                                                                                                                        ", "date": "2019.03.12", "title": "Откриха пребита до смърт жена на 64 г. в София"}
{"url": "https://www.24chasa.bg/novini/article/7343334", "text": "Бизнесменът Георги Семерджиев, в чийто дом в Кабрера де Мар бяха задържани Маринела и Ветко Арабаджиеви, е бил арестуван при полицейска операция в Барселона в 10,45 ч във вторник. Това е второто задържане на домакина на хотелиерското семейство в разстояние на дни. В ранните часове на 7 март тримата бяха арестувани в луксозния дом край морето, недалеч от Барселона. Официалната информация бе, че Швейцария е поискала екстрадиция на Семерджиев, който е публично известен като Жоро Шопа. Часове по-късно той бе освободен с обяснението, че швейцарските власти са оттеглили искането си. Източници, които са запознати с бизнес отношенията на Арабаджиеви, заподозряха, че Семерджиев е сключил сделка с испанските власти, за да бъде арестувано хотелиерското семейство. Той е сочен като един от хората на Евелин Банев-Брендо и столичната мълва дори приписва на него собствеността на бившия Японски хотел. Брендо изчезна през пролетта на 2018 г., преди Върховният касационен съд да го осъди окончателно на 6 г. затвор за пране на пари. Семерджиев е приеман като неговия партньор в столицата. Говорителят на главния прокурор Румяна Арнаудова съобщи във вторник, че в Испания вече е изпратена европейската заповед за арест на Семерджиев. Срещу него няма други разследвания у нас освен за укривателство на Арабаджиеви.", "date": "2019.03.12", "title": "Арест на домакина на Арабаджиеви опроверга, че  той ги е предал (Обзор)"}
{"url": "https://www.24chasa.bg/novini/article/7343386", "text": "7 фирми, регистрирани на социално слаби хора, които дори не разполагали с техника, извършили некачествени, козметични ремонти на улици в Созопол. Те погълнали близо 2 млн. лв., заради което кметът на града Панайот Рейзи бе обвинен в присвояване в особено големи размери в понеделник. Няколко от фирмите се водели на един и същи човек. Според прокуратурата с отпуснатите милиони били направени малки ремонти, в повечето случаи некачествени, и то на завишени цени. Били правени с основния аргумент, че пороите над Бургаска област през лятото на 2014 г. са повредили улиците в курортното градче. Запълването на дупките обаче започнало много след наводнението. През 2014 и 2015 г. заявените строително-монтажни работи били много по-малко, отколкото през 2016 г. Разследването срещу Рейзи е от 2017 г. “Обвиненията срещу Панайот Рейзи са абсолютно преувеличени. Той пари в джоба не е сложил”, каза пред “24 часа” Богдан Йорданов, адвоката на созополския кмет. Самият Рейзи се покри и от два дни никой не го е виждал в общината. Във вторник негови служители вдигаха безмълвно ръце дали е излязъл в отпуск. Парите за ремонтите били превеждани по две сметки, които се водили на един човек, също социално слаб. “Интересното е, че в същия ден, в който били подписвани актовете за одобряване на строително-монтажните дейности, били превеждани и сумите. Те веднага били изтегляни на каса”, обясни за “24 часа” градският прокурор на София Емилия Русинова. Титулярят на банковите сметки не бил пряко свързан със созополския кмет, но имало установена връзка. Прокурорите разкрили още, че дейностите и цените в офертите съвпадали едно към едно с актуваните след това. Според тях това на практика не можело да се случи, защото не било възможно до точност да се изчисли предварително какво ще се вложи в ремонтите. Договорите били сключени със срок за изпълнение от 3 до 10 дни. Фирмите обаче не били от община Созопол, а от други градове, например от Пловдив. Инертните материали, които били използвани за ремонтите, също не били купени от единствената база в района, а били докарани отнякъде. Тепърва ще се установява откъде. В някои случаи времето за изпълнение абсолютно не позволявало да се доставят материалите Освен това дружествата нямали своя строителна техника. Засега от прокуратурата се въздържат да кажат имената на фирмите и управителите им, защото щяло да има и други обвиняеми. “Има още едно длъжностно лице, за което ще се прецени дали ще се повдигне обвинение”, каза Русинова. Тепърва наблюдаващият прокурор щял да реши дали да поиска временно отстраняване на кмета от поста, за да не попречи на разследването. “Смятате ли, че човек като Рейзи с дълъг управленски и административен опит би направил това нещо”, риторично попита адвокатът му. Той отказа друг коментар, докато не се запознае в детайли с документацията. Защитникът и клиентът му обаче били силно изненадани от обвиненията. Панайот Рейзи е на ръководни длъжности в Созопол от 1999 г., когато бе зам.-кмет, после стана председател на общинския съвет, а от 2007 г. е кмет на града.", "date": "2019.03.12", "title": "7 фирми на безработни без техника  запълвали  некачествено дупки в Созопол,   Рейзи изчезна (Обзор)"}
{"url": "https://www.24chasa.bg/novini/article/7343598", "text": "\"Решение на безизходицата може да бъде намерено само в Лондон\", заяви тази вечер френското президентство, след като  предава БТА. \"Франция съжалява за гласуването тази вечер\", се казва в декларация на Елисейския дворец, цитирана от Франс прес. Париж не би могъл \"в никакъв случай да приеме отлагане на датата за Брекзит без алтернативна и надеждна стратегия на Обединеното кралство\", се подчертава в декларацията. До определената дата за Брекзит - 29 март, остават 17 дни, напомня АФП.", "date": "2019.03.12", "title": "Франция: Само в Лондон може да се намери решение на въпроса с Брекзит"}
{"url": "https://www.24chasa.bg/novini/article/7343312", "text": "“Миграционната заплаха неизменно ще бъде използвана от популистките движения за извличането на краткосрочен политически дивидент. Смятам, че тя изисква от нас, политиците, много сериозна отговорност и мислене в перспектива, а не популизъм.” Това заяви лидерът на депутатите от ГЕРБ и председател на вътрешната комисия на парламента Цветан Цветанов по време на кръгла маса за връзката между миграционната политика и предстоящите евроизбори, организирана от парламента, Международния център за развитие на миграционни политики (МЦРМП), Фондация “Конрад Аденауер” и Фондация “Ханс Зайдел”. Миграцията ще е една от водещите теми на евроизборите, категоричен бе и директорът на МЦРМП д-р Михаел Шпинделегер. “През 2015 и 2016 г. тя доведе до разцепление сред гласоподавателите и много граждани тогава загубиха доверието си във властите и европейските институции. Това ни задължава да предприемем необходимите мерки и да си върнем това загубено доверие”, каза той. Според него мигрантската криза не е приключила, а е в затишие. В дискусията се включиха посланиците на Австрия, Румъния, Финландия и Турция и депутати от всички партии без БСП. България изпълнява своя ангажимент по охраната на външната граница на ЕС с Турция, подчерта Цветан Цветанов. “Тези наши действия се изразяват както в държавното финансиране за изграждането на оградата, така и в получените от ЕК 160 млн. евро за надграждане на съществуващия капацитет. Няма как да пропуснем и приноса на Фронтекс и техните 1040 служители от различни членки на ЕС”, посочи председателят на парламентарната група на ГЕРБ. По думите на Цветанов през последните 2 години има нулев миграционен натиск по границата с Турция. Мария Габриел допълни, че всички европейски лидери оценяват високо усилията на българското правителство и премиера Борисов за овладяването на кризата и свеждането на миграционния натиск до нулеви стойности в днешни дни. “През 2018 г. са установени 150 000 новопристигнали мигранти в ЕС. Това е с 25% по-малко от броя им за 2017 г. и с 90% по-малко от 2015 г.”, каза българската еврокомисарка. “От ЕК направихме предложение за тройно увеличение на бюджета за миграция, като искаме от 13 млрд. евро той да стане 34 млрд. евро. За да може обаче да се усети ефектът на увеличените средства, е нужно те да бъдат оползотворени по най-точния начин, както и да е налице координирана работа между страните членки, които поотделно не могат да се справят с проблема”, обясни комисар Мария Габриел.", "date": "2019.03.12", "title": "Цветанов: Популисти ползват миграцията за бързи дивиденти (Обзор)"}
{"url": "https://www.24chasa.bg/novini/article/7343536", "text": "САЩ потвърдиха, че ще наложат \"много значителни\" санкции на чуждестранни финансови институции, които биха оказали помощ на президента на Венецуела Николас Мадуро, когото САЩ се опитват да свалят от власт, предадоха Франс прес и ТАСС. \"Съвсем скоро ще видите значително количество допълнително анулирани визи, в близките дни ще видите някои много значителни нови санкции\", каза на брифинг в Държавния департамент специалният представител на САЩ за Венецуела Елиът Ейбрамс, информира БТА. Ейбрамс съобщи още, че САЩ водят преговори с други страни за защита на сградата на посолството на САЩ във Венецуела, след като решиха да изтеглят останалите в тази страна американски дипломати, предаде Ройтерс.", "date": "2019.03.12", "title": "САЩ налагат нови санкции на финансови институции, които помагат на Мадуро"}
{"url": "https://www.24chasa.bg/novini/article/7343415", "text": "ЕС забрани полетите на два модела “Боинг” над територията на блока - 737-8 и 737-9, след смъртоносната катастрофа в Етиопия, при която загинаха 157 души. Агенцията за авиационна сигурност на ЕС реши да прекрати всички полети на двата модела, за да гарантира сигурността на пътниците. Самолет Boeing 737 MAX на норвежките авиолинии, пътуващ за Израел, беше принуден да кацне в Стокхолм, отклонен заради затвореното въздушно пространство. “Боинг” обяви, че нов софтуер ще бъде инсталиран на всички пътнически самолети “737 MAX” през следващите седмици. Американската федерална авиационна администрация ще задължи компанията да модернизира лайнерите 737 MAX 8 и 737 MAX 9. Великобритания забрани полетите на “Боинг 737 Маx 8” - модела, който се разби в Етиопия, във въздушното си пространство, както и редица други страни - Етиопия, Китай, Южна Корея, Малайзия, Монголия, Република Южна Африка, Виетнам, Бразилия, Австралия, Сингапур, Аржентина и Турция. Притесненията са, че модерният самолет може да има конструктивен дефект. През есента такъв модел падна малко след излитане в Индонезия. Около 370 машини на най-продавания пътнически самолет са в употреба от 47 компании в момента. “Боинг” вече губи милиарди. В понеделник акциите на компанията паднаха с 5 процентни пункта, а вчера се сринаха с нови 6. Стотици притеснени пътници в цял свят опитват да разберат дали няма да се окаже, че летят именно с “Боинг 737 МАКС”. ", "date": "2019.03.12", "title": "Европа забрани “Боинг 737 МАКС-8”  (Обзор)"}
{"url": "https://www.24chasa.bg/novini/article/7343549", "text": "Второто отхвърляне на сделката за Брекзит от британската Камара на общините значително увеличи риска от излизане на Обединеното кралство от ЕС без споразумение. Това каза днес говорител на председателя на Европейския съвет Доналд Туск, цитиран от Ройтерс и БТА. \"Съжаляваме за изхода от тазвечершното гласуване\", каза говорителят. \"От страна на ЕС, направихме всичко възможно да постигнем споразумение. . . трудно може да се направи нещо повече\", добави той. \"Тъй като до 29 март остават само 17 дни, днешният вот значително увеличи вероятността от Брекзит без сделка. . . Ако има обосновано искане от страна на Обединеното кралство за удължаване на срока, 27-те от ЕС ще обмислят и ще решат единодушно\", каза говорителят на Туск. Европейският преговарящ за Брекзит Мишел Барние пък заяви, че Обединеното кралство трябва да намери само решение за излизане от \"задънената улица на Брекзит\" и изключи варианта ЕС да положи още усилия, за да помогне на британците, предаде Ройтерс. Барние уточни, че ЕС е направил всичко, което е могъл, за да постигането на такова споразумение, което да бъде прието в британския парламент. Той каза, че подготовката за вариант на излизане без сделка е по-важна от когато и да е било досега.", "date": "2019.03.12", "title": "Туск: Все по-вероятно е да има Брекзит без сделка, съжаляваме за днешния вот"}
{"url": "https://www.24chasa.bg/novini/article/7343561", "text": "Шефката на дипломацията на ЕС Федерика Могерини призова за още по-голяма финансова, политическа и дипломатическа подкрепа за ООН, предаде ДПА. \"Нашият подход е винаги да градим и никога да не разграждаме. Не вярваме, че сегашната мултилатерална система е идеална\", каза Могерини, но предупреди, че концепцията за глобално управление не трябва да се заменя с правото на силата, предава БТА. \"Никога няма да чуете ЕС да оспорва дали ООН представлява нашите интереси и ценности. Понеже ние в Европа знаем, че това предварително условие е от решаващо значение, за изграждане на траен мир и сигурност, което в крайна сметка е нашият интерес\", добави тя. Могерини подчерта подкрепата на ЕС за иранското ядрено споразумение, от което се оттеглиха САЩ при управлението на Доналд Тръмп, както и за финансирането на агенцията на ООН за палестинските бежанци, за която Вашингтон спря своето финансиране. Могерини изрази дълбоко безпокойство от поведението на Русия в случаи като положението в Украйна, подозренията за отравяне на двама руски граждани с химическо оръжие в английския град Солсбъри и предполагаемото шпиониране на Организацията за забрана на химическите оръжия.", "date": "2019.03.12", "title": "Могерини: Нужна е още по-голяма финансова и политическа подкрепа за ООН"}
{"url": "https://www.24chasa.bg/novini/article/7343521", "text": "Британският премиер Тереза Мей загуби ключов втори вот по споразумението за Брекзит, което сключи с Брюксел, съобщи ДПА. Това е голямо поражение за плана й за излизане на Обединеното кралство от ЕС на 29 март. Тя договори този текст от близо 600 страници след дълги месеци преговори и отхвърлянето му поставя въпроса за оцеляването й начело на правителството, информира БТА. Споразумението бе отхвърлено с мнозинство от 149 гласа. В негова подкрепа гласуваха 242 депутати, а против него - 391. Камарата на общините на британския парламент отхвърли текста с голямо мнозинство и на 15 януари. Депутатите ще гласуват утре дали Великобритания да излезе от ЕС без сделка - сценарий, от който особено се боят икономическите среди. Мей заяви, че ако Камарата подкрепи идеята за излизане без сделка, то ще бъде задача на правителството да приложи това решение, предаде Ройтерс. Тя поясни, че ако Камарата отхвърли идеята за излизане без сделката и подкрепи идеята за излизане със сделка, то в четвъртък ще има гласуване дали да се отсрочи датата за излизане от ЕС, сега предвидена за 29 март. Ако тогава Камарата гласува за отсрочка, то правителството ще се опита да го договори с ЕС. Мей обаче предупреди, че гласуване за излизане без сделка и за отсрочване на датата на излизането няма да разреши проблема. Тя допълни, че ЕС ще иска да знае какво искат да правят британците с удължаването на крайния срок. Камарата ще трябва тогава да каже дали иска да отмени прилагането на член 50 за излизане от ЕС или да има втори референдум за Брекзит, допълни тя. Лидерът на лейбъристите Джереми Корбин пък каза, че сделката за Брекзит е мъртва, предаде Франс прес. Той каза, че е време за общи избори, допълва Ройтерс. Докато течаха дебатите в парламента и гласуването, пред сградата имаше протести на привърженици на Брекзит и на привърженици на оставането в ЕС, предаде Франс прес.", "date": "2019.03.12", "title": "Британският парламент отхвърли Брекзит (Снимки, видео)"}
{"url": "https://www.24chasa.bg/novini/article/7343416", "text": "Европейската комисия включи нови 10 държави в черния списък на страните, които отказват съдействия на данъчните служби. Според еврорегламент контролните органи на страните членки трябва да извършват засилено наблюдение и ревизии на фирмите, които имат сделки с тези държави, и да изискват попълването на специални документи за търгуващите с тях. Сред новите държави в списъка са Обединените арабски емирства, Оман, Маршаловите острови, Барбадос, Аруба, Белийз, Бермудските острови, Фиджи, Вануату и Доминика. Общият брой на страните в черния списък е 15, като цялата листа е от 92 държави, които се наблюдават внимателно. От догодина в списъка за наблюдение се включват също Русия, Мексико и Аржентина, съобщи Европейската комисия. ", "date": "2019.03.12", "title": "10 нови държави в  черен данъчен списък на ЕС"}
{"url": "https://www.24chasa.bg/novini/article/7343527", "text": "Президентът на САЩ Доналд Тръмп е разговарял с изпълнителния директор на Боинг Денис Милънбърг днес, предаде Ройтерс, като се позова на започнат източник. Разговорът е бил проведен по телефона. Самолет на Боинг се разби в Етиопия в неделя и загинаха 157 души. Редица страни временно преустановиха полетите на модели Боинг 737 МАКС, какъвто беше разбилият се самолет, информира БТА. Тръмп и директорът на Боинг са обсъдили кризата, през която преминава американският авиоконструктор, отбелязва Франс прес по повод разговора. Директорът е уверил, че самолетите Боинг 737 Макс са сигурни и надеждни, предаде Франс прес, като цитира започнат източник. Главното управление за гражданско въздухоплаване на ОАЕ забранява полетите на всички самолети Боинг 737 МАКС във въздушното си пространство като предпазна мярка, предаде Ройтерс. Подобна забрана наложи и управлението за Гражданска авиация на Кувейт, допълва Ройтерс. Руската авиокомпания Ес 7 също временно преустановява полетите с Боинг 737 МАКС 8, предаде ТАСС.", "date": "2019.03.12", "title": "Тръмп се чул с шефа на Боинг, говорили за кризата след падането на самолета в Етиопия"}
{"url": "https://www.24chasa.bg/novini/article/7343398", "text": "Европарламентът призова за спиране на проекта “Северен поток 2”. Членовете му гласуваха на пленарна сесия в Страсбург резолюция за политическите отношения между ЕС и Русия, която съдържа предложения за спиране на строителството на газопровода. В текста се посочва, че “Северен поток 2” увеличава зависимостта на ЕС от доставките на руски газ, заплашва вътрешния европейски пазар и не съответства на енергийната политика на ЕС и на неговите стратегически интереси. Поради тези причини евродепутатите смятат, че работата по газопровода трябва да бъде прекратена. Резолюцията предвижда още възможност за разширяване на личните санкции, за ограничаване на достъпа на Русия до финанси и технологии, а също и решение Москва да не бъде считана вече за стратегически партньор. На Еврокомисията и дипломатическата служба на ЕС се предлага “веднага да направят законодателни предложения по общия за ЕС закон “Магнитски” (глобалния правозащитен режим на санкции на ЕС). На тази основа отделни лица ще бъдат подложени на визова забрана и блокиране на собственост. “При сегашните обстоятелства Русия вече не може да се смята за стратегически партньор и тъй като принципите в споразумението за партньорство и сътрудничество вече не се спазват, то трябва да бъде преразгледано”, смятат евродепутатите. Резолюцията съдържа призив към страните от ЕС към “по-нататъшна координация и съгласуваност” на тяхната външна политика спрямо Руската федерация”. Темата за “Северен поток 2” бе засегната във вторник и на среща на руския външен министър Сергей Лавров с австрийската му колежка Карин Кнайсъл в Москва. Според Кнайсъл газопроводите не се строят, за да ядосат някого, а за да пренасят газ. Това са икономически отношения, каза тя и добави, че е обсъдила това и с американския държавен секретар Майк Помпейо. Лавров посочи, че евентуални санкции на САЩ заради “Северен поток 2” противоречат на всички норми на международното право.  Българските депутати от ПЕС са гласували против приетата от Европарламента резолюция за политическите отношения на ЕС с Русия, заяви пред БНР лидерът на европейските социалисти Сергей Станишев. Според него резолюцията очевидно носи предизборен характер и е предложена от ЕНП. “Аз гласувах против тази резолюция, защото не смятам, че тази враждебна, остра и често недостатъчно мотивирана риторика помага за сваляне на напрежението. Живял съм по време на студената война и виждам, че отново започва тази риторика да надделява. Тя не помага за решаване на проблемите, които съществуват”, каза лидерът на ПЕС. Станишев смята също, че резолюцията не е в интерес и на България. ", "date": "2019.03.12", "title": "ЕП гласува да спре “Северен поток 2” (Обзор)"}
{"url": "https://www.24chasa.bg/novini/article/7343515", "text": "Началникът на Регионалното управление на образованието в Ловеч Еленко Начев е разпоредил проверка относно разпространен в социалните мрежи видеоклип за насилие в ловешкото ОУ \"Св. св. Кирил и Методий\", потвърди той. На видеото се вижда как педагог от училището се опитва да преустанови бой между две момичета. По думите на Начев става въпрос за възпитател, но инцидентът не е станал днес, предава БТА. Тази вечер случаят е бил разследван от полицията, информирана е и Детска педагогическа стая. Утре ще бъде извършена проверка от представители на РУО и Община Ловеч, за да се изясни случаят и имало ли е насилие от страна на възпитателя спрямо едно от момичетата.", "date": "2019.03.12", "title": "Учител в Ловеч опитвал с шамари да разтърве 2 ученички, които се биели (Видео)"}
{"url": "https://www.24chasa.bg/novini/article/7343464", "text": "Силно емоционална и вдъхновяваща бе официалната церемония по награждаването на достойните българи на годината вчера. 52-ма души с големи сърца - помагали, дарявали, спасявали, бяха отличени за 17-и път в инициативата на “24 часа” и БНТ “Достойните българи”, превърнала се в кауза. В препълнената зала 6 на НДК се видяха изумително много лица на доброто. Понеже това са хората, които ни карат да се гордеем, че сме българи, всички присъстващи на церемонията си закачиха знамена с цветовете на българския трибагреник. “Има едни 700 достойни българи за 17 години, които успяват да обединят “24 часа” и трите големи телевизии - БНТ, “Нова” и Би Ти Ви, да разказват истории за добри хора. Ще направим и дигитална карта на достойните българи, която е нашият отговор на хейтърството”, обяви издателят на “24 часа” Венелина Гочева. Тази година Националният герой Васил Левски, писателят Йордан Радичков, Илияна Раева, д-р Асен Меджидиев, създателят на програмата “Детско здраве” в “Пирогов”, професорката в “Харвард” д-р Райна Фичорова, обобщаващото “хора на терен, които работят със сърце” са част от имената на добротворците, които достойните дописаха. Оля Архипова, дъщеря на шофьора на автобус Румен Архипов, който почина зад волана, но спаси 13 деца, разплака десетки с думи от сърцето:  Основен партньор в проекта е А1. Наши партньори са и “Хювефарма”, “Нашият дом е България”, “Трейс Груп Холд”, “Джи Пи Груп”, “Геотехмин”, АЕЦ “Козлодуй”, Първа инвестиционна банка. Първата награда на тазгодишната церемония връчи вицепремиерът Томислав Дончев. Той даде отличието на Кирил Петков - инициатор за създаването на Центъра за приложни изследвания и иновации в Софийския университет. За откриването на центъра той дарява 500 хиляди лева, а останалите 300 000 лв. дава фондация “Америка за България”. Петков е и един от основателите на Харвардска програма в Софийския университет. За Петков бе голямата награда – копие на златния ритон от Панагюрското съкровище. “Горд съм, че лабораторията в нашия център се управлява от едно момиче на 32 години. “Харвард” опита да го вземе и променя средата, каза Петков.  “Повече от всякога имаме нужда от герои и морални репери. Имаме и обща задача да инвестираме в инфраструктурата, в предприятията, в образованието, но преди всичко трябва да инвестираме в обществото. Заради това, което прави Кирил, е изключително важно”, каза вицепремиерът Томислав Дончев. Кметът на София Йорданка Фандъкова отличи ученици от 11-и клас на 32-о училище в София, които организираха цялото училище да събере пари за трансплантация на бъбрек на своя съученичка. Йорданка Фандъкова връчи специалните медали и грамоти и на екипа на сутрешния блок на БНТ, който помогна на Сара Илиева да замине за олимпиада по математика в Тайланд. След участието на Сара в предаването сумата беше събрана за часове. От Банкок талантливото момиче се завърна със златен медал и влезе в елитния клуб “Отличниците на България”. “Благодаря на младите хора, защото ме карат да се чувствам горда и да вярвам, че в България, в София доброто е живо и променя животи”, каза Фандъкова. Иван Симеонов, гимназист, който направи паметник на опълченците и го дари, както и абитурентите от столичното 57-о училище, дарили кръв за операция на любимата си учителка, бяха отличени от министъра на образованието Красимир Вълчев и ректора на СУ проф. Анастас Герджиков. Заедно с тях бе отличен и журналистът от Нова телевизия Николай Дойнов. Всички отличени ни дават пример колко важно е образованието. Иван ни показва творчеството и традициите на едно училище. Примерът на учениците от 57-о училище е пример за човечност и обич към учителите, които ни даряват с доброта и знания”, каза при връчването на отличията министър Вълчев. Обичаният артист Георги Мамалев и певецът Орлин Павлов пък отличиха трима достойни българи. Росица Ленкова дари 53 хиляди лева на 3 болни деца, след като 18-годишната ѝ дъщеря Николета загуби битката с рака. 92-годишният българин Кирил Маринов, който живее в Германия, дари 1 милион лева на социални домове в Монтана. Пламен Иванчев от София помага с различни инициативи да се възроди село Караисен. Това, което се случва ни вдъхва надежда, че доброто се предава, каза Орлин Павлов. “Прекланяме се пред достойните българи. Във време на пълзяща алчност такива дела са светъл лъч. обърна се към достойните Георги Мамалев. 83-годишният Стойчо Стойчев е решен да види готов новия храм в Каспичан. Покойният му син поискал от него това приживе. Стойчев дари 50 000 лева за строежа на храма. Иван Вачков от Златарица пък дари на музея във Велико Търново ценна колекция от 182 шевни машини от цял свят и часовници от XIX в. Двамата достойни българи бяха отличени от водещата от Нова телевизия Ани Салич. Генералният директор на БНТ Константин Каменаров връчи отличие на полицаите от Кърджали Костадин Симитчиев и Красимир Ангелов, които помогнаха на бедстващо семейство роми с бебе на 28 дни на ръце. Силва Зурлева, член на борда на директорите на Нова телевизия, отличи Димитър Димитров, началник на смяна в пожарната в Търговище, предотвратил взрив в горящ камион, натоварен с 400 газови бутилки, и Емил Петров, капитан на спасителен катер към доброволния отряд в Свети Влас, който от 2009 година досега е спасил над 80 души, бедстващи в морето. Ради Неделчев от Белица предаде на кмета Радослав Ревански намерена дамска чанта на студентка със значителна сума пари. Отличието му връчи Господин Йовчев, директор “Правни и бизнес отношения” и член на борда на директорите на “Би Ти Ви Медиа Груп”. (Какво каза Ради Неделчев - на 13-а стр.) Сафет Халид, който не спа цяла нощ на 18 март 2018 г., за да спасява премръзнали щъркели, бе отличен от главния редактор на “24 часа” Борислав Зюмбюлев. Фелдшерката Илияна Петрова изроди близнаци в линейка на път за болницата в Горна Оряховица. Случаят с появата на близнаци в такива условия е първият у нас. Тя бе отличена от проф. д-р Венцислав Мутафчийски, началник на Военномедицинска академия. Той каза: “Всички посветили се на медицинската професия са призовани да лекуват, а вие, достойни българи, лекувате душата.” Фелдшерът Димитър Алексиев и колежката му Димитра Димова от Генерал Тошево спасиха без необходимата апаратура в подобни ситуации бебе, родено в шестия месец и тежало 850 грама. Наградата им връчи заместник-министърът на здравеопазването Бойко Пенков, който отбеляза, че всеки ден достойни българи правят малки чудеса. Младият лекар Шеип Панев, който работи в “Пирогов”, лекува безплатно самотни възрастни хора в селата на Северозападна България. Той бе отличен от известния неврохирург проф. д-р Николай Габровски. “Възползвайте се от възможността да бъдете спасител за даден човек”, призова младият лекар. Антон Хекимян от Би Ти Ви връчи отличията на планински спасители от Дупница и Банско, които неколкократно спасяваха човешки животи през изминалата година. Венелина Гочева обяви отличието за емигранта Шефкет Чападжиев, който дари 1 млн. долара на болницата в родния си Мадан. Чападжиев нямаше възможност да присъства на церемонията, но бе излъчено негово видеообръщение. “Иска ми се младите специалисти да останат в града и да получават поле за изява. Бъдете достойни българи, за да направим България по-добро място за живеене”, заяви Чападжиев.", "date": "2019.03.12", "title": "Дъщерята на Румен, починал зад волана,  но спасил 13 деца, разплака достойните (Обзор)"}
{"url": "https://www.24chasa.bg/novini/article/7343392", "text": "Самолет на \"Турските авиолинии\" се приземи аварийно на Летище София малко след 19 часа. Полетът е бил от Брюксел за Истанбул. Появил се е технически проблем е накарал екипажът да поиска кацане в София. Приземяването е било нормално, без проблеми, съобщиха от столичния аеропорт. След оглед ще се установи точно какъв е проблемът. Оттук нататък авиокомпанията ще търси начин да превози пътниците. Аварийното кацане на самолета не е спирало полетите на Летище София, те се извършват по разписание.", "date": "2019.03.12", "title": "От Летище София потвърдиха за аварийното кацане, след оглед ще установят причината"}
{"url": "https://www.24chasa.bg/novini/article/7343331", "text": "Часове, преди Европейският парламент да гласува утре прекратяването на преговорите за присъединяване на Турция съм ЕС, евродепутатът от ГЕРБ/ЕНП Асим Адемов изказа общата за групата позиция - \"против\". \"Не трябва да забравяме важността на добросъседските отношения между ЕС и Турция. За ЕС е важно да има сътрудничество с Турция по въпросите на външната политика, сигурността и икономиката, и сътрудничеството в борбата с туроризма. Да не забравяме, че днес Турция е дом за най-голямото бежанско население в света - там има повече от 3,5 милиона регистрирани бежанци от Сирия, Афганистан и Ирак\", напомни в изказването си в пленарната зала Адемов. След акто напомни, че за всички е ясно, че приемането на Турция в ЕС на този етап е нереалистично, той изтъкна още аргументи защо е опасно да се прекратят стартиралите през 2005 г. преговори между ЕС и Анкара. \"Дали прекратяването на преговорите е в интерес на добросъседските отношения и това ще направи ли границата между Турция и ЕС по-сигурна? Каква алтернатива даваме на голямата част от турското общество, която е проевропейски настроена? Като прекъснем мостовете с Турция, накъде я тласкаме? Дали с прекратяването на преговорния процес, съзнателно или не, ние няма да тласнем Турция към ислямизация и радикализация?\", заяви Асим Адемов. Резолюцията е предложена от холандката Кати Пири, представител на Партията на труда, която в Европарламента е част от групата на \"Социалистите и демократите\".", "date": "2019.03.12", "title": "ГЕРБ защити Турция часове, преди ЕП да гласува прекратяване на преговорите с нея"}
{"url": "https://www.24chasa.bg/novini/article/7343409", "text": "Администрацията на САЩ иска да отдели за фискалната 2020 г. 14 милиарда долара по перото ядрено въоръжение и 13,6 милиарда долара по перото противоракетна отбрана. Това съобщи пред журналисти главният финансов инспектор на министерството на отбраната на САЩ Илейн Маккаскър, предаде ТАСС. Той представи исканията на Пентагона за бюджета за следващата фискална година, предава БТА. От 14-те милиарда за ядрено въоръжение, 3 милиарда са за разработвания от САЩ нов стратегически бомбардировач Б-21 и 2,2 милиарда за атомни подводници с балистични ракети клас Колумбия. А от исканите за ПРО средства 9,4 милиарда ще бъдат за агенцията за ПРО към Пентагона, поясни представителят на министерството на отбраната. Същевременно американският генерал Антъни Йерарди заяви, че САЩ имат намерение да отпуснат военна помощ за Украйна за фискалната 2020 г. в размер на над 200 милиона долара.", "date": "2019.03.12", "title": "САЩ искат да отделят 14 милиарда долара за ядрено оръжие"}
{"url": "https://www.24chasa.bg/novini/article/7343410", "text": "“Газпром експорт” е уведомил официално българските власти, че смята да прекрати транзита на газ по Трансбалканския коридор, по който се доставя газ за Турция, от януари 2020 г. съобщава агенция “Блумбърг”. Ако това стане, България ще се възползва от правото си да се обърне към арбитражен съд, за да получи дължимите си транзитни такси до 2030 година. Българските власти ще предприемат тази стъпка, ако втората тръба на “Турски поток” не мине през България. Това заяви министърката на енергетиката Теменужка Петкова. Тя потвърди, че има такова получено писмо. През декември миналата година стана ясно, че България ще трансформира сегашния договор между “Булгартрансгаз” и “Газпром експорт” за транзит на газ през страната ни до 2030 г. в ангажимент на руската компания да резервира капацитет от бъдещото трасе на “Турски поток”. В договора е засегнато и намерението на “Газпром” да прекрати транзита през Трансбалканския газопровод и да пренасочи доставките по “Турски поток”. Според клаузите руската компания трябва да продължи да плаща на България, дори да не ползва капацитета на тръбите. В противен случай страната ни има право да се обърне към арбитраж, за да си потърси пропуснатите ползи. ", "date": "2019.03.12", "title": "България ще съди “Газпром” за транзитни такси, ако “Турски поток” не мине през нас"}
{"url": "https://www.24chasa.bg/novini/article/7343433", "text": "Сделката за Брекзит на премиера Тереза Мей влезе в задънена улица и Великобритания трябва да напусне блока без споразумение. Това заяви днес бившият британски външен министър Борис Джонсън, цитиран от Ройтерс и БТА. \"Ако (сделката) бъде отхвърлена тази вечер, се надявам с нея да бъде приключено веднъж завинаги\", каза Джонсън пред парламента. Ако ЕС не е склонен да приеме още промени, Великобритания трябва да напусне без сделка. Това ще бъде по-трудно в краткосрочен план, но в края на краищата това ще е \"единственият безопасен път за излизане от бездната\", добави Джонсън.", "date": "2019.03.12", "title": "Борис Джонсън: Сделката за Брекзит е в задънена улица. Да напуснем ЕС без сделка!"}
{"url": "https://www.24chasa.bg/novini/article/7343344", "text": "Кметът на Стрелча Стойно Чачов е разследван за злоупотреба с власт, съобщиха от прокуратурата в четвъртък. Сигнала за престъплението подал в сряда уволнен от него общински служител. Той твърдял, че кметът принуждавал подчинените си да подписват молби за напускане без дата, за да може да ги отстрани, когато иска. Това се случило още през 2016 г., когато спечелил изборите. На следващия ден сутринта прокурори и икономически полицаи влязоха в кметството, за да търсят доказателства за това. “Става дума за 17 заявления за напускане. Това са служители на социалния патрондаж, счетоводител, 2-ма от администрацията, която управлява общинските имоти, деловодител. Всички са разпитани и потвърждават за молбите за напускане, които са подписвали при назначаването”, съобщи говорителят на главния прокурор Румяна Арнаудова. До късно в четвъртък разследващите търсиха бланките в кметството. Деловодителката е потвърдила, че са заведени като документи. За принуда и злоупотреба с власт наказанието е до 6 г. затвор. Според Арнаудова поредният удар срещу кмет няма връзка с местните избори наесен. В понеделник от държавното обвинение съобщиха за разследвания срещу Панайот Рейзи, градоначалник на Созопол, и колежката му от Златица Магдалена Иванова. Сигнали срещу кмета Чачов са подавали и общински съветници. Имало и проверки на документи по проекти, но не са открити нарушения. Кметът на Стрелча не бе открит за коментар. Той е първи мандат кмет на малката средногорска община. През 2015 г. спечели изборите за поста като кандидат на АБВ.  Стойно Чачов е на 41 г. Преди да стане кмет, е работил в Българския футболен съюз. Чачов стана градоначалник, когато предшественикът му на поста Иван Евстатиев беше арестуван заради изнасилване на ученичка и го отстраниха от поста. Любопитна част от биографията на кмета е, че е женен за победителката от конкурса “Мисис Баба” за 2015 г. Дони Василева, която днес носи неговата фамилия. През 2016 г. печели и “Мис Баба Вселена”. Запознават се същата година, когато Чачов я потърсил да напише химн на града, който управлява. Сватбата им е в хотела на Мая Илиева “Дюн” на Слънчев бряг.", "date": "2019.03.12", "title": "Кмет на АБВ, съпруг на Мисис Баба, разследван за злоупотреба с власт (Обзор)"}
{"url": "https://www.24chasa.bg/novini/article/7343395", "text": "Кой е фаворитът на соцлидерката Корнелия Нинова за водач на листата за евроизборите, ще стане ясно в последния момент преди заседанието на Националния съвет в неделя. Пленумът трябва да гласува водача и местата на коалиционните партньори и гражданската квота в листата. На заседанието на Изпълнителното бюро на БСП днес Нинова не разкрила предпочитанията си и имена не били обсъждани. Най-много номинации за водач от структурите има президентът на ПЕС Сергей Станишев, следва го депутатката Елена Йончева. Много от структурите искат начело на листата да застане самата Нинова като противовес на разделението в партията по темата. Дали гласуването ще е тайно, или явно, ще се реши също в последния момент. Противопоставяне между Станишев и Йончева няма нито между тях, нито в партията, пленумът ще избере водача, коментира пък вчера шефът на червения предизборен щаб Георги Свиленски. Близо 100 са вече номинираните за листата от актива по места. Сред тях са и много от настоящите соцдепутати. Между 3 и 6 ще са местата за гражданска квота и партньорите на БСП в листата, която ще е от общо 17 души - колкото са българските мандати в Европарламента. Предстои обаче коалиционен съвет, на който въпросът да бъде решен.", "date": "2019.03.12", "title": "Нинова крие до неделя фаворита си за водач на листата"}
{"url": "https://www.24chasa.bg/novini/article/7343493", "text": "Великобритания няма да получи преходен период след Брекзит без сделка за Брекзит, която да бъде ратифицирана от британския парламент. Това предупреди Мишел Барние, преговарящият за Брекзит от Европейската комисия, предава БТА. Слушайки дебатите в Камарата на общините, ми се струва, че там има опасна илюзия, че Великобритания може да се възползва от преходен период при липсата на споразумение за излизане от ЕС, коментира Барние в Туитър. Нека да бъда ясен, единствената законова база за преходен период е споразумение за напускане от ЕС. Ако няма споразумение за напускане, то това означава, че няма да има и преходен период.", "date": "2019.03.12", "title": "Барние: Лондон няма да получи преходен период без сделка за Брекзит"}
{"url": "https://www.24chasa.bg/novini/article/7343428", "text": "Американският президент подкрепи запазването на лятното часово време за постоянно, за да се избегне хаосът около въртенето на стрелките напролет и наесен, съобщи в. “Дейли мейл”. Два щата и повечето американски територии не го прилагат. Повечето американци загубиха 1 час сън в събота през нощта, когато в САЩ започна лятното време. Те ще го наваксат чак през ноември, когато часовниците ще се върнат към нормалното време. Много хора намират промяната изморителна и се борят веднъж годишно със страха, че ще закъснеят за ангажименти в неделя сутринта. Доналд Тръмп подкрепи идеята за край на въртенето на стрелките с туит в понеделник сутринта: “Аз съм окей да направим лятното време постоянно”. Идеята за повече работни светли часове идва още от Древния Рим, но в съвременността е възродена от новозеландския ентомолог Джордж Хъдсън. Той я предлага през 1895 г. с аргумента пред учените, че два допълнителни часа слънчева светлина ще му дадат повече време вечерта да събира буболечки, след като е свършил смяната си в пощата. Десетилетия му се подиграват, но през 1923 г. Нова Зеландия отмества стрелките с 1 час. След това Европа сменя времето, за да пести гориво през Първата световна война. Американският президент Франклин Рузвелт въвежда плана “Военно време” през февруари 1942 г. - няколко месеца след като САЩ влизат във Втората световна война. Практиката е прекратена 4 седмици след капитулацията на Япония през септември 1945 г. Днес 48 щата без Аризона и Хавай сменят стрелките. Медицински изследвания показват, че смяната на времето причинява депресии и някои нарушения в организма. А технологичният напредък обърква оригиналната идея за пестене на енергийни разходи с увеличеното използване на климатици през лятото. ", "date": "2019.03.12", "title": "Тръмп: Окей, да минем само на лятно време (Обзор)"}
{"url": "https://www.24chasa.bg/novini/article/7343501", "text": "Намиращата се на посещение в Москва австрийска министъка на външните работи Карин Кнайсъл днес се е срещнала с президента на Русия Владимир Путин, съобщават медии в Австрия. До последния момент срещата е била държана в тайна както от австрийска, така и от руска страна. По информация на австрийската осведомителна агенция АПА дори журналистите не са били известени за тази част от програмата на министърката. След срещата Кнайсъл е заявила пред придружаващите я австрийски журналисти, че двамата събеседници са обсъдили световнополитическото положение в продължение на час и половина. \"Просто много хубав разговор\", е обобщила Кнайсъл, информира БТА. Много доволна министърката е останала и от разговора си със своя колега Сергей Лавров, с когото е разменила мнение по важни политически въпроси и е пледирала за връщане към политически диалог с Русия. Както съобщава електронното издание на вестник \"Оберйостерайхише нахрихтен\" тема на разговор в Москва са били и патките на външната министърка на Австрия, които тя отглежда в стопанството си. Изданието пише, позовавайки се на известния московски журналист Алексей Венедиктов, че пернатите са кръстени Джаред и Иванка. Когато в Москва станало дума за патките, Кнайсъл била много изненадана от информираността на Венедиков за тях и е коригирала само един детайл, а именно, че пернатите се казват всъщност Доналд и Иванка. Тя е уточнила и, че кокошарникът им е наречен Вашингтон. Австрийската министърка на външните работи има стопански двор с патки, кокошки, магарета, кучета и други домашни животни и сама се грижи ежедневно за своето стопанство. Кнайсъл е заявила пред журналистите в Москва, че обича патки, но за имената им не е говорила пред много хора. Информиран за това е бил американският посланик във Виена Тревор Д. Трайна: \"Поканих го през есента и му показах патките. Тогава синът му каза: \"Татко, ти приличаш на тях\", е разказала австрийската министърка, цитирана от австрийския вестник.", "date": "2019.03.12", "title": "Путин се срещна с външната министърка на Австрия, на чиято сватба танцуваха валс заедно"}
{"url": "https://www.24chasa.bg/novini/article/7343509", "text": "Президентът Доналд Тръмп продължи с още една година действието на санкциите на САЩ срещу Иран, въведени през 1995 г. при управлението на Бил Клинтън, съобщи Белият дом в изявление, цитирано от ТАСС и БТА. Тръмп уведоми Конгреса, че удължава с още една година действието на обявеното през май 1995 г. \"извънредно положение\" по отношение на Иран. \"Действията и политиката на властите на Иран, подкрепата за терористични групировки, злонамерената дейност на Корпуса на гвардейците на Ислямската революция продължават да са заплаха за националната сигурност, международната политика и икономиката на САЩ\", се казва в изявлението.", "date": "2019.03.12", "title": "Тръмп удължи с още година въведените от Бил Клинтън санкции срещу Иран"}
{"url": "https://www.24chasa.bg/novini/article/7343435", "text": "След лидерката на германската управляваща партия ХДС Анегрет Крамп-Каренбауер и австрийският канцлер Себастиан Курц отхвърли идеите на Еманюел Макрон, наричайки ги “утопия”. Френският президент се обърна с писмо към всички граждани на ЕС, предлагайки им своите идеи за развитие на общността преди дни. Той поиска обща минимална заплата, хармонизиране на социалните системи, обединяване на задълженията, засилване на сигурността по външната граница и обсъждане на реформа на европейските договори. Курц посочи, че идеята за сигурна външна граница или пък за по-тясно сътрудничество с Африка, както и облагането на интернет концерните с данък се приема положително от австрийското правителство, но останалите идеи са напълно неприложими и неприемливи. Като опасна дори той окачестви идеята за общоевропейска минимална надница. “За много държави ниската цена на труда е икономическо предимство, ако им го отнемем, това ще е катастрофа за тях”, заяви той.", "date": "2019.03.12", "title": "И Австрия отряза плана “Макрон”"}
{"url": "https://www.24chasa.bg/novini/article/7343201", "text": "“Имал съм много тежки моменти в живота си, но това, което ми се случи сега, няма коментар. И 5 отвличания са малко”, заяви бизнесменът Ангел Бончев минути след като бе оправдан по обвинение, че е насочил пистолет срещу сина си Бончо и му се е заканил с убийство на 25 октомври 2017 г. Решението бе взето във вторник следобед от 2-ма съдебни заседатели - Георги Касапов и Николай Панайотов. Подписа го и съдия Красимира Проданова, председател на състава, но с особено мнение. “За първи път ми се случва делото да се реши от заседателите, и то справедливо”, коментира адвокат. Бончев едва скри вълнението си. Той се сдържаше през целия процес, стискайки ръце зад гърба си.  4-5 ч преди финала на делото за първи път говори в съда за скандала в хидропарк “Казичене”. Там с Бончо отишли негов приятел и бившата му жена, които държали кучкарник. Но имало предписание от общината той да бъде премахнат. Син и баща разменили обиди. Бончев твърди, че младежите са нахлули в имота му. А те, че той е посрещнал Диана Русева с обиди и Бончо отишъл да я защити. “Не съм насочвал пистолета. Той (Бончо - б.а.) посегна да ме ритне и да вземе оръжието, беше в горния джоб на якето. Аз го преместих до хълбока, предпазих го от вземане”, разказа бизнесменът - бивш президент на “Литекс”. Бончо е негов син от 1-ия му брак, израсъл е при майка си Таня. Вторият му син е с 9 г. по-малък и е от брака му с Камелия Аврамова. Тя бе отвлечена от бандата на “Наглите” на 10 юли 2008 г., когато отива да предаде 395 xил. евро откуп за мъжа си. Освободена е след 68 дни, но се разболява от рак и умира в края на 2012 г. Разривът между Ангел и Бончо става след отвличането. Бизнесменът имал договор да стопанисва 10 г. базата в Казичене, но дал пълномощно на Бончо, докато той търсел лечение за жена си в Турция и бил ангажиран с делото “Наглите”. Бончев няма обяснение защо големият му син се е настроил срещу него. Отдава това на влиянието на приятели на Бончо, единият следствен за дрога. Двамата са сред свидетелите на прокуратурата. Тя твърди, че при скандала Ангел Бончев заредил пистолета и казал: “Ще те гръмна като куче”. Бончев сам повикал охраната с паникбутон. Дошли 2-ма служители на СОТ 161 и се намесили. Единият избутал Бончо към бариерата, тъй като бил \"агресивен\". Другият попитал Бончев дали има оръжие. Той го извадил и го предал доброволно. Полицай свидетелства, че в цевта на пистолета не е имало патрон. В базата е имало камери, но те не са заснели разправията. Решението на съда подлежи на обжалване, мотивите за него вероятно ще се готови до месец. Прокурор Тодор Куюмджиев заяви, че ще внесе протест. При пледоариите той поиска осъдителна присъда, но и снизхождение. \"Ангел Бончев е дал много за България, не е осъждан и не е искал да убие сина си. Обвинението не е за опит за убийство, а за закана\", поясни прокурорът. Според адвокатката на Бончо има преки и косвени доказателства от разпити на свидетели, които подкрепят обвинението. Според защитата на Бончев основните свидетели са заинтересовани, в показанията им има противоречия и част от тях противоречат на житейската логика. Приятелите на Бончо и друг път влизали в базата без разрешение, затова имало предупредителни протоколи от полицията. \"Каквото и присъда да му дадете, Ангел Бончев ще я понесе, защото е истински мъж\", каза адвокат Николай Беров. Неговата теза бе, че деянието е несъставомерно, защото Бончев не е насочвал оръжие и не го е зареждал. Според колегата му Б. Мутафчиев в случая се е намесила и съдбата - след отвличането на Бончев финансиите му се срутили и това се отразило на отношенията в семейството.     \"Аз живея в хидропарка. През цялото време съм бил там, не съм излизал. Те (Бончо и приятелите му - б.а.) дойдоха при мен, а не аз при тях. Затова натиснах паникбутона, каза Бончев пред съда.", "date": "2019.03.12", "title": "Ангел Бончев: Да те съди синът ти, е по-лошо и от 5 отвличания (Обзор)"}
{"url": "https://www.24chasa.bg/novini/article/7343324", "text": "Двадесет и седем души, свързани с италианската мафия ндрангета бяха арестувани днес в североизточната италианска област Венето, предаде ДПА. Заподозрените са били свързани с клана Гранде-Аркари, който е част от ндрангетата и който е сключил сделки с предприемачи от Венето с цел пране на пари посредством схема за фалшиви фактури. Задържаните са обвинени в членство в мафиотска организация, в изнудване, отвличане, пране на пари, издаване на фалшиви фактури и отпускане на заеми с огромни лихви, предава БТА. Ндарнгетата е най-влиятелната италианска мафия. Тя произхожда от южната италианска област Калабрия и е смятана за водещ трафикант на кокаин в Европа.", "date": "2019.03.12", "title": "Арестуваха във Венето 27 души, свързани с италианската мафия"}
{"url": "https://www.24chasa.bg/novini/article/7343275", "text": "Властите в Шри Ланка оповестиха, че в рамките на мерките срещу сексуалните посегателства в обществения транспорт пускат автобуси, предназначени единствено за жени, предаде ТАСС. Правителството планира да пусне в движение не по-малко от 30 подобни транспортни средства. Въпросните автобуси ще се появят в столицата Коломбо до две седмици. Властите възнамеряват до края на годината да приложат подобни мерки и в други райони на страната. По-рано бе съобщено за въвеждане на аналогични мерки в железопътния транспорт. Според резултатите от изследване на Фонда на ООН за населението, през 2017 г. 90 процента от жените в Шри Ланка са признали, че са станали жертви на сексуални посегателства в обществения транспорт. Четиридесет и четири процента от запитаните уверили, че случилото се е оказало негативно въздействие върху личния им живот.", "date": "2019.03.12", "title": "Пускат автобуси за жени в помощ срещу сексуалните посегателства в Шри Ланка"}
{"url": "https://www.24chasa.bg/novini/article/7343346", "text": "Самолетът, кацнал аварийно в София, е на \"Търкиш еърлайнс\" и е Airbus А 321. Той е изпълнявал полет от Брюксел за Истанбул, информира Нова телевизия. По информация на   единият двигател е отказал. Няма пострадали хора. Въпреки това на място са се отзовали екипи на Спешна помощ и пожарната. За кратко полетите на Летище София са били преустановени. Но бързо са възстановени.", "date": "2019.03.12", "title": "Самолетът, кацнал извънредно в София, е на \"Търкиш еърлайнс\", единият двигател отказал"}
{"url": "https://www.24chasa.bg/novini/article/7343091", "text": "Турската национална авиокомпания Търкиш еърлайнс спря до второ нареждане полетите с машини от типа Боинг 737 Макс (Boeing 737 MAX). Решението е взето заради катастрофата с етиопски самолет в неделя, при която загинаха всички пасажери и екипажа, предава БТА. В официално разпространеното съобщение на Търкиш еърлайнс се посочва, че са спрени всички машини от въпросния тип, намиращи се в летателния парк на компанията. Турската авиокомпания разполага с 12 броя самолети Боинг 737 Макс. В неделя Боинг 737 Макс 8 на Етиопските авиолинии, изпълняващ полет за Найроби, катастрофира малко след излитане от Адис Абеба. Загинаха всичките 157 души в самолета.", "date": "2019.03.12", "title": "Търкиш еърлайнс също спряха полетите с Боинг 737 Макс"}
{"url": "https://www.24chasa.bg/novini/article/7343127", "text": "Турция ще остане наш съсед и стратегически парньор в областите на енергетиката, борбата с тероризма, търговията и миграцията. Това заяви днес еврокомисарят по въпросите на съседството и преговорите за присъединяване към ЕС Йоханес Хан пред Европейския парламент, предава БТА. Евродепутатите обсъдиха доклад, в който е отправен призив за преразглеждане на отношенията с Турция и за официално прекратяване на преговорите с Анкара за присъединяване. Докладът ще бъде гласуван утре. По думите на Хан въпросът с човешките права в Турция се влошава и съществува съмнение, че в страната важи презумпцията за невинност. Според него в Турция честността на съда е под въпрос. Турция има ангажименти, включително към Съвета на Европа, които не спазва. Нараства натискът над гражданското общество, посочи Хан. Откритият разговор следва да съдържа критики, добави той. Еврокомисарят отбеляза, че ЕС вече настоя Турция спешно да промени политиката си, ако търси подобряване на двустранните отношения. Изразихме опасения за свободата на медиите, особено по отношение на акредитирането на чуждестранните журналисти. Турските власти трябва да се въздържат от незаконни действия в Егейско и Средиземно море. Трябва да останем с протегната ръка, особено към турските граждани, за да им помогнем да защитят споделените европейски ценности, допълни еврокомисарят. Румънското председателство на Съвета на ЕС също отбеляза тревожно отстъпление от основните права в Турция. Според председателството предприетите ответни действия след опита за преврат в страната преди три години са били несъразмерни и будят сериозна тревога. Не трябва да затваряме вратите, трябва да оставим отворени каналите за общуване, призова председателството и настоя за продължаване на сътрудничеството в областта на миграцията, както и за подобряване на отношенията между Анкара и Никозия. В доклада, чието утвърждаване предстои, се предвижда ЕП да предложи вместо продължаване на преговорите за присъединяване, ЕС да премине към \"ефективно сътрудничество\" с Анкара.", "date": "2019.03.12", "title": "Йоханес Хан: Турция остава наш съсед и стратегически парньор"}
{"url": "https://www.24chasa.bg/novini/article/7343068", "text": "Днес \"24 часа\" за 17-ти път раздаде отличията на \"Достойните българи\" - хора, извършили добри дела и спасили човешки животи. Инициативата на \"24 часа\" започна през 2003 г. с идеята да разказваме с помощта на читателите вдъхновяващите истории на обикновени българи, направили необикновени постъпки. Вижте цялата церемония по награждаването на \"Достойните българи 2019\" в 24 секунди.  А тук вижте пълния запис.", "date": "2019.03.12", "title": "Цялата церемония \"Достойните българи\" - в 24 секунди (Видео)"}
{"url": "https://www.24chasa.bg/novini/article/7343155", "text": "Президентът на САЩ Доналд Тръмп изрази съжаление, че самолетите са станали твърде сложни за управление, два дни след разбиването на етиопски Боинг 737 Макс 8, в което загинаха 157 души, предадоха Франс прес и ДПА. \"Самолетите стават прекалено сложни за пилотиране. Вече не са нужни пилоти, а компютърни техници от Масачузетския технологичен институт\", написа Тръмп в поредица от туитове, в които също така похвали професионалните пилоти, предава БТА. \"Това го констатирам при много продукти. Все се търси някакво ново и ненужно развитие, след като често пъти по-старите и по-прости неща работят много по-добре\", заяви Тръмп. \"Необходимо е да се вземат решения за части от секундата и сложността поражда опасност. Всичко това на висока цена, но с много малка печалба. Не знам за вас, но аз не искам Албърт Айнщайн да ми е пилот. Искам страхотни професионални пилоти, които да могат лесно и бързо да поемат контрол над самолета си!\", добави той. Редица страни, след които Сингапур и Австралия, решиха да затворят въздушните си пространства за самолети Боинг 737 Макс след две смъртоносни катастрофи със самолети от това ново поколение за по-малко от шест месеца. Причините за разбиването на етиопския Боинг още не са известни, но катастрофата на същия модел самолет на Лайън еър в Индонезия на 29 октомври насочи вниманието върху софтуера за контрол за ъгъла на движение на самолета спрямо хоризонталната равнина. Ако този софтуер се повреди, той може да заблуди бордовия компютър, че трябва да накара самолета да пикира вместо да се издигне нагоре, отбелязва АФП.", "date": "2019.03.12", "title": "Тръмп: Самолетите стават твърде сложни за управление, не искам Айнщайн да ми е пилот"}
{"url": "https://www.24chasa.bg/novini/article/7343166", "text": "Бившата медсестра на физика Стивън Хокинг - Патриша Дауди е лишена от правото да работи по специалността си, след като бе призната за виновна в ненадеждно изпълнение на професионалните си задължения, докато се грижела за него, съобщи Асошиейтед прес. Това решение бе взето от британския Съвет по акушерство и медицински грижи, информира БТА. \"Срещу Патриша Дауди бяха повдигнати редица обвинения във връзка с качеството на грижите й за проф. Хокинг\", се казва в комюнике на съвета. \"Става въпрос за финансови нарушения, измами, липса на нужните грижи, отказ да сътрудничи с нас и липса на необходимата професионална подготовка. Бе констатирано, че Дауди не е съблюдавала стандартите за добри професионални грижи.\" Шестдесет и една годишната жена се грижеше за Хокинг 15 години, до март 2016 г., когато британският Съвет по акушерство и медицински грижи започна разследване след получени оплаквания от роднини на учения. Стивън Хокинг почина на 14 март 2018 г. на 76-годишна възраст в дома си в Кембридж. През 1963 г. той е диагностициран с амиотрофична латерална склероза. Двадесет и две години по-късно е засегнат от белодробно заболяване и се подлага на трахеотомия. В резултат губи гласа си и започва да ползва гласов синтезатор. Хокинг бе сред най-известните съвременни физици.", "date": "2019.03.12", "title": "Лишиха от лиценз за работа бившата медсестра на Стивън Хокинг"}
{"url": "https://www.24chasa.bg/novini/article/7343167", "text": "Ефрейторите Десислав Йорданов, Евгени Георгиев и редник Кристиян Георгиев бяха наградени днес, 12 март, в инициативата „Достойните българи на годината“ на вестник „24 часа“. Тримата военнослужещи от Бригадно командване – Благоевград на 11 септември 2018 г. спасиха от горящата му къща в с. Пиперков чифлик, област Кюстендил, 67-годишния Георги Манолов, информираха от пресцентъра на Министерство на отбраната. Церемонията се състоя в Националния дворец на културата. Инициативата „Достойните българи на годината“ започва през 2003 г. с идеята да разказва вдъхновяващи истории на българи, извършили необикновени постъпки. На специална церемония веднъж годишно се връчват грамоти, награди, копие на „Златния ритон“ от Панагюрското съкровище на личности, отстояващи справедливи каузи, проявили храброст, дарявали щедрост.", "date": "2019.03.12", "title": "Министерство на отбраната: Трима военослужещи - \"Достойни българи\""}
{"url": "https://www.24chasa.bg/novini/article/7343172", "text": "Окончателното решение дали да бъде повдигнато обвинение на израелския премиер Бенямин Нетаняху по три дела за корупция ще бъде взето след изборите в Израел, предаде Ройтерс. Главният прокурор на Израел обяви на 28 февруари, че възнамерява да повдигне обвинение срещу Нетаняху за взимане на подкуп, измама и злоупотреба с доверие, като за целта е необходимо да се проведе изслушване, предава БТА. В изявление на израелското министерство на правосъдието се посочва, че главният прокурор е решил да уважи молба на адвокатите на премиера за отлагане на финалното решение за повдигане на обвинения след датата на изборите. В изявлението се посочва, че Нетаняху се опасява от изтичане на свързани с делото материали в медиите, което би могло да въздейства върху общественото мнение в навечерието на изборите. Израелското правосъдие подозира, че Нетаняху незаконно е приел подаръци на стойност 264 000 долара и че е упражнил влиянието си, за да облагодетелства израелски вестник и уебсайт в замяна на благоприятно отразяване. Израелският лидер може да получи до десет години затвор, ако бъде осъден за взимане на подкуп, и максимум три години за измама и злоупотреба с доверие.", "date": "2019.03.12", "title": "Решават дали да обвинят Нетаняху по 3 дела за корупция след изборите в Израел"}
{"url": "https://www.24chasa.bg/novini/article/7343175", "text": "1. ПРОЕКТ НА РЕШЕНИЕ ЗА ПРИЕМАНЕ НА НАЦИОНАЛНА СТРАТЕГИЯ ЗА АКТИВЕН ЖИВОТ НА ВЪЗРАСТНИТЕ ХОРА В БЪЛГАРИЯ (2019-2030 Г.). Внася: министърът на труда и социалната политика 2. ПРОЕКТ НА РЕШЕНИЕ ЗА ПРИЕМАНЕ НА НАЦИОНАЛНА ПРОГРАМА ЗА ОВЛАДЯВАНЕ ПОПУЛАЦИЯТА НА БЕЗСТОПАНСТВЕНИТЕ КУЧЕТА НА ТЕРИТОРИЯТА НА РЕПУБЛИКА БЪЛГАРИЯ. Внася: министърът на земеделието, храните и горите 3. ДОКЛАД ЗА НАМЕРЕНИЕ ЗА СЪЗДАВАНЕ И ФУНКЦИОНИРАНЕ НА ИЗНЕСЕН ЦЕНТЪР ЗА СПОДЕЛЕНИ УСЛУГИ НА СВЕТОВНАТА БАНКА В СОФИЯ. Внася: министърът на финансите 4. ПРОЕКТ НА РЕШЕНИЕ ЗА ОДОБРЯВАНЕ НА КАНДИДАТУРИТЕ ЗА ДЛЪЖНОСТТА ЕВРОПЕЙСКИ ПРОКУРОР ОТ РЕПУБЛИКА БЪЛГАРИЯ. Внася: министърът на правосъдието 5. ДОКЛАД ЗА ОДОБРЯВАНЕ НА ОТЧЕТ ЗА ДЕЙНОСТТА НА СЪВЕТА ЗА КООРДИНАЦИЯ ПРИ УПРАВЛЕНИЕ НА СРЕДСТВАТА ОТ ЕВРОПЕЙСКИЯ СЪЮЗ ЗА 2018 Г. Внася: заместник министър-председателят 6. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПОСТАНОВЛЕНИЕ № 67 НА МИНИСТЕРСКИЯ СЪВЕТ ОТ 2010 Г. ЗА ЗАПЛАТИТЕ В БЮДЖЕТНИТЕ ОРГАНИЗАЦИИ И ДЕЙНОСТИ. Внася: министърът на финансите 7. ПРОЕКТ НА РЕШЕНИЕ ЗА ВЪЗЛАГАНЕ НА ДИРЕКТОРА НА АГЕНЦИЯ „МИТНИЦИ“ ДА СКЛЮЧИ ДОГОВОР ЗА ПОКУПКА НА ИМОТ В ПОЛЗА НА ДЪРЖАВАТА. Внася: министърът на финансите 8. ПРОЕКТ НА РЕШЕНИЕ ЗА УВЕЛИЧАВАНЕ КАПИТАЛА НА „ТЕРЕМ - ХОЛДИНГ“ ЕАД - СОФИЯ, С НЕПАРИЧНА ВНОСКА. Внася: заместник министър-председателят по обществения ред и сигурността и министър на отбраната 9. ПРОЕКТ НА РЕШЕНИЕ ЗА УЧРЕДЯВАНЕ НА БЕЗСРОЧНО И ВЪЗМЕЗДНО ОГРАНИЧЕНО ВЕЩНО ПРАВО - ПРАВО НА ПРОКАРВАНЕ В ПОЛЗА НА ОБЩИНА ВРАЦА ВЪРХУ ПОЗЕМЛЕН ИМОТ - ПУБЛИЧНА ДЪРЖАВНА СОБСТВЕНОСТ, ПРЕДОСТАВЕН ЗА УПРАВЛЕНИЕ НА МИНИСТЕРСТВОТО НА ОТБРАНАТА. Внася: заместник министър-председателят по обществения ред и сигурността и министър на отбраната 10. ПРОЕКТ НА РЕШЕНИЕ ЗА ПРОМЯНА НА ПРЕДНАЗНАЧЕНИЕТО НА ПОЗЕМЛЕН ИМОТ В ГОРСКА ТЕРИТОРИЯ - ПУБЛИЧНА ДЪРЖАВНА СОБСТВЕНОСТ, ЗА ОБЕКТ, СВЪРЗАН С НАЦИОНАЛНАТА СИГУРНОСТ И ОТБРАНАТА НА СТРАНАТА „ОТКРИТО СПОРТНО СТРЕЛБИЩЕ СЪС СТРЕЛКОВА ПЛОЩАДКА ЗА ДИНАМИЧНА СТРЕЛБА ВЪВ ВОЕННО ФОРМИРОВАНИЕ 22580“, М. „ГОЛЯМАТА ЛОКВА“, С. БЛИЗНАЦИ, ОБЩИНА АВРЕН, ОБЛАСТ ВАРНА. Внася: министърът на земеделието, храните и горите 11. ПРОЕКТ НА РЕШЕНИЕ ЗА ОБЯВЯВАНЕ НА ИМОТ - ПУБЛИЧНА ДЪРЖАВНА СОБСТВЕНОСТ, ПРЕДОСТАВЕН ЗА УПРАВЛЕНИЕ НА ДЪРЖАВНО ПРЕДПРИЯТИЕ „НАЦИОНАЛНА КОМПАНИЯ ЖЕЛЕЗОПЪТНА ИНФРАСТРУКТУРА”, ЗА ИМОТ - ЧАСТНА ДЪРЖАВНА СОБСТВЕНОСТ. Внася: министърът на регионалното развитие и благоустройството 12. ПРОЕКТ НА РЕШЕНИЕ ЗА ОБЯВЯВАНЕ НА ИМОТ - ПУБЛИЧНА ДЪРЖАВНА СОБСТВЕНОСТ, ПРЕДОСТАВЕН ЗА УПРАВЛЕНИЕ НА ДЪРЖАВНО ПРЕДПРИЯТИЕ „НАЦИОНАЛНА КОМПАНИЯ ЖЕЛЕЗОПЪТНА ИНФРАСТРУКТУРА”, ЗА ИМОТ - ЧАСТНА ДЪРЖАВНА СОБСТВЕНОСТ. Внася: министърът на регионалното развитие и благоустройството 13. ПРОЕКТ НА РЕШЕНИЕ ЗА УТВЪРЖДАВАНЕ НА СПОРАЗУМЕНИЕТО МЕЖДУ РЕПУБЛИКА БЪЛГАРИЯ И РЕПУБЛИКА МАКЕДОНИЯ ЗА СЪТРУДНИЧЕСТВО ПРИ БЕДСТВИЯ, ПОДПИСАНО НА 23 НОЕМВРИ 2017 Г. В СТРУМИЦА. Внася: министърът на вътрешните работи 14. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА МЕМОРАНДУМ ЗА РАЗБИРАТЕЛСТВО МЕЖДУ МИНИСТЕРСТВОТО НА ИКОНОМИКАТА НА РЕПУБЛИКА БЪЛГАРИЯ И МИНИСТЕРСТВОТО НА ВЪНШНИТЕ РАБОТИ НА КИТАЙСКАТА НАРОДНА РЕПУБЛИКА ЗА НАСЪРЧАВАНЕ СЪЗДАВАНЕТО НА ГЛОБАЛНИЯ ЦЕНТЪР ЗА ПАРТНЬОРСТВО НА ДЪРЖАВИТЕ ОТ ЦЕНТРАЛНА И ИЗТОЧНА ЕВРОПА И КИТАЙ В РАМКИТЕ НА ИНИЦИАТИВАТА „16+1“. Внася: министърът на икономиката 15. ПРОЕКТ НА РЕШЕНИЕ ЗА ОДОБРЯВАНЕ НА РАМКОВО СПОРАЗУМЕНИЕ ЗА СЪВМЕСТНО ВЪЗЛАГАНЕ НА ОБЩЕСТВЕНИ ПОРЪЧКИ ПРИ МЕРКИ ЗА МЕДИЦИНСКО ПРОТИВОДЕЙСТВИЕ. Внася: министърът на здравеопазването 16. ПРОЕКТ НА РЕШЕНИЕ ЗА ПРОДЪЛЖАВАНЕ СРОКА НА РАЗРЕШЕНИЕТО ЗА ТЪРСЕНЕ И ПРОУЧВАНЕ НА НЕФТ И ПРИРОДЕН ГАЗ - ПОДЗЕМНИ БОГАТСТВА ПО ЧЛ. 2, АЛ. 1, Т. 3 ОТ ЗАКОНА ЗА ПОДЗЕМНИТЕ БОГАТСТВА, В ПЛОЩТА „БЛОК 1-21 ХАН АСПАРУХ“, РАЗПОЛОЖЕНА В ИЗКЛЮЧИТЕЛНАТА ИКОНОМИЧЕСКА ЗОНА НА РЕПУБЛИКА БЪЛГАРИЯ В ЧЕРНО МОРЕ. Внася: министърът на енергетиката 17. ПРОЕКТ НА ПОСТАНОВЛЕНИЕ ЗА ОСИГУРЯВАНЕ НА ПРЕПОДАВАТЕЛИ ПО БЪЛГАРСКИ ЕЗИК И ЛИТЕРАТУРА В ЧУЖДЕСТРАННИ ВИСШИ УЧИЛИЩА. Внася: министърът на образованието и науката 18. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА УСТРОЙСТВЕНИЯ ПРАВИЛНИК НА ДЪРЖАВНАТА КОМИСИЯ ПО ХАЗАРТА И НЕЙНАТА АДМИНИСТРАЦИЯ, ПРИЕТ С ПОСТАНОВЛЕНИЕ № 278 НА МИНИСТЕРСКИЯ СЪВЕТ ОТ 2012 Г. Внася: министърът на финансите 19. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА УСТРОЙСТВЕНИЯ ПРАВИЛНИК НА ИЗПЪЛНИТЕЛНА АГЕНЦИЯ „ОПЕРАТИВНА ПРОГРАМА „НАУКА И ОБРАЗОВАНИЕ ЗА ИНТЕЛИГЕНТЕН РАСТЕЖ”, ПРИЕТ С ПОСТАНОВЛЕНИЕ № 237 НА МИНИСТЕРСКИЯ СЪВЕТ ОТ 2017 Г. Внася: министърът на образованието и науката 20. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА НОРМАТИВНИ АКТОВЕ НА МИНИСТЕРСКИЯ СЪВЕТ. Внася: министърът на околната среда и водите", "date": "2019.03.12", "title": "Вижте какво решава Министерският съвет утре"}
{"url": "https://www.24chasa.bg/novini/article/7343178", "text": "Председателят на групата на Европейската народна партия в Европейския парламент Манфред Вебер се срещна днес в Будапеща с унгарския премиер и лидер на дясната националистическа партия ФИДЕС Виктор Орбан, предаде Ройтерс, цитирана от БТА. \"Днешните ми преговори с премиера Орбан бяха конструктивни, но проблемите още не са решени\", каза Вебер в Будапеща. \"Предстои да оценим и обсъдим с партиите, членуващи в ЕНП, следващите решения. Ние в ЕНП имаме ясни основополагащи ценности и те не подлежат на преговаряне, така че трябва да бъдат спазвани от всички членки на ЕНП, в това число от ФИДЕС. Вебер поиска от ФИДЕС незабавно да прекрати кампаниите срещу ЕС, да подкрепи оставането в Будапеща на Централноевропейския университет, основан от финансиста либерал Джордж Сорос и да се извини на останалите политически сили, членуващи в ЕНП. Лидерът на най-голямата консервативна фракция в ЕП каза, че е опитал да задържи ФИДЕС в групата с предложение да уреди спора с университета, който казва, че е бил принуден да напусне Унгария и да се премести в Австрия. Той каза пред журналисти, че е разработил план, съгласно който Мюнхенският технологичен университет, германският автомобилен производител Бе Ем Ве и американски университети ще създадат възможности ЦЕУ да остане в Будапеща.", "date": "2019.03.12", "title": "Вебер: С Орбан не можахме да решим проблемите с партията му днес"}
{"url": "https://www.24chasa.bg/novini/article/7343180", "text": "Два законопроекта с предложения за промени в Изборния кодекс се очаква да обсъди парламентът в петък. Това предвижда проектопрограмата на депутатите за тази седмица. Единият законопроект е предложен от председателя на ПГ на ГЕРБ Цветан Цветанов и група депутати, а другият - от председателя на ПГ на ДПС Мустафа Карадайъ и група. В проектопрограмата за утре са второ четене на промени в Закона за устройство на територията и в Закона за водите, както и първо четене на промени в Закона за здравето и в Закона за управление на средствата от европейските структурни и инвестиционни фондове. Очаква се депутатите да обсъдят доклад за дейността на Комисията за противодействие на корупцията и за отнемане на незаконно придобитото имущество през 2018 г., както и Проект на Годишна работна програма на Народното събрание по въпросите на Европейския съюз /2019 г./. В четвъртък се очаква парламентът да гласува промени в Закона за концесиите на второ четене и да изслуша министъра на правосъдието Цецка Цачева относно състоянието на пенитенциарната система - политики за подобряване на материалната база в местата за лишаване от свобода, модернизация на инфраструктурата, създаване на по-добри условия на труд. За петък се предвижда депутатите да изберат председател на Комисията за финансов надзор /КФН/, както и да гласуват промени в Закона за съдебната власт и в Изборния кодекс на първо четене. Предвижда се и изслушване на министъра на туризма Николина Ангелкова относно напредък по приоритетите, заложени в програмата за управление на правителството в сектор \"Туризъм\". След това ще е традиционният парламентарен контрол.", "date": "2019.03.12", "title": "Очаква се парламентът да обсъди промени в Изборния кодекс"}
{"url": "https://www.24chasa.bg/novini/article/7343194", "text": "Венецуелските власти наредиха днес на американските дипломати да напуснат страната в срок до 72 часа, след като президентът Николас Мадуро обвини американския си колега Доналд Тръмп в \"киберсаботаж\", предизвикал най-тежката електрическа авария в историята на страната, предадоха Ройтерс и ТАСС. Венецуелският външен министър Хорхе Ареаса съобщи в Туитър, че американските дипломати във Венецуела трябва да напуснат страната в срок до три дни след провала на преговорите за запазване на \"секциите за защита на националните интереси\" в двете държави, предава БТА. \"Присъствието на венецуелска земя на тези служители създава риск за мира, целостта и стабилността на страната\", се казва в изявление на правителството. Държавният департамент съобщи вчера, че ще изтегли служителите си от Венецуела тази седмица, като заяви, че присъствието им се е превърнало в ограничение за политиката на САЩ. Главният прокурор на Венецуела Тарек Сааб заяви днес, че е поискал от Върховния съд да започне разследване срещу опозиционния лидер Хуан Гуайдо по подозрение в участие в \"саботаж\" на електроснабдителната система на страната. Хулио Кастро от венецуелска неправителствена лекарска организация съобщи в Туитър снощи, че 24 души са починали в държавни болници от спирането на тока миналия четвъртък досега, посочи Ройтерс. Венецуела се опитва да възстанови електроподаването, след като на 7 март столицата Каракас и повечето щати във Венецуела останаха без електричество заради авария в най-голямата ВЕЦ в страната.", "date": "2019.03.12", "title": "Мадуро: Дипломатите на САЩ имат 72 часа да напуснат Венецуела"}
{"url": "https://www.24chasa.bg/novini/article/7343170", "text": "Пълноценното подновяване на диалога за нормализиране на отношенията между Белград и Прищина с посредничеството на Европейския съюз е възможно едва след отмяна на 100-процентовите мита за сръбски стоки, въведени от Косово, заяви днес върховният представител на ЕС по външната политика и сигурността Федерика Могерини на заседание на Съвета за сигурност на ООН, посветено на сътрудничеството на ЕС със световната организация, предаде ТАСС, цитирана от БТА. Могерини каза, че в деня, когато бъдат отменени митата, тя ще свика нова среща в рамките на диалога, който цели постигане на правно обвързващо споразумение за нормализиране на отношенията, разрешаващо всички съществуващи разногласия. Тя подчерта, че окончателното споразумение между Сърбия и Косово трябва да съответства на международните норми и да получи подкрепата на Съвета за сигурност на ООН. През ноември Косово въведе 100-процентови мита за стоки от Сърбия и Босна и Херцеговина. Премиерът Рамуш Харадинай заявява, че те ще бъдат отменени, когато Белград признае косовската независимост и спре да пречи на членството на Косово в международни организации. Сърбия заявява, че няма да участва във водените с посредничеството на Европейския съюз преговори за нормализиране на отношенията с Косово, докато 100-процентовите мита не бъдат отменени. Сърбия не признава независимостта на бившата си област Косово, обявена през 2008 г.", "date": "2019.03.12", "title": "Могерини: Отменят ли митата за сръбски стоки в Косово, диалогът Белград-Прищина е възможен"}
{"url": "https://www.24chasa.bg/novini/article/7343200", "text": "Двама души загинаха, а двама други са пострадали в лавина в Бен Невис – най-високата планина във Великобритания, съобщи днес шотландската полиция, предаде АФП. Преди това органите на реда съобщиха за три жертви, информира  . Полицията заяви, че са били информирани за лавина в района около обед и планински спасители веднага са били изпратени на място. Вчера службата за наблюдение на лавини съобщи, че рискът в Бен Невис е висок.", "date": "2019.03.12", "title": "Двама загинаха при лавина в Шотландия"}
{"url": "https://www.24chasa.bg/novini/article/7343202", "text": "Полицията в Северна Македония е заловила 43 нелегални мигранти, движещи се в камион по автомагистрала Гевгелия-Скопие, съобщава в. \"Нова Македония\", цитиран от БТА. Мигрантите са заловени вчера следобед, когато полицаи спрели за проверка камион, управляван от косовски гражданин. Камионът бил собственост на гражданин на Северна Македония. Групата мигранти от Пакистан, Индия и Афганистан са задържани в полицията на ГКПП Богородица на границата с Гърция, а шофьорът на камиона е арестуван и предаден на полицията в Гевгелия.", "date": "2019.03.12", "title": "Откриха голяма група нелегални мигранти в камион в Северна Македония"}
{"url": "https://www.24chasa.bg/novini/article/7343224", "text": "Първият автобус с водородно гориво ще бъде доставен до два месеца в Пловдив. Той ще бъде градски автобус. Цената е малко по-висока, с около 10-15% от обикновения автобус. За България ние в момента правим тест. Това заяви зам.-министърът на транспорта Ангел Попов, предава  . Първата водородна зарядна станция ще бъде факт до 2 години, тя ще се намира в бургаското пристанище и е предназначена за кораби, чиито двигатели работят с хидрогенно гориво. Приоритет обаче са автомобилите. Амбицията на Министерството на транспорта е до 2030 г. у нас да се изградят още 3 зарядни станции за водород - в София, Стара Загора и Русе, като изискването е те да са на 200 км. една от друга, за да бъдат ефективни.  Ние ще променим законите, така че да разрешим и да задължим, така че водорът да бъде част от енергийната ефективност на България, като горивен елемент, каза Попов. Министерството на транспорта работи и върху идеята за закупуване на водородни влакове, които вече доказаха своята сигурност и ефективност в Германия, Франция и Италия. След 3 години можем да се надяваме, че и ние ще искаме и ще доставим такъв влак, каза Ангел Попов. В момента влак с водороден двигател може да измине 1000 км. без зареждане само с 90 литра гориво.", "date": "2019.03.12", "title": "Зам.-министър Ангел Попов: Първият водороден автобус у нас ще е в Пловдив до 2 месеца"}
{"url": "https://www.24chasa.bg/novini/article/7343246", "text": "Столични полицаи откриха в късния следобед издирвания 13-годишен Асен Пендурков, съобщиха от пресцентъра на МВР. Момчето е в добро здравословно състояние.                                                                                                                                                                                                                                                                                                                       ", "date": "2019.03.12", "title": "Откриха 13-годишното момче, обявено за издирване в София"}
{"url": "https://www.24chasa.bg/novini/article/7342907", "text": "Влиятелна група на подкрепящи Брекзит британски депутати заяви, че няма да гласува в подкрепа на споразумението на премиера Тереза Мей за Брекзит, защото постигнатите от нея промени в него не са достатъчно добри, предаде Асошиейтед прес. Така наречената Група за европейски изследвания на консервативните привърженици на Брекзит посочи, че нейните юридически съветници са се запознали с предложените документи и са констатирали, че има още какво да се желае в тях, предаде БТА. \"Не препоръчваме правителственото предложение да бъде прието днес\", каза Бил Кеш, представител на групата. Това съобщение е нов удар по споразумението на Мей, след като главният юридически съветник на правителството Джефри Кокс заяви, че постигнатите в последния момент промени не са премахнали риска Великобритания да се \"окаже блокирана в правилата на ЕС против волята си\". По-късно днес се очаква Камарата на общините да подложи на гласуване споразумението.", "date": "2019.03.12", "title": "Твърдолинейни привърженици на Брекзит: Няма да подкрепим споразумението на Мей"}
{"url": "https://www.24chasa.bg/novini/article/7342806", "text": "На италианските деца бе съобщено да не се появяват в училище, ако не могат да докажат, че са ваксинирани, предаде Би Би Си. Съобщението идва след месеци на национален дебат за задължителната ваксинация. Родителите рискуват глоба до 500 евро, ако изпратят своите неваксинирани деца на училище. Деца под 6-годишна възраст може да бъдат върнати от учебното заведение. Новият закон идва на фона на ръст на случаите на морбили, предава  . Според т.нар. Закон Лоренцин – наречен на името на бившaта здравна министърка Беатриче Лоренцин, който го внесе, децата трябва да получават задължителни имунизации, сред които за варицела, полиомиелит, морбили, заушка и рубеола. Деца до 6-годишна възраст ще бъдат изключвани от ясли и детски градини без доказателство за ваксинация, гласят новите правила. Законът има за цел да увеличи спадащите нива на ваксинации в Италия от под 80% до целта на Световната здравна организация от 95%. Вчера бе последният ден за родителите да представят нужните документи за децата си, като днес вече бяха засечени случаи на фалшиви удостоверения.", "date": "2019.03.12", "title": "Ваксините за деца в Италия станаха задължителни"}
{"url": "https://www.24chasa.bg/novini/article/7342924", "text": "ЕС трябва да остане отворен за налагане на допълнителни санкции срещу Русия, ако Москва продължи да нарушава международното право. Това се посочва в резолюция, приета днес от Европейския парламент с 402 гласа \"за\", 163 \"против\" и 89 въздържали се, предаде БТА. От 2015 г. се наблюдават нови области на напрежение между ЕС и Русия, включително заради руската намеса в Сирия, Либия и Централноафриканската република, както и продължителните агресивни действия в Украйна, се посочва в текста. Отбелязва се подкрепата на Русия за партии, действащи срещу ЕС и крайнодесни движения. Допълва се, че Москва продължава да се намесва в политическите избори и да нарушава човешките права на руснаците. ЕП подчертава, че ЕС трябва да бъде готов да наложи допълнителни санкции срещу Русия. Санкциите следва да бъдат съразмерни на заплахите от Русия, се допълва в документа. В резолюцията се добавя, че ЕС следва да преразгледа споразумението си за сътрудничество с Русия и да го ограничи до области от общ интерес. Световните предизвикателства като измененията в околната среда, енергийната сигурност, цифровизацията, изкуствения интелект и борбата с тероризма, изискват избирателно обвързване, заявяват евродепутатите. По-тесни отношения ще бъдат възможни, само ако Русия изпълни изцяло споразуменията от Минск, за да сложи край на войната в Източна Украйна и да започне да спазва международното право, се допълва в текста. Евродепутатите осъждат руските дезинформационни кампании и кибернападения, насочени към увеличаване на напрежението в ЕС. Те изразяват дълбока загриженост, че отговорът на ЕС на пропагандата и дезинформацията е недостатъчен. ЕП отхвърля нарушаването от страна на Русия на въздушното пространство на държавите от ЕС, особено в района на Балтийско море. Това незачитане на международните правила създава заплаха за съседите на Русия в районите на Черно, Балтийско и Средиземно море, се посочва в резолюцията. ЕП потвърждава загрижеността си, че проектът за разширяването на газопровода \"Северен поток\" може да повиши зависимостта от руските доставки на газ и да застраши европейския вътрешен пазар. Евродепутатите са загрижени за непрекъснатата подкрепа на Русия за авторитарни режими в страни като Северна Корея, Иран, Венецуела и Сирия. Те изразяват съжаление, че за да дестабилизира страните, насочили се към присъединяване към ЕС, Русия подкрепя организациите и политическите сили, които се противопоставят на споразумението от Преспа. ЕП осъжда незаконната финансова дейност и прането на пари от Русия, което вероятно възлиза на стотици милиарди евро, изпрани през ЕС всяка година. Според евродепутатите това създава заплаха за европейската сигурност и устойчивост. В доклада се добавя, че засегнатите страни от ЕС трябва да прекратят всички визови и паспортни програми, от които се възползват руските олигарси.", "date": "2019.03.12", "title": "Европарламентът: ЕС трябва да наложи още санкции на Русия"}
{"url": "https://www.24chasa.bg/novini/article/7342915", "text": "Варненският апелативен съд остави в ареста петима мъже на възраст от 23 до 38 години, от различни населени места, обвинени за промишленото отглеждане на марихуана в наркооранжерия. Тя се е намирала в избено помещение на бившия завод \"Диамант\" в Разград, съобщиха от пресслужбата на магистратурата. Досъдебното производство по случая е образувано през юли миналата година. Наркооранжерията е разкрита на 24 февруари тази година. В нея са намерени съвременна техника за промишлено отглеждане на марихуана - климатична, осветителна и поливна системи. В помещението е имало 9 саксии с растения, достигнали зрелост, както и 500 грама марихуана, подготвена на продажба. Открити са още електронна везна, семена, мелничка за мелене на конопа, компютри и флашки, както и още 10,2 грама канабис, разпределен на дози. При следствените действия и обиски са открити още боен пистолет със заличени номера, картечен пистолет с патрони, пневматична пушка. Според съда от събраните до момента данни по случая може да се направи обосновано предположение, че мъжете са съпричастни към престъплението, за което са обвинени. Освен това, ако са на свобода, има опасност да се укрият или да извършат друго престъпление. Определенията на Варненския апелативен съд не подлежат на обжалване.", "date": "2019.03.12", "title": "Петима мъже с наркооражерия остават в ареста"}
{"url": "https://www.24chasa.bg/novini/article/7342929", "text": "Германия ще установи собствени стандарти за сигурност за новата 5G мобилна мрежа, заяви днес германската канцлерка Ангела Меркел в отговор на въпрос за предупреждението на Вашингтон, че ще споделя по-малко разузнавателна информация с нейните служби, ако безжичната й мрежа използва технология на китайската компания Хуавей, предаде Ройтерс, цитирана от БТА. \"Сигурността, особено ако става дума за ъпгрейдване до 5G, но също и в други области на дигитализацията, е много важен въпрос за германското правителство, затова ще установим собствени стандарти\", каза Меркел и добави: \"Ще обсъдим тези въпроси също с партньорите си в Европа, както и със съответните ведомства в САЩ\". Американският посланик в Германия Ричард Гренъл миналата седмица изпрати писмо на германския министър на икономиката Петер Алтмайер, в което изрази американската загриженост за сигурността, свързана с ролята на Хуавей в изграждането на ключова инфраструктура.", "date": "2019.03.12", "title": "Меркел: Германия ще има собствени стандарти за сигурност за новата 5G мрежа"}
{"url": "https://www.24chasa.bg/novini/article/7342934", "text": "Министърът на здравеопазването Кирил Ананиев е разпоредил да бъде извършена проверка на дейността на Центъра за спешна медицинска помощ /ЦСМП/ - Русе, обхващаща периода от 2017 г. до началото на март 2019 г. Това съобщиха от пресслужбата на Министерството на здравеопазването /МЗ/. Експерти от дирекция \"Вътрешен одит\" на МЗ ще проверяват дали законосъобразно са определяни и осчетоводявани разходите за заплати, както и дали са приложени контролните механизми, свързани с разходването на средства за възнаграждения в ЦСМП-Русе. В ЦСМП-Русе от вчера се извършва и проверка от финансови инспектори от Агенция за държавна финансова инспекция. От днес за директор на Центъра е назначена д-р Иванка Маринова Узунова. Тя е била избрана след конкурс, при спазването на всички законови процедури и изисквания, допълниха от пресслужбата.", "date": "2019.03.12", "title": "Ананиев разпореди проверка на дейността на Центъра за спешна помощ в Русе"}
{"url": "https://www.24chasa.bg/novini/article/7342943", "text": "Президентът на Полша Анджей Дуда обвини днес Русия, че извършва военни провокации срещу страните от НАТО, предаде ТАСС. \"Всяка руска провокация - например самолет, нарушаващ въздушното пространство на някоя от страните членки на НАТО, или други подобни провокации - са проверка за нашата готовност да гарантираме собствената си сигурност\", каза той след международна конференция в Прага, посветена на 20-годишнината от встъпването на Полша, Чехия и Унгария в алианса, предава БТА. По думите на полския президент така руската страна опитва да разбере каква ще е реакцията. \"Ако престанем да реагираме, то скоро руски самолети ще се появят над Прага или Варшава, а след това може и над Берлин\", заяви Анджей Дуда. На въпрос за евентуалната руска заплаха за НАТО чешкият държавен глава Милош Земан пък отговори: \"Този, който се страхува от провокации, показва по този начин собствената си слабост. Гордата и уверена в себе си държава трябва заедно със своите съюзници да осъществява възможността да се защищава самостоятелно. Тя не трябва да се страхува\". Президентът на Словакия Андрей Киска се присъедини към становището на полския си колега. \"Целта на Русия е да разбие единството в НАТО\", каза той. По същия въпрос, зададен от медиите, унгарският президент Янош Адер напомни, че неговата страна участва в защитата на въздушното пространство на трите балтийските държави и следва санкциите на ЕС срещу юридически и физически лица от Русия. ТАСС цитира интервю на Анджей Дуда пред полско провинциално радио, в което той казва, че Варшава преговаря с Вашингтон за покупката на 35 многоцелеви изтребителя от пето поколение \"Еф-35\".", "date": "2019.03.12", "title": "Анджей Дуда: Ако не реагираме на руските провокации, самолетите им скоро ще са над Прага или Берлин"}
{"url": "https://www.24chasa.bg/novini/article/7342946", "text": "Голям пожар пламна в един от кварталите на Благоевград и едва не изпепели две жилищни сгради. Огънят тръгнал от запалени треви и храсти в района на квартал „Ален мак\", а заради силния вятър бързо се разраства и стига буквално до терасите на близките кооперации, предаде  Три пожарни екипа бързо са реагирали и за по-малко от час огънят е овладян. Причините се изясняват. Версиите са за умишлено запалване от собственици на имоти, които са искали да разчистят района от сухите треви и храсти. Другата версия е за неумишлен пожар, причинен от деца, които играели около блоковете. От пожарната служба в Благоевград припомнят, че е абсолютно забранено разчистването на земеделски и частни имоти чрез запалване.", "date": "2019.03.12", "title": "Голям пожар горя в квартал \"Ален мак\" в Благоевград"}
{"url": "https://www.24chasa.bg/novini/article/7342962", "text": "По молба на близките столичното Пето РУ издирва 13-годишния Асен Николаев Пендурков от София. Той е излязъл от дома си на 5 март т.г. и до момента е в неизвестност, съобщи МВР. Момчето е високо 165 см, с тъмноруса коса, сини очи и светла кожа. Облечено е с тъмносиньо яке, черен анцуг и светлосини маратонки. Хората, които разполагат с информация за издирваното момче, могат да сигнализират на тел.: 112, 02/9825920 или в най-близкото поделение на МВР.", "date": "2019.03.12", "title": "Полицията издирва 13-годишния Асен Пендурков, изчезнал преди седмица"}
{"url": "https://www.24chasa.bg/novini/article/7342967", "text": "Полицията е завела преписка за престъпление по член 131, алинея 1, точка 12 от Наказателния кодекс срещу непълнолетно момиче, нанесло побой в центъра на града над друго малолетно момиче. Инцидентът е станал на 10 март около 12.00 часа на улица \"Опълченска\", а сигналът е подаден вчера от педагогическия съветник на професионалната гимназия по туризъм \"Пенчо Семов\". Материалите по преписката, която третира причиняване на телесна повреда по хулигански подбуди, ще бъдат изпратени на Районната прокуратура. Това съобщиха днес от ОД на МВР. Агресията между 15-годишното момиче, ученичка в гимназията по туризъм, и пострадалата малолетна, която учи в друго училище, е била записана във видеоматериал и е била разпространена в социалните мрежи. Случаят е предизвикал възмущение и гневни коментари в общността, а от отдела за закрила на детето в Габрово са се самосезирали. Случаят се проверява и от детската педагогическа стая, разпитани са момчето, записало видеоматериала, както и други пасивни наблюдатели. Това не е епизод, това са децата на обществото и то трябва да бъде съпричастно - каза за БТА директорът на РУО в Габрово Георги Маринов. По думите му за насилието е важно да се говори в семейството, дори по-големи ученици могат да се превърнат в медиатори. Поведението на агресивното момиче ще бъде разгледано, ще има санкции, още вчера в училището са предприели действия, имало е разговори с децата, обясни Маринов. Според него трябва да има санкции и механизми, такива прояви да се свеждат до минимум. С учениците по-често трябва да разговарят педагогически съветници и психолози, да има разговор и общуване, но непременно в тях да се включат и родителите.", "date": "2019.03.12", "title": "Полицията е завела преписка срещу 15-годишната, пребила съученичка в Габрово"}
{"url": "https://www.24chasa.bg/novini/article/7342951", "text": "Депутатите в Европейския парламент гласуваха днес за отнемане на парламентарния имунитет на съоснователя на крайнодясната френска партия \"Национален фронт\", сега \"Национален сбор\", Жан-Мари Льо Пен по искане на френското правосъдие, предаде Франс прес. Искането е по дело за създаване на фиктивни работни места в Европарламента. Депутатите гласуваха също за снемане на имунитета на евродепутатката от \"Национален сбор\" Доминик Билд, която е подведена под отговорност по същото дело, предаде БТА. Жан-Мари Льо Пен е заподозрян във връзка с това, че редица сътрудници на евродепутати от \"Национален фронт\", всъщност не са работили в Европарламента, а средствата, получавани от тях като заплати от еврофондове, непряко са отивали в партийната каса, предаде ТАСС. С вдигане на ръка евродепутатите, които заседават в Страсбург, удовлетвориха искането на парижките съдии, отправено през октомври 2018 г. Европарламентът е гласувал най-малко четири пъти за отнемане на имунитета на Жан-Мари Льо Пен. Днес той не беше в пленарната зала. През юли м.г. Жан-Мари Льо Пен отказа да приеме двама служители на френското Главно управление за борба с корупцията и финансовите нарушения като мотивира отказа си с парламентарния си имунитет. По-рано Съдът на ЕС съобщи, че Льо Пен следва да върне на Европарламента 320 000 евро, получени неоснователно от сътрудници под формата на заплати. Френски следователи започнаха работа по делото за създаване на фиктивни работни места през 2016 г. Стойността на неправомерно изплатените суми беше оценена през 2018 г. от разследващите на 7 милиона евро, предаде АФП. Помолен от АФП да коментира вдигането на имунитета му, Льо Пен каза, че не вижда в това \"нищо чудно, от страна на парламент, разделен между две групи съучастници - социалистическата левица и десницата, наричаща се либерална\". \"Не очаквах нито снизхождение, нито обективност от колегите си, които за мое удоволствие ще напусна през април\", каза 90-годишният френски политик.", "date": "2019.03.12", "title": "Евродепутатите снеха имунитета на Жан-Мари Льо Пен"}
{"url": "https://www.24chasa.bg/novini/article/7342984", "text": "Страсбург, 12 март 2019 г. – „Успехът на преговорите по нелоялните търговски практики е истинска революция за европейските производители в рамките на този парламент.“ Това каза Момчил Неков вчера вечерта по време на обсъждането на Директивата в Европейския парламент, съобщиха от преслужбата на евродепутата. Директивата по нелоялните търговски практики предвижда ключови изменения, които целят да гарантират по-стабилна защита на производителите в селскостопанския сектор и в голяма част от предприятията в хранително-вкусовата промишленост. С нея ще бъде поставен край на забавените плащания повече от 60 дни, на отказа за сключване на писмено споразумение за доставка, на търговските репресии или заплахата от такива, ако се прибегне до търсенето на правата и др.. Ще бъдат прекратени също практиката на едностранна промяна в поръчката, както и „такса промоция“. Документът предвижда конфиденциалност на подадените жалби, с което се предприема стъпка към премахването на страха от предприемане на действия срещу нелоялните партньори. „Приемането на директивата беше изключително важно за сектора, защото няма как да искаме качествено производство, лоялна конкуренция и честни бизнес отношения, ако не осигурим защита и сигурност на участниците в процеса.Призовавам в най-кратки срокове всички държави-членки да създадат комисия с юридически правомощия, която да следи за прилагането на тази директива“, заключи Неков в изказването си. Директивата предвижда по-конкретна обособеност, като разделя на категории различните нелоялни практики. Също предоставя възможност на държавите-членки да разширяват обхвата ѝ в националното законодателство. Предвиждат се поне веднъж годишно срещи на националните отговорни органи, както и направата на уебсайт с информация от страна на ЕК. През декември 2018 г. Европейският парламент, Съветът и Комисията постигнаха политическо споразумение, което чрез въвеждане на новите текстове ще гарантира пълна защита на селскостпанските производители в ЕС от практиките, които застрашават почтеността и принципността при сключване на сделки. Очаква се и Съветът на министрите на държавите членки да приеме текста, с което ще стане възможно влизането в сила на директивата до края на мандата на настоящия Парламент.", "date": "2019.03.12", "title": "Момчил Неков: Слагаме край на фактор „Страх“ за фермерите"}
{"url": "https://www.24chasa.bg/novini/article/7342981", "text": "Британската министър-председателка Тереза Мей отправи молба към депутатите да подкрепят споразумението й за излизане от ЕС. Тя предупреди, че \"ако тази сделка не бъде приета, тогава Брекзит ще бъде изгубен\", предаде Асошиейтед прес. В началото на дебатите в Камарата на общините, преди ключовото гласуване тази вечер, тя каза, че е получила от ЕС \"подобрения\" на сделката, която депутатите отхвърлиха през януари. Въпреки това много поддръжници на Брекзита все още смятат, че споразумението държи Великобритания твърде обвързана с ЕС и казват, че планират да гласуват против сделката, предаде БТА. Главният юридически съветник на британското правителство Джефри Кокс заяви пред парламента, че народните представители трябва да вземат политическо решение дали са склонни да приемат гаранциите на сделката за Брекзит, предаде Ройтерс. По-рано Кокс каза, че претърпелият изменение документ не е дал на Великобритания юридически средства за едностранно излизане от предпазната мярка за границата между Северна Ирландия и Република Ирландия. Той обаче смята, че документът значително намалява риска от това Великобритания да бъде хваната в капана на този механизъм. Северноирландската Демократична Юнионистка партия съобщи, че няма да подкрепи сделката за Брекзит на Тереза Мей.", "date": "2019.03.12", "title": "Мей помоли депутатите да подкрепят споразумението й за Брекзит"}
{"url": "https://www.24chasa.bg/novini/article/7342995", "text": "Борисов не е спирал да управлява с ДПС. Но е много по-почтено това да бъде правено на базата на явни споразумения, а не на задкулисни договорки. Това заяви зам.-шефът на червената група Георги Свиленски. В политиката е важно да бъдеш последователен и почтен. Всеки път, когато Борисов не е имал кворум или даден законопроект не може да мине, е търсил подкрепа от ДПС, обясни соцдепутатът. Той напомни, че БСП е управлявала с ДПС, но това винаги е било на принципа на коалицията - винаги се е знаело квота за министри, задължения, разпределение в парламента. \"А Борисов търси и получава тяхната подкрепа, разплаща се за нея, но твърди пред обществото, че не я иска. Хората не са толкова наивни, колкото си мисли\", допълни той. И призова: \"Борисов да се разплати и да отиваме на предсрочни избори.\" Свиленски даде пример с последните промени в Закона за вероизповеданията, с които ще бъдат опростени над 8 млн. лв. задължения на мюфтийството към държавата. Управляващите да не злоупотребяват с темата, тук не става въпрос за етнически мир, а за неплатени данъци и осигуровки, категоричен бе той. И призова групата на \"Обединени патриоти\" да не се регистрира и да напусне залата в деня на приемането на закона. Според БСП в парламента има нова коалиция - ГЕРБ-ДПС-ОП-\"Воля\". Като доказателство Свиленски изброи законите, които тези групи са внесли през последната седмица - промените в Изборния кодекс, за вероизповеданията, за концесиите.", "date": "2019.03.12", "title": "Свиленски: По-почтено е ГЕРБ да има споразумение с ДПС, а не задкулисни договорки"}
{"url": "https://www.24chasa.bg/novini/article/7342993", "text": "\"Топлофикация - София\" вече няма да завежда дела срещу клиентите, които дължат малки суми. Това заяви за   изпълнителният директор на дружеството Кремен Георгиев. Потребителите, срещу които има заведени дела, са между 12 и 17 хиляди годишно, което е под половин процент от абонатите, уточни Георгиев.  \"Практиката досега беше, че при задължение над 50 лева и непостигане на какъвто и да е консенсус на комуникацията с абоната, поне да се започне съдебна процедура. Тази практика също няма да продължи, защото за 5 лева, за 50 лева или за 5 хиляди лева, работата, която върши юрисконсултът, е една и съща. На практика си губи смисълът за такива малки суми да се хаби ресурс\", каза изпълнителният директор на дружеството. Приоритетно \"Топлофикация\" ще завежда дела за дължими суми над минималната работна заплата, т.е. 560 лв. В момента текущите задължения на дружеството към \"Булгаргаз\" са 140 милиона лева, но една трета от тях са начислени авансово за месец март.", "date": "2019.03.12", "title": "\"Топлофикация - София\" няма да завежда дела срещу малките длъжници"}
{"url": "https://www.24chasa.bg/novini/article/7342999", "text": "„Днес Делегацията на българските социалисти гласува категорично против предложената от ЕНП резолюция относно състоянието на политическите отношения между ЕС и Русия. В 56 точки ЕП изброява 56 смъртни гряха на Русия, но не предлага нищо ново като решение. За съжаление, предложението на социалистите да бъдат възстановени контактите на парламентарно ниво срещна ожесточена съпротива от страна на десните. Този подход на „окопаване“ не вещае нищо добро както за Европа, така и за България“. Това заяви българският евродепутат и лидер на ПЕС Сергей Станишев минути след гласуването на резолюцията. В нея ЕП призовава държавите-членки в Съвета за продължаване и дори за засилване на санкциите срещу Русия и отправя препоръка за неучастие на ЕС в нови големи проекти. „Позицията на БСП и на българските евродепутати-социалисти винаги е била последователна – срещу европейските санкции, наложени на Русия. Не заради липса на европейска солидарност и единство, а защото виждаме, че те просто не постигат нужния ефект. Вместо това вредят най-вече на страни като България. Приетата резолюция селективно изброява очевидни проблеми, но стана още по-остра от първоначалния вариант в резултат на натиск от Групата на консерваторите и реформистите, където членува ВМРО. Отношенията ЕС – Русия днес са на историческо дъно, подобно на това от времето на Студената война. Имаме нужда от ново „разведряване“, заяви Станишев. „Очевидно е, че проблемите и провокациите се трупат. Увеличава се недоверието, а този път не води до нищо добро, особено за страни като България“. След 10 години лавиране между едни или други интереси, в крайна сметка няма нито един реализиран български национален интерес. Няма как единия ден да чертаем общи проекти за инвестиции в София, а на другия - да гласуваме документ за забрана за участие в нови големи проекти. Затова днес няма АЕЦ Белене, няма Южен поток, но затова пък има Турски поток и Северен поток. Възниква въпросът кога управляващите у нас са автентични – когато остро осъждат Русия в европейските институции, или когато в София чертаят хъбове и тръбопроводи с руския премиер“. „Приетата резолюция трябва да се разглежда и като част от кампанията за предстоящите европейски избори. Тя беше инициирана от групата на ЕНП и има за цел да мобилизира десния електорат на базата на анти-руски настроения. По подобни политически причини предстои и резолюция за върховенството на закона в Малта и Словакия, където управляват леви правителства. По същата причина имахме дебат и резолюция за Румъния, чието правителство е ляво. Този селективен подход е преднамерен, а времето – внимателно подбрано, за да се натрупа негативно отношение към левите в Европа. Такива „капани“ само показват безскрупулното използване на европейските институции за партийно-политически цели от доминиращата ЕНП. Време е да сложим край на това лицемерие“.", "date": "2019.03.12", "title": "Станишев: Гласувахме против предожената от ЕНП резолюция за удължаване на санкциите срещу Русия"}
{"url": "https://www.24chasa.bg/novini/article/7342555", "text": "Разочарован от разделението в Конгреса и раздорите в собствената му партия, президентът Доналд Тръмп дава малко индикации в последните си бюджетни предложения за някакви нови амбициозни политики през следващите две или шест години. Бюджетният проект на Тръмп увеличава разходите за неговата гранична стена и за военните, но е оскъден откъм свежи идеи във връзка с наближаването на неговата предизборна кампания. Неговият бюджет за следващата фискална година, който има слаби шансове в Конгреса, до голяма степен се фокусира върху дълбоки съкращения на разходите и наливане на повече пари за постигането на утвърдени цели, като например неговата отдавна обещана стена, подобряването на грижите за ветераните и борбата със злоупотребите с опиоиди. Бюджетите могат да дават представа за вижданията на президентите за посоката на развитие на страната, но последният (бюджет) на Тръмп предлага и една предварителна възможност \"да се надникне\" в предстоящата му кампания. Битката на демократите да го свалят все повече се разгаря. Тръмп е принуден да се бори с едни посредствени рейтинги на одобрение, с мобилизираните демократи и с политически уязвимости в ключови щати. Подобно на своите предшественици, той скоро ще бъде призован да довърши изпълнената с политически смисъл фраза: \"Изпратете ме отново в Белия дом, за да мога ...\". \"Мисля, че с приближаването на 2020 г., той ще трябва да представи някаква визия за втория си мандат, - каза републиканският консултант Алекс Конант. - Гласоподавателите винаги искат да знаят \"какво си направил за мене напоследък?\" Ако той не представи картина какво ще представлява вторият му мандат, то тогава демократите ще направят това вместо него.\" Белият дом твърди, че Тръмп не просто предлага същите политики за втори път, а ги подсилва с повече конкретика, отколкото при първия тур, особено в сферата на търговската политика. След посланието му за \"Състоянието на Съюза\", което съдържаше малко нови политически идеи, бюджетът едва ли изненадва с нещо. Все пак той може да обслужва повече от една политическа цел, казва бившият помощник на кампанията на Тръмп Бари Бенет. Според него документът свидетелства за сблъсъците на Тръмп с демократите относно финансирането на стената и на военните. Той смята, че завоят на демократите наляво също ще е от полза за Тръмп в опитите му да се аргументира по-добре. Бенет казва, че постулатът на Тръмп трябва да бъде: \"Ако това, което съм извършил, се е отразило добре на фиша за заплатата ви, то изпратете ме отново (в Белия дом). Ако ли не, те (демократите) ще разсипят всичко.\" Тръмп вече е отметнал голяма част от предизборния списък с обещанията си през 2016 г., отбелязвайки победи в много области, търсейки в същото време начини да минимизира загубите и половинчатите резултати. Той намали данъците, оттегли (САЩ) от глобални споразумения и назначи консервативни съдии в съдилищата, включително и двама във Върховния съд. Той не успя да замени закона на Барак Обама за здравеопазването, все още работи по предоговарянето на търговски споразумения и се бори да си осигури цялото финансиране, което иска, за своята гранична стена. Като цяло, неговите усилия в значителна степен задоволяват политическата му база, но удовлетворението от минали успехи едва ли е надеждна тактика за разширяване на подкрепата. Досега всички ходове на кампанията на Тръмп за преизбиране бяха прицелно насочени към запазване на най-пламенните му последователи. Това е рискован ход, заложен от самия президент с презумпцията, че може да превъзмогне слабите си позиции сред умерените и независими избиратели, като изкара пред урните още повече свои лоялисти през 2020, отколкото през 2016 година. По време на мощния си напън да запази контрола на Републиканската партия над Сената по време на междинните избори, Тръмп наблегна най-вече на своя хардлайнерски тон по въпросите на имиграцията. Той отново и отново се връща към старото си обещание за гранична стена, като дори принуди федералното правителство частично да \"затвори\" в опит да си осигури финансиране. Най-новият му бюджетен проект пак призовава за отхвърляне на \"Обамакеър\", за ограничаване на бъдещи федерални разходи по програмата \"Медикейд\" за хора с ниски доходи, а също така въвежда новите \"Космически сили\" като отделен род войски. \"Ние смятаме, че всеки бюджет е възможност да изложим нашата визия за следващите 10 години\", каза и.д. бюджетният директор Ръсел Вот. Този рискован ход на Тръмп се посреща скептично от някои хора в обкръжението на президента, които подтикваха президента и Белия дом да прегърне някакви по-значими политически идеи с цел да бъдат спечелени умерените и независимите. Помощниците дават за пример доста предпазливата подкрепа на Тръмп за идеята за семейни медицински отпуски, предложена от неговата дъщеря Иванка Тръмп. Според тях именно за разработката на такива предложения екипът на Тръмп трябва да хвърли повече усилия в навечерието на 2020 година. В сегашното (бюджетно) предложение тя се обявява за повече финансиране за грижите за децата. Подкрепяният от Белия дом план за подобряване на инфраструктурата - любима тема на предизборната политика във Вашингтон, практически не е отбелязал никакъв напредък от времето, когато Тръмп го представи за първи път преди две години. За неговата реализация не бяха отделени никакви по-различни средства, отколкото в предишните години. Току що-прохождащата кампания на Тръмп за преизбиране през 2020 г. тепърва започва да се формира кадрово, с фокус върху организиране на по-професионализирани операции, отколкото през 2016 г., и все още не е обявила своя политически щаб. Лекият политически багаж на Тръмп е функция и на все по-обтегнатите му отношения с Конгреса. При сегашния поделен контрол, Белият дом смята, че е слабо вероятно някакви нови предложения да спечелят законодателно одобрение, и възнамерява да действа разумно пестеливо при изпращането на каквото и да е ново (предложение) на Капитолийския хълм, рискувайки то да бъде отхвърлено.", "date": "2019.03.12", "title": "Проектобюджетът на Тръмп разкрива приоритетите на кампанията му за преизбиране"}
{"url": "https://www.24chasa.bg/novini/article/7342242", "text": "Журналистка от ABC News е била не само жената, с която си ляга Фидел Кастро, но и е служила за тайна връзка между него и американското правителство, разкриват нови документи. Лиза Хауърд, която започва кариерата си като актриса в сапунени сериали, решава да стане репортер, занимаващ се с международни въпроси. Тя започнала интимна връзка с Кастро месеци след Кубинската ракетна криза, която доведе почти до глобално ядрено унищожение, информира \"Дейли Мейл\". Откровенията за отношенията между журналистката и кубинския лидер са разкрити за първи път от POLITICO. Мотивирана от желанието за мир между САЩ и Куба, Хауърд става таен посредник между комунистическото правителство в Хавана и администрацията на Кенеди. Тя предавала съобщенията от Кастро директно на администрациите на Кенеди и Джонсън.  В тези съобщения се твърди, че Кастро е готов да посрещне американските искания за спиране на революцията в Латинска Америка и охлади връзките със Съветския съюз, но в замяна Вашингтон да изпълни обещанието си - да спре да подкрепя нахлуването на острова. Информацията е в дневници и бележки, написани от Хауърд, публикувани от Архива за национална сигурност на САЩ. Лиза е описана като непреклонна журналистка, която не само е била решена да получи интервю от кубинския лидер, но и да усъвършенства тайната дипломация, като лобира пред администрацията. В един от дневниците пише, че тя се е чувствала доста добре в кожата си и си е позволила да му каже, че политиката му разваля Куба. \"Кастро ме докосна много дълбоко, но съм много тъжна. Това, което правеше, беше наистина зло, аз не бях в състояние да го накарам да го види\", споделя тя на коменданта президент Уго Чавес. \"Не искам да те нараня. Ти притежаваш това, което Бърнард Шоу нарича \"искра на божествения огън\", пише Хауърд на Кастро, след като той й дава интервю през 1963 г. \"Ти не си тиранин. Не искам да вярвам, че си наранил хората умишлено, макар че съм възмутена и тъжна, че си унижощил хиляди и си нанесъл толкова много вреди без основателна причина\". Кастро, от своя страна, бил смазан от Хауърд, но въпреки това двамата прекарват още една нощ заедно. \"Стоя пред него като ученичка в училищна стая. Той ме помоли да седна в скута му и ми каза: \"Лиза, много си опасна за мен. Мога да обичам момиче като теб толкова много. Ти си толкова сладка, красива, интелигентна и чувствителна. Ще се караме много, ще спорим, но накрая всичко ще бъде наред. Може да ме научиш на толкова много неща.\" Фидел се доверил на журналистката, защото с предишните си жени не се чувствал добре и смятал, че те правят секс с него само защото е най-могъщият в Куба: \"Какво искаш, Лиза. Искаш ли тялото ми?\". Тя добавя: \"Правихме секс, той ме накара да се почувствам така, както никога преди не съм се чувствала. Беше толкова вълнуващо. Но, за да бъда с него - трябваше да сме много далеч, където да забравим за всичко.\" Въпреки всичко отношенията между Куба и САЩ не напредват много, защото администрацията на Джонсън не е приела кубинските условия за подновяване на дипломатическите отношения, а Хауърд е уволнена от ABC News. Фидел Кастро почина през ноември 2016 г. на 90-годишна възраст, а през 1965 г. журналистката умира от свръхдоза.", "date": "2019.03.12", "title": "Как любовната афера между журналистка от ABC News и Кастро промени Куба-САЩ (Видео)"}
{"url": "https://www.24chasa.bg/novini/article/7342581", "text": "3.5 милиона лева е общия бюджет на една от европейските програчи за съфинансиране за оползотворяване на нежелания риболов. Това обясниха експерти от Министерството на земеделието във Варна, които разясниха на браншовици шестте мерки за кандидатстване по програмата \"Морско дело и рибарство\". По нея до 30 април могат да се депозират проекти на стойност от 2000 до 200 000 лв. Според членът на Управителния съвет на програмата Захари Табаков, одобрените кандидати, които упражняват дребномащабен крайбрежен улов, ще получат 80% от общата сума на проекта си, а по-големите играчи ще бъдат съфинансирнани с 50%. С европари ще могат да се купуват машини и уреди за селективен улов и преработка на нежелания. Така рибарите могат да се оборудват с контейнери за съхранение на жива риба, ледогенератори, обзавеждане на пунктове за директна продажба и да печелят от консервиране или бърз пласмент на всичко, което е влязло в мрежите им. Проекти могат да подават както физически и юридически лица, така и еднолични търговци и кооперации, които имат разрешително за стопански риболов и плавателни съдове, регистрирани в ИАРА и Морска администрация, добави Табаков.", "date": "2019.03.12", "title": "Европа дава милиони за печалба от нежелания риболов"}
{"url": "https://www.24chasa.bg/novini/article/7342576", "text": "Журналист от радио \"Унион\" беше задържан от властите във Венецуела по подозрения в опит за саботаж на ВЕЦ \"Симон Боливар\", съобщи днес профсъюзът на венецуелските журналисти, цитиран от ТАСС. \"Боливарската служба за национално разузнаване потвърждава задържането на журналиста Луис Карлос Диас\", се казва в изявление на профсъюза в Туитър. Съобщава се, че в дома на журналиста е проведен обиск и са конфискувани компютри и мобилни телефони. Според профсъюза Диас е един от тримата задържани, заподозрени за саботаж на енергийната мрежа на страната, което бе потвърдено и от роднините му, предаде БТА. Венецуелският президент Николас Мадуро вчера потвърди също за задържането на двама заподозрени за нападение срещу националната енергийна мрежа, извършено по три начина: кибератака, електромагнитен импулс и физическа намеса. Испанските власти, от своя страна, се опитват да изяснят причините за ареста на Диас, който има и испанско гражданство, съобщиха днес от испанското външно министерство. \"Потвърждаваме, че става въпрос за журналист с двойно гражданство\", съобщиха от министерството. \"Испанското посолство се е свързало с роднините (на задържания) и с венецуелските власти, за да се опита да изясни причините за задържането му\". На 7 март столицата Каракас и повечето щати във Венецуела останаха без електрозахранване заради авария в най-голямата ВЕЦ в страната - \"Симон Боливар\".", "date": "2019.03.12", "title": "Задържаха венецуелски журналист, заподозрян за атака срещу електрическата мрежа на страната"}
{"url": "https://www.24chasa.bg/novini/article/7342586", "text": "Окръжен съд - Габрово одобри споразумение, по обвинителен акт на Окръжна прокуратура – Габрово, с което трима подсъдими са осъдени за производство и държане на метамфетамин и марихуана, предадоха от Апелативната прокуратура във Велико Търново. Обвиняемият М. Г. е осъден на четири години лишаване от свобода при строг режим и глоба 10 000 лв. Той е признат за виновен за това, че през периода декември 2017 г. – 12.02.2018 г., в къща в с. Чукили, общ.Габрово, при условията на опасен рецидив и в съучастие с И. Т.,  произвел с цел разпространение високорисково наркотично вещество – общо 110,48 гр. метамфетамин и на същата дата държал посочения метамфетамин с цел разпространение. Признат е за виновен и за това, че през посочения период и място, без надлежно разрешително държал прекурсори, съоръжения и материали за производство на високорисково наркотично вещество – туби с тоулен, солна киселина, ацетон, колби, ромпи, вакуум помпи, защитно облекло, маски, противогази, мензури и др. – престъпление по чл.354а от НК. Признат е за виновен и, че на 12.02.2018 г., в лек автомобил “Хонда“, на път в землището на с. Чукили, държал и ползвал радиосредство – устройство заглушител, който излъчва в етера, като заглушител на сигналите на мобилните оператори, без да има за това писмено разрешение. Обвиняемият И. Т. е признат за виновен, че през периода декември 2017 г. – 12.02.2018 г., в къща в с. Чукили, също участвал в наркопроизводството на метамфетамин и държал дрогата с цел разпространение. Същият е признат за виновен и за това, че на 12.02.2018 г., в съучастие с Б. Г., в апартамент в гр.Габрово, без надлежно разрешително държал високорисково наркотично вещество – конопено растение. За двете престъпления на И. Т. е наложено наказание една година и десет месеца лишаване от свобода, изтърпяването на което е отложено за срок от четири години, и глоба в размер на 4 500 лв. Обвиняемата Б. Г. е призната за виновна за това, че на 12.02.2018 г., в съучастие, в апартамент в гр. Габрово, без надлежно разрешително държала високорисково наркотично вещество – конопено растение, като й е наложено наказание единадесет месеца лишаване от свобода, което е отложено с тригодишен изпитателен срок. Споразумението има последици на влязла в сила присъда.", "date": "2019.03.12", "title": "4 години строг затвор и 2 условни присъди за трио, произвеждало дрога край Габрово"}
{"url": "https://www.24chasa.bg/novini/article/7342645", "text": "Присъдените юрисконсултски възнаграждения в полза на \"Топлофикация София\" ЕАД по съдебни, изпълнителни и заповедни производства, образувани от дружеството през 2015 г. са общо в размер на 4 232 303, 29 лв.  \"Изводът е един, че „Топлофикация” печели много добре на гърба на столичани, чрез хонорари на юристи\", каза Мая Манолова пред журналисти днес. Тя представи пред медиите отговорите на „Топлофикация София“ ЕАД, получени по Закона за достъп до обществена информация на 11 март 2019 г. Реализираните приходи от присъдените юрисконсултски възнаграждения по дела за периода от 01.01.2015 до 31.12.2015 г. са за 2 236 825, 35 лв., съобщи БТА. В отговора пише още, че през 2015 г. в \"Топлофикация София\" ЕАД са работили 19 юрисконсулти. Начислените им брутни трудови възнаграждения са били 269 608,51 лв, в това число основни заплати и възнаграждения по Кодекса на труда 258 290,18 лв. и 11 318, 33 лв. за материално стимулиране. На служителите са били изплатени за социално-битовото и културно обслужване 76 554, 82 лв. и за закупуване на работно облекло и очила - 3 550, 54 лв. През 2015 г. разходите за повишаване на квалификацията на юрисконсултите и за предоставяне на здравословни условия на труд, в т.ч. материална-техническа обезпеченост, са 2 480,00 лв. За периода 01.01.2015 г. - 31.12.2015 г. в Софийски районен съд са депозирани 17 555 заявления за издаване на заповед за изпълнение за неплатени задължения за топлинна енергия на стойност 30 234 714, 48 лв. При частни съдебни изпълнители са образувани 6 226 изпълнителни дела за 14 737 114, 99 лв. Образуваните през 2015 г. производства по общия исков ред, по които \"Топлофикация София\" е страна, са 5 736, като 5 061 са делата, образувани въз основа на искови молби, изготвени от юристите на дирекция \"Правна\" на дружеството. Делата, образувани от клиенти срещу \"Топлофикация София\", са 685, отговарят още от столичното топлофикационно дружество. През 2015 г. \"Топлофикация София\" и адвокатски дружества са подписани 8 договора за правна помощ и процесуално представителство. Изплатените възнаграждения са в 2 245 401, 77 лв. \"Топлофикация София\" е възложило на адвокатски дружества процесуално представителство по 7 съдебни производства само с търговски дружества, които се отличават със сериозна фактическа и правна стойност, а също така и със значителен материален интерес, възлизащ на 142 922 174,00 лв., допълват от дружеството.", "date": "2019.03.12", "title": "Манолова: \"Топлофикация\" печели много добре на гърба на столичани чрез хонорари на юристи"}
{"url": "https://www.24chasa.bg/novini/article/7342658", "text": "Георги Семерджиев, известен като Жоро Шопа е бил задържан в Испания, научи  Според източници, това е станало с Европейска заповед за арест, издадена от България, след като Софийската районна прокуратура задочно му е повдигнала обвинение за укривателството на Ветко и Маринела Арабаджиеви. Бизнес-фамилията беше задържана в дома на Семерджиев в Кабрера де Мар край Барселона на 7 март сутринта.", "date": "2019.03.12", "title": "Георги Семерджиев, известен като Жоро Шопа, е задържан в Барселона"}
{"url": "https://www.24chasa.bg/novini/article/7342639", "text": "Чехия ще запази настоящия темп на нарастване на разходите за отбрана, за да достигне през 2024 г. нивото от 2 на сто от своя БВП, заяви днес чешкият премиер Андрей Бабиш, предаде Ройтерс. \"Основната част от работата е свършена от страните членки [на НАТО] за изграждането на техния отбранителен потенциал, така че да могат да защитят член на съюза, ако бъде нападнат\", каза Бабиш на конференция по случай 20-годишнината от встъпването на Чехия в алианса. \"Ето защо нашата република е обещала да достигне равнището от 2 процента от БВП на разходите за отбрана до 2024 г. От 2015 г. разходите за отбрана се увеличават всяка година и те ще продължат да растат\", добави Бабиш.", "date": "2019.03.12", "title": "Бабиш: Разходите на Чехия за отбрана ще продължат да растат"}
{"url": "https://www.24chasa.bg/novini/article/7342634", "text": "Европейският парламент съобщи, че приема правилата за киберсигурността на ЕС, с които въвежда първата процедура за издаване на сертификати за изделия, процедури и услуги. ЕП прие и резолюция с призив за действие срещу заплахите за сигурността, свързани с нарастващото технологично присъствие на Китай в ЕС. Евродепутате изразяват силна загриженост от неотдавнашните обвинения, че далекосъобщителното оборудване от пето поколение (5G) може да съдържа умишлени пропуски, от които да се възползват китайските производители и национални власти за неразрешен достъп до лични данни, предава БТА. ЕП е загрижен, че търговците на оборудване от страни извън ЕС може да представляват заплаха за европейската сигурност заради местното законодателството, което ги принуждава да сътрудничат по въпросите на \"държавната сигурност\". В съобщение на ЕП се отбелязва, че китайските закони за държавна сигурност са довели до различни действия, включително пълна забрана за дейността на китайски търговци и производители в някои държави. Евродепутатите призовават Европейската комисия и държавите от ЕС да предоставят насоки за борбата с киберзаплахите и слабостите при снабдяване с най-ново далекосъобщително оборудване, например чрез различни доставчици, сложни процедури за възлагане на обществени поръчки, стратегия за намаляване на зависимостта на ЕС от чужди технологии за киберсигурност.", "date": "2019.03.12", "title": "ЕП прие правилата за киберсигурността на ЕС за издаване на сертификати за услуги"}
{"url": "https://www.24chasa.bg/novini/article/7342635", "text": "Районна прокуратура – Габрово внесе в съда обвинителен акт срещу четирима за извършена измама със земеделски земи. Обвинението срещу М. В., А. М. /двамата при условията на опасен рецидив/, Р. Г. и Г. М. е за това, че за времето от 07.09.2015 г. до 11.09.2015 г. в с. Алеково, общ. Свищов и в гр. Габрово, след предварителен сговор, възбудили и поддържали заблуждение у мъж от с. Алеково, общ. Свищов, че неговият внук, живущ в Швейцария, настоява да се извършат разпоредителни действия със собствените му земеделски земи и с това му причинили имотна вреда в размер на 21 755,70 лв.. Пострадалият мъж живее в с. Алеково и е собственик на недвижими имоти /нива с площ 13, 500 декара, нива с площ 9, 998 декара и лозе с площ 1 декар/. Възрастният мъж има ниско зрение и не може да възприема нормално околната среда, и слухова загуба, което му пречи да комуникира с околните. В началото на септември 2015 г., обвиняемите научил за имотите на пострадалия и се уговорили да въведат мъжа в заблуждение, с цел Г.М. да придобие собствеността върху тях. На 07.09.2015 г. обвиняемите отишли с лек автомобил в с. Алеково. Там те се срещнали с пострадалия и му казали, че ги изпраща внука му Георги, който живеел в Швейцария и който поръчал той да тръгне с тях. Възрастният мъж им се доверил и се качил в автомобила. Бил  откаран в гр.Габрово, където пренощувал. Обвиняемите му дали да говори по телефона, като го заблудили, че разговаря с внука си, който настоял да подпише всички документи, свързани с разпоредителни действия със земите му, които му дадат. На следващият ден обвиняемите закарали пострадалият при нотариус. Въпреки, че нямал никакво намерение да продава или да се разпорежда по друг начин с имотите си, заблуден от разговора с мнимия си внук, възрастният мъж положил пред нотариуса отпечатък от палеца си в пълномощно, с което упълномощил обвиняемия Р.Г. да извършва всякакви разпоредителни сделки с имотите му. Въз основа на това упълномощаване, обвиняемите се снабдили с необходимите документи за имотите на пострадалия и прехвърлили собствеността им.  Предстои насрочване на делото за разглеждане от съда.", "date": "2019.03.12", "title": "Изправят на съд четирима, взели с измама\nимотите на полусляп и глух дядо в Габрово"}
{"url": "https://www.24chasa.bg/novini/article/7342677", "text": "Източници от правителството на Северна Македония опровергаха спекулации в гръцки медии, че гръцкият министър на културата  , предаде агенция МИА. \"Ние сме фокусирани върху прилагането на Преспанския договор, според който всички паметници, които принадлежат на елинистичната епоха, ще бъдат означени като такива. В момента няма друга инициатива в правителството на Северна Македония\", казаха правителствени източници за МИА. Според твърденията на автора на паметника Дромеас Костас Вароцос за гръцките медии идеята за размяна на двата паметника била на Мирсини Зорба и му била предадена на среща в министерството на културата в петък, предаде БТА. Тази новина от снощи е една от главните теми на медиите в Гърция, а министър Зорба категорично отрича, че е имало разговори за размяна на паметници. Скулптурата Дромеас, изработена в голямата си част от стъкло, е творба на Костас Вароцос от 1988 г. и се намира пред хотел Хилтън в центъра на Атина. Скулптурата Воин на кон, която е смятана за паметник на Александър Македонски, е поставена на централния площад в Скопие.", "date": "2019.03.12", "title": "Северна Македония: С Гърция няма да си разменяме паметници"}
{"url": "https://www.24chasa.bg/novini/article/7342693", "text": "Топполицаи работят по нова версия  Това съобщи по време на отчета и анализа на дейността на ОД на МВР Монтана гл. комисар Христо Терзийски , директор на Главна дирекция „Национална полиция“. Не е изключено двамата да са свързани със серията палежи в ломския край на автомобилити къщи на общински шефове в Лом и други видни земеделци през лятото на 2017 година. „Разследването е още в начална фаза. За съжаление при досъдебното производство уличените не са се възползвали от правото на обяснения. Версиите за мотивите им са, че са били насочени срещу работата на колегите от Граничното полицейско управление във Видин, свързани с трафика на хора и контрабандни стоки. Двамата, които са се готвели за огнен тероризъм във Видин и Монтана, се отличават с добра подготовка, организираност, не е изключено да са наемни лица. Подвизават се в София, но корените им са от Лом“, допълни главен комисар Христо Терзийски. „Без активната работа и дейност на оперативните служители нямаше да бъдат задържани двете лица и нямаше да бъде предотвратен палежът. Дейността на тези две лица говори за изключително добра подготовка, организация и планиране на този предотвратен палеж. Престъплението е спряно благодарение на добрата и професионална работа на колегите от Видин“, категоричен бе той. Главен комисар Христо Терзийски даде добра оценка за дейността на полицейската дирекция в Монтана. Директорът на ОД на МВР - Монтана ст. комисар Ивайло Антонов отчете намаление на престъпността и най-вече на битовата престъпност благодарение на постоянните специализирани полицейски операции съвместно с жандармерията. Полицейски шефове са посетили 171 населени места, организирани са 214 срещи с хората за превенция на измамите. Според ст. комисар Бисер Костадинов , зам.-директор на ГД „Гранична полиция“ с общи усилия са пресечени каналите в Северозапада за трафик на мигранти. Резултатът е благодарение на комплекс мерки, изграждане на възпиращи съоръжения , ползването на допълнителни мобилни единици, дори хеликоптери и други технически средства . Не на последно място е и добрата координация между ГД „ Национална полиция“ и ГД „Гранична полиция“ и териториалните структури на МВР. Всички действат като единен механизъм. За 2018 не е заловен нито един мигрант. Проведени са 16 специализирани операции, заяви още ст. комисар Бисер Костадинов.", "date": "2019.03.12", "title": "Работят по нова версия за двамата, опитали да подпалят Гранична полиция във Видин"}
{"url": "https://www.24chasa.bg/novini/article/7342751", "text": "Окръжна прокуратура – Бургас задържа за срок до 72 часа британския поданик Оуен У. Той е обявен за международно издирване въз основа на Европейска заповед за арест (ЕЗА), издадена от съд в гр.Лийдс, Великобритания, за извършване на въоръжени обири на автосервиз, разположен на територията на същия град. Оуен У. е задържан в Бургас, като лицето няма постоянен адрес в България, уточниха от прокуратурата. Процедурата по задържане на лице, което е искано с ЕЗА изисква в срок до 72 часа Окръжна прокуратура – Бургас да получи от британските власти, необходимите за производството документите. Предстои, след получаване на същите, Окръжна прокуратурата – Бургас да внесе в съда искане за налагане на мярка за неотклонение „временно задържане под стража“ на лицето, чието предаване се иска.", "date": "2019.03.12", "title": "Прокуратурата разкри защо задържа за 72 часа англичанина с 53 самоличности"}
{"url": "https://www.24chasa.bg/novini/article/7342731", "text": "Гърция дължи около 9,4 милиарда евро на Международния валутен фонд (МВФ) и проучва възможността да погаси предсрочно над половината от дълга си, става ясно от първия доклад на фонда за Гърция след края на спасителните програми, съобщи телевизия Скай. В момента Гърция е третият най-голям длъжник на МВФ след Аржентина и Украйна, заяви ръководителят на мисията на МВФ за Гърция Питър Долмън, предаде БТА. Гръцкият дълг към фонда би трябвало по график да бъде погасен за пет години с годишни вноски от 1,7 млрд. евро до 2023 г. и една последна вноска от 400 млн. през 2024 г. Според доклада Гърция проучва възможността да изплати предсрочно поне 5,4 млрд. евро. Подобно действие би намалило годишните разходи за обслужване на публичния дълг, защото кредитите от МВФ са с по-висок лихвен процент от помощта, предоставена от европейските партньори на Гърция. Миналия четвъртък говорителят на МВФ Джери Райс заяви, че решението за предсрочно погасяване на част от дълга принадлежи изцяло на Гърция, но това няма да повлияе върху наблюдението върху страната след края на меморандумите.", "date": "2019.03.12", "title": "Гърция проучва възможно ли е да погаси предсрочно част от задълженията си към МВФ"}
{"url": "https://www.24chasa.bg/novini/article/7342681", "text": "Ракетни комплекси С-400, смятани за най-модерните противовъздушни системи в руската армия, бяха разположени в региона на Санкт Петербург, съобщи днес руското министерство на отбраната, цитирано от Франс прес и ТАСС. В съобщението на министерството се казва, че \"ракетните системи С-400 са застъпили на бойно дежурство за противовъздушна отбрана на военни, административни и граждански обекти\" в Ленинградска област. Ракетите С-400, произведени на в района на Астрахан са били прехвърлени на разстояние 2000 км до Ленинградска област, където ще заменят старите противовъздушни ракетни комплекси С-300, предава БТА. От 15 март модерните ракетни системи С-400 ще застъпят на бойно дежурство и в руския анклав Калининград, съобщи агенция Интерфакс. Русия вече осъществи продажба на системи С-400 на Индия, а желанието на Турция да ги закупи предизвика напрежение между Анкара и Вашингтон, защото според САЩ руските ракетни системи са несъвместими с противовъздушната отбрана на НАТО.", "date": "2019.03.12", "title": "Русия разположи ракети С-400 в региона на Санкт Петербург"}
{"url": "https://www.24chasa.bg/novini/article/7342683", "text": "Обкръжените от подкрепяните от САЩ сили в последната си крепост в Източна Сирия, бойците от групировката \"Ислямска държава\" призовават привържениците си в целия свят да извършват нападения в тяхна защита, според аудиозапис, цитиран от Асошиейтед прес и БТА. Записът, за който се предполага, че е на ИД, се появи докато водените от кюрди Сирийски демократични сили (СДС) продължават да срещат ожесточена съпротива от страна на джихадисти в село Багуз. Подкрепяните от САЩ бойци се опитват да навлязат по-дълбоко в селото, разположено на източния бряг на река Ефрат. Краткият запис от минута и половина е разпространен от привърженици на ИД в социалните медии. За него съобщи вчера американският център за мониторинг на джихадистки сайтове SITE. В него се казва, че мъже, жени и деца в Багуз са обект на \"Холокост на кръстоносците\", което на жаргона на ислямистите се отнася за водената от САЩ коалиция срещу ИД. В аудиозаписа неидентифициран боец призовава мюсюлманските \"братя в Европа и в целия свят\" \"да се надигнат срещу кръстоносците и да отмъстят за религията си\". Докато мъжът говори, се чува пукот от изстрели, очевидно, за да се предположи, че той е в Багуз. Засега автентичността на аудиозаписа не може да бъде потвърдена. В неделя вечерта силите, подкрепяни от САЩ, възобновиха офанзивата си срещу Багуз, след като хиляди цивилни и стотици джихадисти напуснаха последното малко парче земя, контролирано от \"Ислямска държава\". Оттогава са били убити 38 ислямисти и трима бойци на СДС, каза говорителят на кюрдските сили Мустафа Бали. Командващият СДС в Багуз Аргиш ал Дейри каза днес пред АП, че хората му са напреднали през нощта към палатков лагер, който е последното убежище на джихадистите. \"Влязохме в лагера и спряхме\", каза Ал Дейри. \"Имаше съпротива и се оттеглихме. Самолетите удариха склада за боеприпаси\", предизвиквайки експлозии, които спряха настъплението. Командирът каза, че джихадистите стрелят с тежки оръжия, автомати и снайперски пушки, което кара бойците на СДС да забавят придвижването си, за да не търпят загуби. Ал Дейри изрази надежда, че джихадистите ще се предадат \"през следващите няколко дни\". Завладяването на Багуз ще е важно събитие в опустошителната четиригодишна кампания за разгром на т.нар. халифат на ИД, който преди години обхващаше голяма площ на територията на Сирия и Ирак.", "date": "2019.03.12", "title": "ИДИЛ призова последователите си да отмъстят за обсадата в Багуз"}
{"url": "https://www.24chasa.bg/novini/article/7342798", "text": "Френският президент Еманюел Макрон предупреди, че засилващото се китайско икономическо присъствие в Африка създава рискове за суверенитета на държави от този континент, предаде Ройтерс. Визитата на Макрон в Джибути е израз на стремежа да се утвърди френското влияние в тази бивша колония на Франция от Африканския рог, където Китай е изградил военна база и е инвестирал милиарди долари в инфраструктурата, предава БТА. Френският президент предупреди, че условията, при които се отпускат китайските заеми за Африка, може да са опасни в дългосрочен план. \"Китай е голяма световна сила и през последните години е разширил присъствието си в много страни, по-специално в Африка. Обаче това, което изглежда добро в краткосрочен план, често пъти може да се окаже лошо в средносрочен или дългосрочен план\", каза Макрон на съвместна пресконференция с президента на Джибути Исмаил Омар Гелех. \"Не бих искал едно ново поколение международни инвестиции да засегнат суверенитета на нашите исторически партньори или да отслаби икономиките им\", добави Макрон. Джибути е стратегически разположен при южния вход на Червено море по пътя към Суецкия канал. Там се намира най-голямата френска военноморска база в Африка с 1400 френски военнослужещи, които обучават африкански войници и следят положението в Африканския рог и Йемен. Макрон обаче е едва вторият френски лидер, който посещава едномилионната страна за последните 20 години. Като напомняне за растящото присъствие на Пекин, Макрон бе приет в новия президентски дворец в Джибути, който е построен от китайски фирми. \"Бизнесът си е бизнес. Китайците инвестират тук, а французите не са конкурентноспособни. Французите много, много закъсняха. И нямат пари\", каза представител на правителството на Джибути. Макрон каза, че френски фирми са готови да инвестират в Джибути в дългосрочен план, но е нужна по-добра бизнес среда, за да стане страната по-привлекателна за инвеститори. \"Франция твърде дълго смяташе Джибути за спечелена територия. Сега обаче Китай е тежък конкурент\", заяви работещ в региона високопоставен френски дипломат. Пекин е осигурил финансова помощ, развил е индустриалната продукция в Джибути и е инвестирал в инфраструктурни проекти, включително в модернизирането на френска железопътна линия от 1917 г., която свързва Джибути с етиопската столица Адис Абеба, отбелязва Ройтерс. От Джибути Макрон замина за Етиопия, където по-късно днес ще се срещне с премиера Абий Ахмед. Той ще бъде в Етиопия и утре, след което отива в Кения.", "date": "2019.03.12", "title": "Макрон: Африка рискува с китайските инвестиции"}
{"url": "https://www.24chasa.bg/novini/article/7342818", "text": "И Великобритания забрани полетите на \"Боинг 737 Маx 8\" във въздушното си пространство, съобщава SkyNews. Осем държави забраниха кацането и излитането на \"Боинг 737 Мах. Сред страните наложили забраната са Китай, Южна Африка, Сингапур, Индонезия и Мексико. Това се случва след като много други страни също забраниха полетите на същия модел самолет вследствие на катастрофата в Етиопия, при която загинаха всички 157 души на борда.", "date": "2019.03.12", "title": "И Великобритания забрани \"Боинг 737 Max 8\""}
{"url": "https://www.24chasa.bg/novini/article/7342782", "text": "Двама мъже от Благоевград и Петрич застават пред съда за блудства с деца. По обвинителен акт на Районна прокуратура – Благоевград на съд е предаден Б. Р. за това, че в периода от 16 до 21 май 2018 г., в къща в Благоевград, извършил действия с цел да възбуди и удовлетвори полово желание без съвкупление с 13-годишно момиче. Чрез използване на мобилен апарат, мъжът създал порнографски материал – видеоклип, изобразяващ реални блудствени действия с участие на детето. Освен това обвиняемият Р. държал на компютъра си файлове, чието съдържание изобразява открито сексуално поведение, за чието създаване са използвани лица от двата пола, ненавършили осемнадесет години. Обвиняемият К.М. пък е изправен на подсъдимата скамейка по обвинение на Районна прокуратура – Петрич за блудство. Престъпното деяние е било извършено от мъжа около 9 ч на 23 юни 2018 г. в магазин в гр. Петрич. Срещу пострадалото четиринадесетгодишно момиче К.М. употребил сила, с цел да възбуди и удовлетвори полово желание без съвкупление. Предстои двете наказателни производства да продължат в съда.", "date": "2019.03.12", "title": "Съдят двама от Благоевград и Петрич за блудства с деца"}
{"url": "https://www.24chasa.bg/novini/article/7342809", "text": "„Газпром експорт“ е уведомил официално българските власти, че смята да прекрати транзита на газ по Трансбалканския коридор, по който се доставя газ за Турция, от януари 2020 година, съобщава Sputnik Turkiye, като се позовава на агенция Bloomberg. Българската министърка на енергетиката Теменужка Петкова е потвърдила, че е получено такова писмо и в телевизионно интервю е коментирала, че България си запазва правото да се обърне към арбитражен съд, за да получи дължимите до 2030 година транзитни такси, предаде  Петкова е добавила, че българските власти ще предприемат тази стъпка, ако втората тръба на „Турски поток“ не мине през България.", "date": "2019.03.12", "title": "„Газпром“ уведоми България, че от 2020 г. спира транзита на газ през Трансбалканския коридор"}
{"url": "https://www.24chasa.bg/novini/article/7342732", "text": "Масираната операция по проверка и изземване на документи и компютри в сградата на община Стрелча от екипи на Икономическа полиция от областната полицейска дирекция в Пазарджик продължава и в момента, потвърди говорителят на дирекцията Мирослав Стоянов. Както вече съобщихме,  По неофициална информация операцията е организирана по неотложност след подадени сигнали за нарушения на законодателството срещу кмета на Стрелча Стойно Чачов. Полицията и прокуратурата са били сигнализирани от ръководен служител от администрацията, който наскоро е бил освободен от длъжност, научи \" 24часа\". Отделно от това сигнали срещу кмета имало подадени и от общински съветници. Обект на проверката е документацията, свързана с реализирани проекти в общината и издирване на документи с невярно съдържание. От няколко месеца кметът Чачов е проверяван и за ремонта на местна детска градина, но според запознати нарушения при изпълнението на този проект не са били открити. От окръжната прокуратура в Пазарджик съобщиха, че в община Стрелча се провежда операция, но резултатите от нея ще бъдат съобщени на по-късен етап. Към момента, във връзка с полицейската операция, задържани лица и такива с повдигнати обвинения няма. Кметът на Стрелча Стойно Чачов не бе открит за коментар. Той е първи мандат кмет на малката средногорска община, като за местните ибори през 2015г. беше издигнат от АБВ.", "date": "2019.03.12", "title": "Продължава операцията в община Стрелча, иззеха документи и компютри"}
{"url": "https://www.24chasa.bg/novini/article/7342821", "text": "Турция обвини днес израелския премиер Бенямин Нетаняху в \"явен расизъм\" след неговото твърдение, че Израел не е държавата-нация на всички негови граждани, а \"само на еврейския народ\", предаде АФП, цитирана от БТА. Осъждам този явен расизъм и тази дискриминация, написа в Туитър Ибрахим Калън, говорител на турския президент Реджеп Тайип Ердоган. 1,6 милиона араби/мюсюлмани живеят в Израел. Ще реагират ли западните правителства или още веднъж ще запазят мълчание под натиск?, добави той. Нетаняху заяви отново в неделя, че Израел не е държавата-нация на \"всички негови граждани\", а \"единствено на еврейския народ\", изключвайки арабското население на страната. Той направи това изявление в разгара на предизборната кампания за парламентарните избори на 9 април. Нетаняху направи този коментар в профила си в Инстаграм, реагирайки на полемика, предизвикана от позиция, изразена от актрисата Ротем Сала в същата социална мрежа. Нетаняху повдигна темата и при откриването на седмичното заседание на правителството. Актрисата и манекенка Ротем Сала написа текст, защитаващ правата на арабското малцинство, което представлява 17,5 процента от населението, като изтъкна, че \"държавата Израел е държава на всички нейни граждани\". Нетаняху реагира като заяви, че всички граждани, включително арабите, се ползват с равни права, но припомни съществуването на спорен закон, приет миналата година, според който Израел е държавата-нация на еврейския народ. \"Израел не е държавата на всички негови граждани\", написа Нетаняху, \"тъй като според основния закон за нацията, който приехме, Израел е държавата-нация на еврейския народ - и единствено на еврейския народ\". Нетаняху бе обвинен от опозицията, че е демонизирал арабите в Израел преди изборите с цел да увеличи процента на участие на десните избиратели. Арабите в Израел са основно палестинци, останали в своите земи след създаването на Израел през 1948 г. и подкрепящи палестинската кауза. Турция на президента Ердоган твърдо подкрепя палестинската кауза и редовно критикува израелската политика въпреки размразяване на отношенията между Анкара и Израел през 2016 г. след няколко години на дипломатическа криза.", "date": "2019.03.12", "title": "Турция обвинява Нетаняху в явен расизъм"}
{"url": "https://www.24chasa.bg/novini/article/7342866", "text": "Кметът на Стрелча Стойно Чачов е заставил около 17 души, служители на различни дирекции в общината, да подпишат заявления за напускане без дата през август 2016 г. Това съобщи говорителят на главния прокурор Румяна Арнаудова. Полицията и прокуратурата узнали за този факт вчера, след като бивш служител на общината, който също подписал заявление, подал сигнал. По думите на Арнаудова това е престъпление принуда. Разпитани са вече 10 служители на общината, които потвърждават, че действително са подписали заявление. Сред тях са хора от социален патронаж. До момента заявленията не са открити, въпреки че в общината се извършват претърсвания, но по време на разпитите служителите са потвърждавали, че са били заплашвани да подписват тези документи. Заплахата била, че ако не сложат подпис могат да загубят работата си. Следващите дни ще стане ясно дали кметът на Стрелча ще бъде обвинен. Арнаудова уточни, че разследванията на прокуратурата по отношение на кметовете на Созопол и Златица нямат нищо общо с предстоящите кметски избори в края на годината. Още повече че тези срещу градоначалниците са от 2017 г.", "date": "2019.03.12", "title": "Кметът на Стрелча заставил 17 служители да подпишат заявления за напускане през август 2016 г."}
{"url": "https://www.24chasa.bg/novini/article/7342891", "text": "През 2017 г. в Европейския съюз са се родили 5 075 000 бебета в сравнение с 5 148 000 предишната година. Това разкриват публикувани днес данни на статистическата служба Евростат. Тоталният коефициент на плодовитост в ЕС е бил 1,59 раждания на жена през 2017 г., който все още е далеч под нивото на заместване от 2,1. Най-висок е коефициентът във Франция (1,9), а най-нисък в Малта – 1,26 раждания на жена, посочва БНР. От всички раждания близо половината (45%) са били на първо дете, а 36% – на второ. Средно жените, които са родили първо дете, са били 29,1-годишни. Най-млади майки за първи път стават българките – средно на 26,1 години. Най-голям дял раждания на първо дете от майки под 20-годишна възраст е регистриран в Румъния (13,9%), следвана от България (13,8%).", "date": "2019.03.12", "title": "Евростат: Българките са най-младите първескини в ЕС"}
{"url": "https://www.24chasa.bg/novini/article/7342886", "text": "Четирима пълнолетни плевенчани са били задържани преди малко заради изнудване на деца в продължение на година. Случаят стана известен преди седмица, когато родители на децата се оплакаха, че малчуганите са заплашвани с физическа разправа, ако не дадат джобните си пари. Четиримата арестувани не са криминално проявени и са пълнотелни, съобщи говорителят на главния прокурор Румяна Арнаудова.", "date": "2019.03.12", "title": "Задържаха плевенчаните, изнудвали деца"}
{"url": "https://www.24chasa.bg/novini/article/7342898", "text": "Главният юридически съветник на британското правителство Джефри Кокс заяви в становището си, че промените в споразумението за Брекзита, постигнати от британската премиерка Тереза Мей, не премахват риска страната да остане завинаги обвързана с правилата на ЕС, предаде Асошиейтед прес. Промените \"намаляват риска Великобритания да бъде обвързана против волята си за неопределено време\" с правилата на ЕС като част от предпазната клауза, която ще гарантира, че след Брекзита няма да се върне граничният контрол между двете Ирландии. Споразумението обаче не предоставя на Лондон валидни според международните норми средства да прекрати действието на предпазната клауза без одобрението на ЕС, предава БТА. Становището му е удар по надеждите на Мей да убеди поддръжниците на Брекзита да подкрепят предложеното от нея споразумение с Брюксел, гласуването по което е насрочено за днес, отбелязва АП. Становището на главния юридически съветник на правителството Джефри Кокс за уверенията на ЕС за предпазната клауза за границата между Ирландия и британската провинция Северна Ирландия ще бъде от жизненоважно значение за приемането на споразумението от депутатите, заяви по-рано бившият британски министър за Брекзита Дейвид Дейвис, цитиран от Ройтерс. \"От решаващо значение е дали той ще потвърди, че можем да излезем от тази предпазна клауза\", написа Дейвис в Туитър. Кокс отхвърли днес спекулациите на британския журналист Джон Сноу, че му е било наредено да потвърди значението на получените от премиерката Тереза Мей уверения за споразумението за Брекзита, отбелязва Ройтерс. Консервативният британски депутат Джейкъб Рийс-Мог заяви, че изчаква юридическо становище дали да подкрепи промените в постигнатото от Мей споразумение за Брекзита. Би било по-добре правителството да отложи гласуването за следващия ден, когато всички ще са имали време да обмислят ситуацията трезво, добави той. Двама високопоставени членове на Демократичната юнионистка партия (ДЮП), която подкрепя правителството на малцинството на Тереза Мей, призоваха за отлагане на гласуването, за да има повече време за критично разглеждане на промененото споразумение, предложено от премиерката. Джефри Доналдсън, депутат от ДЮП, отговарящ за сплотеността на парламентарната й група при гласувания в парламента, заяви пред Ирландското радио и телевизия (РТЕ), че партията все още не е стигнала до категорично решение как да гласува. Евентуално отлагане на насроченото за довечера гласуване \"е опция, която може би си струва да бъде обмислена от парламента\", добави той. Друг депутат от ДЮП, Сами Уилсън, също подкрепи отлагане на гласуването. \"Ако правителството не иска да създаде впечатлението, че се опитва да прокара споразумението по бързата процедура, защото се страхува от внимателното му оглеждане, един от вариантите е да се отложи гласуването за друг ден\", подчерта той и увери, че Демократичната юнионистка партия няма да се противопостави на това. Смята се, че позицията на 10-те членове на ДЮП ще бъде от решаващо значение за резултата от гласуването за ратифициране на предложеното от Тереза Мей споразумение с ЕС, отбелязва Ройтерс. Доналдсън заяви, че уверенията на Брюксел дават по-голяма правна яснота по договора за напускане на ЕС, но неговата партия иска да чуе становището на Кокс дали Великобритания ще има правото да се оттегли едностранно от предпазната клауза, ако смята, че е третирана несправедливо. Освен това ДЮП ще потърси и независимо правно становище, преди десетте й депутати в Камарата на общините да вземат колективното си решение, добави той.", "date": "2019.03.12", "title": "Съветник на Мей: Промените по Брекзит не премахват риска Лондон завинаги да е обвързан с правилата на ЕС"}
{"url": "https://www.24chasa.bg/novini/article/7342885", "text": ", потвърди прокурор Румяна Арнаудова. Той е разследван от Софийската районна прокуратура за укривателството на Арабаджиеви. В тази връзка с европейска заповед за арест българските власти са поискали задържането му.  Срещу Семерджиев не се водят други разследвания у нас. До момента не е ясно колко време семейство Арабаджиеви са се укривали в дома му в Кабрера де Мар край Барселона. По думите на Арнаудова испанските власти ще уведомят българските, когато се произнесат по мярката за неотклонение и искането за екстрадиция на Арабаджиеви. ", "date": "2019.03.12", "title": "Прокуратурата потвърди: Георги Семерджиев е задържан в Барселона"}
{"url": "https://www.24chasa.bg/novini/article/7342828", "text": "Районна прокуратура - Кюстендил e внесла за разглеждане в съда обвинителен акт срещу А.Д. и И.С. за хулиганство и незаконно държане на оръжие. На 6 юни 2018 г. обвиняемият И. С. паркирал, управлявания от него микробус \"Мерцедес\", в центъра на ромския кв. \"Изток\" в Кюстендил.  До него спрял лекия си автомобил \"Фолксваген\" свидетелят С.И. Мъжете разговаряли, когато към тях се приближил обвиняемият А.Д., изблъскал с ръце С.И. и тръгнал. След известно време той се върнал, придружен от двама мъже. Заедно те се насочили към С.И. и започнали да му нанасят удари с тръба, по главата. При побоя на пострадалия бил отнет златен ланец, като материалите за това престъпно деяние са били отделени в друго досъдебно производство. Виждайки случващото, обвиняемият И.С. се качил в микробуса и се насочил към групата лица, нападнали С.И. В този момент А.Д. взел парчета тротоарни плочки от земята и започнал да ги хвърля по автомобилите на опонентите си, след което се оттеглил с останалите от фамилия Гольовци. Обвиняемият И.С. се върнал в квартала с микробуса, като държал ловна пушка. Произвел изстрели в посока към жилищния блок на фамилията Гольовци, след което заминал. На свой ред, обвиняемият А.Д. също дошъл в квартала, където извадил изпод връхната си дреха автоматичен пистолет марка \"Скорпион\". Насочил оръжието към ул. \"Мездра\" и произвел няколко изстрела, след което продължил да ръкомаха и да показва пистолета. На местопроизшествието по същото време се намирали двама свидетели - Б. и непълнолетния С. Момчето чуло изстрели, уплашило се и тръгнало с колелото, като междувременно усетило силна болка в гърба. Прибрало се в дома си, а майка му го откарала в болница. Лекарите констатирали, че детето е било уцелено с куршум в гърба, като го оставили за лечение. От инцидента пострадала и Б., която вървяла по улицата. Жената усетила болка в дясната си ръка и видяла, че кърви. Пристигналата на място линейка я откарала в лечебно заведение. Жената била подложена на операция, по време на която от ръката й бил изваден проектил. Предстои насрочване на разпоредително заседание по делото.", "date": "2019.03.12", "title": "Мъже от родовете Гольовци и Ропотамци на съд за бой и стрелба с оръжие"}
{"url": "https://www.24chasa.bg/novini/article/7343003", "text": "Два айсберга се откъснаха от ледника Грей в чилийска Патагония за две седмици и засилиха опасенията, че тези явления стават все по-чести, предаде Ройтерс. Айсбергите се откъснаха на 20 февруари и 7 март. Преди това, през ноември 2017 г., по-голям блок - колкото три футболни игрища, се отдели от същия ледник. Специалистите отдават по-честото отделяне на айсберги на покачващите се температури. Подобно нещо не се беше случвало от началото на 90-те години на миналия век, предава БТА. Напоследък температурите се покачват над нормата, падат интензивни валежи, увеличава се и нивото на водата в ледниковото езеро, което е в националния парк Торес дел Пайне. Това са все фактори, които могат да обяснят отделянето на айсбергите. Учени от Германия, Бразилия и Чили изследват ледника Грей от 2015 г.", "date": "2019.03.12", "title": "Два айсберга се откъснаха от ледника Грей в Патагония за 2 седмици - сигнал за тревога"}
{"url": "https://www.24chasa.bg/novini/article/7343011", "text": "Неуспял кандидат за убежище, , предаде Би Би Си. Али Башар (22 г.) призна в съда, че е удушил Зузана Фелдман, но настоя, че не знае как се е случило това. Твърди още, че я е изнасилвал, въпреки че прокуратурата е на противоположното мнение, предава  . Убийството през май 2018 г. предизвика огромен гневен отзвук в Германия и принуди канцлерката Ангела Меркел да призова за по-бърза депортация на кандидатите с отказана молба за убежище. Тялото на момичето бе открито две седмици след изчезването му. Дотогава Али Башар и семейството вече били избягали в Ирак. Башар е обвинен и в атака над мъж в парк и е изправен пред отделен процес следващата седмица за предполагаемо изнасилване на 11-годишно момиче.", "date": "2019.03.12", "title": "Бежанец от Ирак призна, че изнасилил и убил 14-годишна във Висбаден"}
{"url": "https://www.24chasa.bg/novini/article/7343014", "text": "Ординатор в болница в Перник е предаден на съд за проявена немарливост при упражняване на медицинска професия, довела до смъртта на пациент, съобщиха от прокуратурата. Окръжна прокуратура – Перник е внесла за разглеждане в съда обвинителен акт срещу д-р М.К. за извършено от него престъпление по чл. 123, ал. 1 от НК. От 2016 г. обвиняемият К. работел като ординатор във „Вътрешно отделение“ на МБАЛ „Р. Ангелова“ в Перник. Около 19:45 ч. на 24.08.2017 г. „Спешното отделение“ при болницата било посетено от А.Г. за оказване на медицинска помощ. Пациентът, който бил придружен от съпругата си, имал оплаквания за силна болка зад гръдната кост. След извършен преглед било установено, че кръвното му налягане е 172/99, но с ритмична сърдечна дейност. Другите показатели били в норма. Поставена му била диагноза МКБ 110-есенциална (първична) хипертония. Направена му била инжекция с хлофазолин и фурантрил. Мъжът бил поставен за известно време под наблюдение, което прекарал в коридора на пейката пред кабинета. Прегледът на пациента бил извършен от обвиняемия К., който току-що бил застъпил на смяна. Половин час по-късно А.Г. отново влязъл за преглед, като повторно му било измерено кръвното налягане. След това пациентът бил освободен с препоръка за почивка у дома. На тръгване за София съпрузите се обадили на личната си лекарка, която ги посъветвала да отидат за нов преглед в столична болница. При пристигането им в „Пирогов“ на А.Г. била направена нова кардиограма, след което мъжът бил преместен в „Шокова зала“. Въпреки проведеното лечение, в 23:04 ч. пациентът починал, вследствие на получен миокарден инфаркт. След жалби на близките на починалия, по случая е било образувано досъдебно производство. В хода на разследването е била назначена тройна съдебно-медицинска експертиза. Според заключението на вещите лица поставената диагноза \"есенциална хипертония\" е правилна, с оглед извършения преглед и изготвената ЕКГ. Но освен основната диагноза д-р М.К. е следвало да предположи исхемична болест на сърцето, остър коронарен синдром или друго сърдечно заболяване с подобна симптоматика. За него е била необходима консултация с кардиолог или спешна хоспитализация в болница за наблюдение и уточняване. При прегледа обвиняемият е приел, че причината за високото кръвно налягане е стрес, като пренебрегнал оплакването на А.Г. за общо неразположение и болка зад гръдната кост. Вещите лица са посочили, че пациентът на практика не е получил достатъчна и качествена медицинска помощ, което означава нарушение на разпоредбата на Закона за здравето. Най-вероятно запушването на артериален съд или съдове, довело до миокарден инфаркт, е станало по време на пътуването от Перник към София. С освобождаването на пострадалия Г. от обвиняемия К., след прегледа в „Спешно отделение“, пациентът е бил лишен от възможността да получи адекватна медицинска помощ в кардиологично отделение, за да бъде спасен живота му. Предстои делото да продължи в съда.", "date": "2019.03.12", "title": "Ординатор на съд за немарливост, убила пациент от Перник"}
{"url": "https://www.24chasa.bg/novini/article/7343017", "text": "Ако Румъния не бе влязла в ЕС, това, което сега Путин прави с Украйна, можеше да се случи и с Румъния. Това заяви снощи първият заместник-председател на Европейската комисия Франс Тимерманс, който е в Букурещ за участие в двудневна неофициална среща на външните министри и държавните секретари по европейските въпроси, организирана от румънското председателство на Съвета на ЕС, съобщава информационният сайт Щир пе сурсе (Новини от източници). Тимерманс говори в Националната университетска библиотека на събитие, в рамките на което получи званието \"Доктор хонорис кауза\" от Националното училище за политически и административни науки, предава БТА. Румънският информационен сайт посочва, че редица изявления на Тимерманс от речта му снощи са предизвикали реакции в социалните медии, особено сравнението с Украйна. \"Европейската интеграция направи много неща през последните 20 години\", отбеляза в речта си Тимерманс и допълни, че в края на 80-те години и началото на 90-те години Румъния е била много различна. \"Ако тогава ми бяхте казали, че през 2007 г. Румъния ще бъде страна членка на ЕС, щях да ви кажа, че трябва да постъпим в лудница. Но румънският народ направи това нещо възможно. И останалата част на ЕС направи това възможно. Това бе историческо събитие. Според мен няма никакво съмнение, че ако не бяхте направили тази историческа стъпка, това, което Путин прави сега в Украйна, би го направил и в Румъния. За мен това е фундаментален проблем\", заяви Тимерманс, цитиран от Щир пе сурсе.", "date": "2019.03.12", "title": "Тимерманс: Ако Румъния не бе влязла в ЕС, я заплашваше съдбата на Украйна"}
{"url": "https://www.24chasa.bg/novini/article/7343027", "text": "Европейската космическа агенция съобщи, че космическият телескоп \"Хеопс\" за откриване на екзопланети ще бъде изстрелян в периода октомври-ноември, предаде ТАСС, цитирана от БТА. Стартът от космодрума Куру във Френска Гвиана ще бъде осъществен с ракета-носител \"Союз\". Периодът за изстрелването на телескопа е избран между 15 октомври и 14 ноември. Тестовете на европейския телескоп са приключили и той вече е готов за полет, заявиха от ЕКА. Той ще бъде изстрелян заедно с италианския спътник за дистанционно сондиране на Земята CGS-1 , с френския малогабаритен спътник \"Ай сат\" и с първия френски наноспътник \"Анжел\".", "date": "2019.03.12", "title": "Телескоп за търсене на екзопланети ще бъде изстрелян през есента"}
{"url": "https://www.24chasa.bg/novini/article/7343023", "text": "Пловдивският районен съд постанови една година условно за Габриела Медарова, която пияна и дрогирана, потроши десет коли и нанесе побой над студентка в нощно заведение. Наказанието е с 4 години изпитателен срок. Магистратите наложиха на танцьорката и пробация, която се изразява в забрана да напуска жилището си от 22:00 до 6:00 ч. сутринта в продължение на 18 месеца. Освен глоба в размер на 800 лв. Медарова е лишена и от правото да шофира за година и шест месеца. Тя трябва да плати и 2000 лева на битата Катя Андреева. Според магистратите пробацията ще въздейства на танцьорката да се върне към семейството си и да отсее по-важните неща в живота. Тя щяла да я предпази и от средата, която й влияела недобре.  Районният съд разгледа делото срещу Медарова по съкратената процедура, след като тя призна фактите, по които е обвинена. А те са: шофиране в нетрезво състояние и след употреба на наркотици, нанасяне на големи материални щети и причиняване на лека телесна повреда по хулигански подбуди на 21-годишната Катя Андреева в нощно заведение. Танцьорката коментира, че е преосмислила важните неща в живота. Вече била друг човек. Не танцувала в нощни клубове и работила във фабрика за текстил. Тя прекъснала следването си, тъй като й били отнети студентските права.  \"Съжалявам за извършеното. Признавам се за виновна\", заяви Габриела. Адвокатът й Орлин Търновалийски обясни, че след всичко това животът на клиентката му се е преобърнал и тя си е направила поука. Той допълни, че няма да обжалват решението. ", "date": "2019.03.12", "title": "Осъдиха танцьорката побойничка Габриела Медарова да не напуска нощем жилището си"}
{"url": "https://www.24chasa.bg/novini/article/7343050", "text": "Акциите на \"Боинг\" се понижават с нови близо 6% при старта на търговията във вторник след вчерашен техен спад с 5,33%. Това отбелязва най-солидно двудневно понижение от юни 2009-а година насам, тъй като все повече държави по света налагат забрана за полети на самолети от моделите Boeing 737 Max в резултат на  . Тази катастрофа е факт само няколко месеца, след като същият модел самолет на компанията Lion Air се разби в Индонезия през миналия октомври, припомни  . Подобна забрана за полети на Boeing 737 Max 8 беше въведена днес и от авиационните регулатори на Великобритания, Малайзия, Исландия, Франция, Германия и Норвегия, следвайки Австралия, Сингапур, Монголия, Индонезия, Китай и няколко страни от Латинска Америка. Решението за забрана е факт, въпреки че по-рано във вторник Федералната авиационна администрация на САЩ (FAA) заяви, че понастоящем не планира да заземи временно самолетите на \"Боинг\" от този модел, въпреки че само в рамките на пет месеца вече дава самолета 737 Max претърпяха смъртоносни катастрофи само минути след тяхното излитане. Според \"Уолстрийт джърнъл\" наложените забрани в отделните държави ще доведат до принудително заземяване на около 40% от цялата флотилия на Boeing 737 Max по света, като мнозинството самолети, спрени от летене, са от модела Max 8, разбил се в неделя след излитането му от Адис Абеба. \"Уолстрийт джърнъл\" също така съобщава, че компанията \"Боинг\" е доставила повече от 370 самолета от модела 737 Max 8 на 47 клиенти, включително на лизингови фирми, които предоставят самолетите на авиокомпании по целия свят. Подобно на вчерашната търговия на Уолстрийт, индексът на сините чипове Дау Джоунс (DJIA) стартира и във вторник с известно понижение от 56 пункта (спад с 0,22%) с оглед на обеазценка на акциите на \"Боинг\" с 5,9%, тъй като самолетният гигант има голяма тежест в индекса, включващ тридесет от най-големите американски компании. В същото време обаче акциите на технологичния гигант Apple продължават да поскъпват за втора поредна сесия на търговия, нараствайки с нови 2%, след като вчера Bank of America повиши препоръката си за акциите на производителя на iPhone от \"неутрална\" до \"купувай\". Това парира част от негативния ефект върху индекса DJIA от обезценяващите се акции на \"Боинг\", като вчерашното силно поскъпване на Apple допринесе дори за нарастване на индекса на сините чипове в края на търговията с 200 пункта (с 0,8%). Широкият индекс S&P500 се повишава в началото на днешната търговия с 0,32%, а технологичният индекс Nasdaq Composite - с 0,34%, след като вчера те приключиха със силни повишения между 1,5% и 2,00%.", "date": "2019.03.12", "title": "Акциите на \"Боинг\" спаднаха с нови 6%"}
{"url": "https://www.24chasa.bg/novini/article/7343051", "text": "На четвъртото издание на международното изложение „Управление на инвестициите“, което се провежда във Франкфурт на Майн, заместник министър-председателят по икономическата и демографската политика Марияна Николова представи предимствата и бизнес възможностите, които България предлага. В изказването си тя подчерта макроикономическата и финансова стабилност, гъвкавата данъчна политика, изразяваща се в най-ниските данъчни ставки и оперативни разходи в Европейския съюз и квалифицирана работна ръка. Това съобщиха от правителствената пресслужба. По молба на германската страна, българският вицепремиер се срещна с Норберт Бартле, парламентарен държавен секретар към Федералното министерство на икономическото сътрудничество и развитие. „Германският бизнес е водещ партньор на България. Полагаме усилия за подобряване на възможностите и условията за привличането на нови германски инвестиции“, заяви Николова и увери, че запазването на това партньорство е сред приоритетите на София. Двете страни обсъдиха и защитата на границите на ЕС, която е сред основните предизвикателства пред Общността. Николова отново потвърди ангажимента на страната ни за защита на външните граници на Съюза. На свой ред Бартле благодари за българските позиции по политиките за миграция и сигурност. Той подчерта, че сигурността на външните граници е изключително важна за германското правителство, в чиито фокус са отношенията с държавите Африка, Близкия изток и Карибския басейн. Вицепремиерът разговаря и с д-р Мартин Вормс, държавен секретар в Министерството на финансите на провинция Хесен. Марияна Николова отбеляза, че усилията на българското правителство са насочени към създаване на все по-атрактивни условия за привличане на чуждестранните инвеститори, включително чрез предприемане на мерки за облекчаване на административните процедури и подобряване на бизнес климата. „Високо ценим партньорството с Хесен, което генерира реална добавена стойност към цялостното българско-германско сътрудничество“, сподели вицепремиерът.", "date": "2019.03.12", "title": "Марияна Николова: Немският бизнес е водещ партньор на България, работим за нови инвестиции"}
{"url": "https://www.24chasa.bg/novini/article/7343019", "text": "Бившият президент на ФК \"Литекс\" и член на изпълкома футболния съюз Ангел Бончев бе оправдан днес по дело за закана за убийство. Той бе обвинен от прокуратурата, че на 25 октомври 2017 г. при скандал в хидропарк \"Казичене\" е насочил пистолет срещу главата на големия си син Бончо и му казал: \"Ей сега ще те гръмна като куче\". След 3 поредни заседания през декември, януари и март 3-членен състав на Софийския районен съд обяви Бончев за невинен. Решаваща се оказа думата на двама съдебни заседатели - Георги Касапов и Николай Панайотов. Съдията по делото - Красимира Проданова, е подписала с особено мнение. По време на процеса, а и в началото на днешното заседание, адвокат Николай Беров й поиска отвод, но той бе отхвърлен като неоснователен. Бончев, който през цялото време стоя на крак, въпреки че според защитата му е с разбито здраве, посрещна решението на съда с тежка въздишка и не скри, че това е \"много труден момент в живота му\". Пред съда той заяви, че преживява проблемите с Бончо много тежко.  Младежът е негов син от първия му брак с Таня Модева. Бизнесменът има и по-малък син от Камелия Аврамова, която също като Бончев през 2008 г.  стана жертва на бандата за отвличания на \"Наглите\". Тя преживя 68 дни в плен, по-късно се разболя от рак и почина. Синът й - Ангел, който е 9 г. по-малък от Бончо, не бе допуснат до разпит като свидетел по делото. Защитата искаше той да даде показания за отношенията в семейството след отвличането.    Решението на съда подлежи на обжалване. \"Ще внеса протест\", каза прокурорът Тодор Куюмджиев. При пледоариите той поиска осъдителна присъда, но и снизхождение. \"Ангел Бончев е дал много за България, не е осъждан и не е искал да убие сина си. Обвинението не е за опит за убийство, а за закана\", поясни прокурорът. Двама адвокати - единият резервен и назначен от съда, поискаха оправдателна присъда. Бончо бе частен обвинител и искаше да разпитва баща си, но до това не се стигна.  Въпроси задаваха само адвокатите, които с часове спореха кои свидетели са надеждни и на кого да се даде вяра. Записи от камерите в хидропарка в момента на разправията няма.", "date": "2019.03.12", "title": "Първо в \"24 часа\": Оправдаха жертва на Наглите за закана за убийство"}
{"url": "https://www.24chasa.bg/novini/article/7343065", "text": "Удължаване на преговорния период за Брекзит ще даде на Европейския съюз контрола върху процеса по напускане на блока, каза днес пред британския парламент премиерът Тереза Мей, предаде Ройтерс. Депутатите ще гласуват тази вечер по споразумението, което Лондон сключи с Брюксел за излизането от ЕС. Ако го отхвърлят, те ще гласуват утре по въпроса за напускане без сделка. Ако не приемат и тази мярка, ще гласуват в четвъртък за отлагане на Брекзит, предава БТА. \"Това няма да промени дебата или въпросите, които трябва да бъдат уредени - само ще предаде контрола на Европейския съюз\", каза Мей по повод евентуалното отлагане на Брекзита. \"Това може да означава Брекзит, какъвто не отговаря на очакванията на тези, гласували за напускане, или дори втори референдум\", заяви тя.", "date": "2019.03.12", "title": "Мей: Ако се удължат преговорите за Брекзит, даваме на ЕС да контролират процеса"}
{"url": "https://www.24chasa.bg/novini/article/7342994", "text": "“Криминалният авторитет” Коваленко Коваленков бе арестуван след нагъл обир в столичния кв. “Гоце Делчев”. На 9 март около 19 ч. известният крадец разбил дограмата, за да влезе в апартамент на първия етаж на кооперация. Съучастник му бил осъжданият О. Павлов. Двамата задигнали лаптоп, таблет и 40 грама бижута от собственичката на жилището. Съседи обаче ги видели и подали сигнал, а след бързи действия криминалисти от 4-о РУ ги заловили с откраднатото. Днес Софийският районен съд остави двамата в ареста. Коваленко се прочупрез 2016 г., когато го заловиха с Димитър Вучев-Демби заради кражби в Холандия. За ареста съобщи шефът на полицията Христо Терзийски и нарече Коваленко “криминален авторитет”. Той бе съден и за организатор на банда крадци, действала в Банско до 2011 г.", "date": "2019.03.12", "title": "\"Криминален авторитет\" арестуван за обир в луксозен дом"}
{"url": "https://www.24chasa.bg/novini/article/7343069", "text": "\"Роскосмос\" публикува видео на ракетния двигател РД-171МВ в своя Twitter профил, заявявайки, че това е най-мощният ракетен двигател в света, информира  \"РД-171МВ - силата, която преодолява гравитацията\", допълват руснаците. Отбелязано е, че теглото на двигателя е 10.3 тона, мощността му е 246 000 конски сили, а тягата му е по-голяма от всичко, създавано до сега. Двигателят трябва да задвижи новото поколение на ракетите \"Союз\" - \"Союз-5\", чийто първи пуск е насрочен за 2022 година. На 8 март Дмитрий Рогозин, ръководител на държавната корпорация \"Роскосмос\", заяви, че не вижда критично технологично изоставане на руската агенция спрямо НАСА. Според него, изоставането е само във финансовия сектор - бюджетът на Роскосмос е близо 10 пъти по-малък от този на НАСА. Видеото на Роскосмос идва в отговор на Илон Мъск, който заяви, че неговият нов двигател Raptor е най-мощният в света, като надминава по тяга на руските агрегати.", "date": "2019.03.12", "title": "\"Роскосмос\" представи най-мощния ракетен двигател в света (Видео)"}
{"url": "https://www.24chasa.bg/novini/article/7342978", "text": "Добивът и производството на суровини, горива и храни допринасят за половината от парниковите емисии в света, се казва в доклад на ООН, цитиран от Франс прес и БТА. Той бе представен пред политици и ръководители на предприятия, събрали се в Найроби, Кения, за Генералната асамблея на Програмата на ООН за околната среда. Въпреки поетите ангажименти от подписалите Парижкото споразумение за климата, малки са надеждите да се ограничи климатичното затопляне до 2 градуса Целзий и дори до 1,5 градуса Целзий, без спешна и широкомащабна промяна, отбелязаха експертите. Те са ползвали десетки информационни източници, докато работили над доклада. В него се казва, че потреблението на суровини, като минерали, вода и фосилни горива, се е утроило от 1990 г. Налице е икономически растеж в страните с най-голямо население, като Китай и Индия. Авторите на доклада призозават за драстична реформа на онова, което захранва този растеж. \"Никой не казва, че слаборазвитите страни нямат право да се развиват - каза един от експертите Янез Поточник. - Въпросът е дали е възможно това да се направи по друг начин, с по-малко последствия в сравнение с наблюдаваните днес.\" Потреблението на ресурси е свързано с нарасналото търсене на населението в целия свят. Използването на изкопаеми горива се е увеличило от 6 милиарда тона през 1970 г. на 15 милиарда тона през 2017 г., въпреки усилията, свързани с преминаване към по-екологични източници на енергия. \"Лошото използване на природни ресурси има значимо влияние върху начина ни на живот и околната среда\", отбеляза един от авторите на доклада, бившият швейцарски министър на околната среда, транспорта, енергетиката и съобщенията Бруно Орбел. ", "date": "2019.03.12", "title": "ООН: Добивът на суровини е свързан с половината от парниковите емисии"}
{"url": "https://www.24chasa.bg/novini/article/7343274", "text": "Самолет на турските авиолинии от Брюксел за Истанбул кацна аварийно на Летище София, информира  Причината за приземяването е технически проблем. За кратко са били преустановени полетите.  Няма пострадали хора.                                                                                                                                                                                                                                                                                                                       ", "date": "2019.03.12", "title": "Самолет кацна аварийно на Летище София"}
{"url": "https://www.24chasa.bg/novini/article/7343280", "text": "Върховният представител за външната политика и сигурността на Европейския съюз Федерика Могерини предупреди днес, че военна намеса \"отвътре или отвън\" спрямо Венецуела би била недопустима за решаване на \"драматично\" влошаващата се ситуация в страната, предадоха Асошиейтед прес и ДПА. Първият дипломат на ЕС заяви днес пред Съвета за сигурност на ООН в Ню Йорк, че \"кризата, засегнала страната има политически и институционални причини\", предава БТА. \"Решението трябва да е политическо, както и мирно и демократично. Смятаме, че никаква военна намеса отвътре или отвън не може да бъде допустима\", каза Могерини. \"Решението не може да бъде и не трябва да бъде наложено отвън. Смятаме, че международна инициатива може да помогне да се намери мирен и демократичен изход от кризата\", заяви висшият дипломат на ЕС. Тя отбеляза, че Международната контактна група от европейски и латиноамерикански държави бе учредена \"за да помогне за създаването на условия за политически процес, който да доведе до свободни и честни президентски избори\". Могерини каза, че ЕС работи също с агенции на ООН \"за гарантиране, че хуманитарната помощ ще стигне до онези, които имат нужда от нея в и извън страната, като се следват основните принципи на международното хуманитарно право, и се избягва всякаква политизация на хуманитарните доставки\", посочва АП.", "date": "2019.03.12", "title": "Могерини: Недопустима е каквато и да е военна намеса във Венецуела"}
{"url": "https://www.24chasa.bg/novini/article/7343291", "text": "В Украйна е задържан израелски гражданин по подозрение, че е ръководел мащабна мрежа за разпространяване на наркотици по света посредством интернет. Това съобщи днес Службата за сигурност на Украйна (ССУ), цитирана от Ройтерс и БТА. В съобщението не се посочва името на задържания, но се отбелязва, че израелската полиция е участвала по залавянето му днес в Киев. Задържането на мъжа е станало след заявка за \"международно съдействие\" и Украйна се готви да го екстрадира в Израел, съобщи ССУ. Интернет каналът за продажба на наркотици и психотропни вещества е бил създаден през 2017 г. и бързо обхваща клиенти от двете части на Америка, Европейския съюз, Близкия изток, Азия и Африка. В престъпното сдружение са участвали над 13 хиляди души - трафиканти, дилъри и групови администратори на социални мрежи, се отбелязва в съобщението на ССУ.", "date": "2019.03.12", "title": "Задържаха израелец в Украйна, заподозрян за лидер на мрежа за търговия с наркотици"}
{"url": "https://www.24chasa.bg/novini/article/7343317", "text": "Единайсет души бяха леко ранени, след като два автобуса на атинския градски транспорт катастрофираха в град Егалео край гръцката столица, съобщи АНА-МПА. Ранените са били пътници на автобусите. Те са откарани в болница, повечето от тях с превантивна цел, предава БТА. Пътната полиция разследва причините за инцидента. Според непотвърдена информация в други медии, единият автобус е отнел предимството на втория.", "date": "2019.03.12", "title": "Два автобуса се блъснаха в Атина, 11 пътници са ранени"}
{"url": "https://www.24chasa.bg/novini/article/7343278", "text": "Предприетите мерки в изпълнение на препоръките от докладите на Европейската комисия /ЕК/ от ноември 2018 г. и януари 2017 г., постигнатите резултатите и конкретните действия на Висшия съдебен съвет /ВСС/ в областта на съдебната реформа и електронното правосъдие, след последната среща с екипа на Експертната мисия на 5 октомври 2018 г., отчетоха членовете на ВСС пред представители на ЕК по Механизма за сътрудничество и оценка. Това съобщиха от пресцентъра на ВСС. Представляващият ВСС Боян Магдалинчев е акцентирал върху политиката на Съвета за последователност в действията, насочени към изпълнение на препоръките, с цел постигане на изискванията и прекратяване на Механизма за сътрудничество и оценка. Припомнено е било, че колегиите на ВСС са приели позиции във връзка с Доклада на Европейската комисия до Европейския парламент и Съвета относно напредъка на България по Механизма за сътрудничество и проверка. Обърнато е било внимание върху факта, че постигнатите положителните резултати намират място в Информационното табло на ЕС в областта на правосъдието, като българското правораздаване е на водещо място в Съюза. В изказването си представляващият ВСС е заявил, че реформата на съдебната карта, преодоляване на проблема с натовареността и въвеждане на електронното правосъдие са стратегическите цели на Съвета до края на мандата му.", "date": "2019.03.12", "title": "Експертната мисия на ЕК с положителна оценка за доклада на ВСС"}
{"url": "https://www.24chasa.bg/novini/article/7343369", "text": "Италианският търговски кораб \"Гранде Америка\" потъна днес следобед на 333 км западно от френските брегове, съобщиха местните френски власти, цитирани от Франс прес. В неделя вечерта корабът е бил обхванат от пожар, който се е усилил през последните 24 часа, предава БТА. Корабът е потънал на дълбочина 4600 метра. Всичките 27 души на борда на кораба, който пътувал от Хамбург в Германия за Казабланка в Мароко, са били евакуирани през нощта на неделя срещу понеделник и са живи и здрави. Френският министър на екологичния преход Франсоа дьо Рюжи заяви, че има риск от замърсяване, както заради горивото от кораба, така и евентуално от превозвания товар, чието естество трябва да се установи.", "date": "2019.03.12", "title": "Италиански кораб потъна край Франция, преди това имало и пожар на борда"}
{"url": "https://www.24chasa.bg/novini/article/7343388", "text": "Около 2000 души, повечето от които бойци на групировката \"Ислямска държава\" и членове на техните семейства, се предадоха днес на предвожданите от кюрдите сили, борещи се за превземане на последната територия под контрола на екстремистите в Източна Сирия, предава БТА. Това съобщи Аднан Африн, командир на подкрепяните от САЩ Сирийски демократични сили, цитиран от ДПА. Африн каза, че бойците са от различни националности, но не даде подробности. \"Мога да кажа, че днес имаше масова капитулация\", каза говорителят на СДС Мустафа Бали.", "date": "2019.03.12", "title": "Близо 2 000 бойци на \"Ислямска държава\" са се предали на кюрдите в Сирия"}
