{"url": "https://www.24chasa.bg/novini/article/8150286", "text": "Предприетите от Китай мерки срещу новия коронавирус дават възможност за спиране на разпространението на тази зараза, заяви днес генералният директор на Световната здравна организация, цитиран от Франс прес. Тедрос Аданом Гебрейесус каза на заседание на изпълнителния съвет на СЗО в Женева, че светът трябва да се възползва от тази възможност, за да се пребори с болестта, отнела живота на 425 души в континентален Китай, предава БТА. Той обвини някои богати страни, че са се забавили с обмена на информация за случаи на заразени с новия коронавирус. \"При 176 случая на заразени извън Китай, за които бе съобщено до момента, СЗО получи пълни отчети само за 38 процента от тях. Някои богати страни доста се забавиха със съобщаването на тези важни данни на СЗО. Не мисля, че причината е липса на възможности\", добави генералният директор. Гебрейесус обясни, че ако не разполага с пълни данни, СЗО не може да оцени качествено еволюцията на епидемията или въздействието, което тя може да окаже.", "date": "2020.02.04", "title": "Шефът на СЗО похвали Китай за предприетите мерки срещу коронавируса"}
{"url": "https://www.24chasa.bg/novini/article/8149963", "text": "За Айова е необичайно да се провежда гласуване за републиканска номинация при действащ президент от партията в Белия дом. Партийните събрания в щата бяха отменени през 1992 г. и 2004 година. Според представители на партията обаче властите там поискали тази година събранията да се проведат, за да се запази статутът на щата като първия в страната, който гласува. Късно снощи Доналд Тръмп трябваше да произнесе традиционната си реч за състоянието на съюза пред един разделен както никога досега Конгрес заради процеса за импийчмънт. Очакваше се президентът, който се бори за втори мандат, да говори за “икономическия възход на сините якички” и да похвали резултатите на миграционната си политика по-малко от 300 дни преди президентските избори. На следващия ден, сряда, пък най-вероятно ще бъде оправдан в Сената по обвиненията за злоупотреба с власт и възпрепятстване на разследване на Конгреса, които му бяха предявени от демократическото мнозинство в Камарата на представителите. ", "date": "2020.02.04", "title": "Доналд Тръмп печели в Айова"}
{"url": "https://www.24chasa.bg/novini/article/8149305", "text": "Младите лекари, които са завършили специализация, финансирана от държавата, и след това не останат да работят в България 3 години, няма да връщат заплатите си, а само таксата за теоретичното им обучение. Ако пък специалистът е отработил част от този период, обезщетението ще се изчислява пропорционално. Това предвиждат нови промени в наредбата за специализациите на здравното министерство, качена за обществено обсъждане. Задължението специализантите да останат на работа тук поне 3 години след обучението си, влезе в наредбата през лятото миналата година. То беше съпроводено и с условието, при неизпълнение, младите лекари да връщат заплатите, които са получили през периода на специализацията си, защото, когато тя е държавна поръчка, средствата за заплати се дават от държавата. Това предизвика недоволството на настоящи и бъдещи специализанти, които определиха задължението като необосновано, защото за заплатите, които те получават, са положили труд и са ги изработили. Именно това е и основният мотив, с който здравното министерство предлага промяната сега. \"Размерът на предвиденото обезщетение обаче е оценен като твърде висок – равнява се на трудовото възнаграждение на специализанта и дължимите осигурителни вноски върху него за целия период на специализация (за лекарите този период е между 3 и 5 години). Така регламентираната санкция се явява несъразмерно голяма спрямо предвиденото задължение, тъй като следва да се отчете, че специализантите по клинични специалности полагат труд въз основа на трудов договор, за който се дължи трудово възнаграждение\", пише в мотивите към проекта. От здравното министерство посочват още, че подобна санкция води до отблъскване на потенциалните кандидати от местата за специализанти, финансирани от държавата и до много широк негативен отзвук именно сред младите медицински специалисти, на които им предстои специализация. \"Така няма да бъде постигната желаната цел държавата да подпомага обучението на специалисти по дефицитни специалности, поради липса на кандидати, дори ще бъде постигнат обратния ефект\", пише още в мотивите. Затова здравният министър Кирил Ананиев предлага, ако младият лекар не изпълни задължението си да остане в България, да трябва да възстанови на министерството таксите за обучението му. Ако причината за това е свързана със заболяване или злополука обаче, условието няма да важи, уточнява Ананиев. Новите промени предвиждат и по-голяма възможност за избор на специализантите къде да работят. Според сега действащата наредба, след придобиването на специалност, те могат да избират лечебни заведения, области или общини, определени от министъра на здравеопазването, в които да работят. \"Посоченият ред е гъвкав, но води до известна несигурност за специализантите, тъй като при започване на обучението си те не знаят къде ще работят след придобиването на специалност\", посочва обаче здравнит министър. По тази причина в проекта е предвидено лечебното заведение, получавало средства от Министерството на здравеопазването, да предложи на завършилия специализант да работи в него за срок от три години. В случай че не бъде постигнато съгласие, специалистите, за които са осигурявани средства от Министерството на здравеопазването, ще са длъжни да работят по придобитата специалност в избрани от тях лечебни заведения, области или общини, определени от здравния министър. \"До изтичане на 3-годишния срок, специалистите ще имат право да променят лечебното заведение, в което работят с друго лечебно заведение, определено от министъра на здравеопазването, т.е. няма да са длъжни да работят на едно единствено място. В допълнение кандидатите за специализация и специализантите ще могат, ако искат, да сключват и предварителни договори с лечебни заведения, определени от министъра на здравеопазването, за работа в тях след придобиване на специалност\", пише в мотивите. Така ще се гарантира в по-голяма степен правото на придобилите специалност да избират и да променят своята месторабота при запазване на обществения интерес, свързан с осигуряване на медицински специалисти в райони с недостиг на специалисти.", "date": "2020.02.04", "title": "Специализанти, които не останат да работят тук, ще връщат само такси, не и заплати"}
{"url": "https://www.24chasa.bg/novini/article/8149842", "text": "Двама бандити са задържани за заливането с киселина на Ажда Ибрахимова. Гнусното нападение бе извършено през март 2018 г. Тогава маскиран я нападна пред блока ѝ, докато паркирала опела си. След това избяга. В понеделник, близо 2 г. след заливането, като пряк извършител бе задържан 20-годишният Веселин Митков Веселинов. Няколко дни по-рано пък е бил арестуван и Николай Бойков Лозанов, на 35 г., който го закарал до мястото с таксито си и после му помогнал да избяга оттам. Смята се, че за заливането Веселинов е получил 1000 лв., а киселината му е била осигурена. От нападението Ажда, която има семейна сладкарница с мъжа си Джума, получи 25% изгаряния, основно по устата, носа, очите, лицето и главата. Въпреки заливането тя успяла да види нападателя си. “Никога няма да забравя очите му, имаше отвеян поглед”, каза пред “24 часа” жената. Днес тя се е възстановила в голяма степен, говорът ѝ е съвсем гладък. От ослепяване я спасила бързата реакция на 26-годишния Георги Пачеджиев. Той избърсал лицето ѝ с якето си, а съседи му дали вода, с която да измие очите на 36-годишната тогава жена. Днес тя му е много благодарна за навременната и адекватна реакция. За задържането на двамата Ажда научи от журналист на “24 часа”. “А хванали ли са поръчителя”, попита тя и обясни, че имената на двамата задържани не ѝ говорят нищо. Още преди 2 седмици обаче разследващи я предупредили да не се изненадва, ако научи от медиите, че има задържани за нападението над нея. Не ѝ казали обаче никакви подробности. По неофициална информация поръчител на престъплението е мъж, за когото се предполага, че е купил мерцедеса на жената. При разпитите си тя посочила, че автомобилът, среден към висок клас, е подарък от баща ѝ. Той обаче е пенсионер и няма достатъчно висок доход за подобна покупка, нито в последните години е получавал наследство или продавал имот. Очаква се от Софийската районна прокуратура да поискат постоянен арест за Веселинов днес. Мярката Лозанов пък вече е минала. Състав на Софийския районен съд го е оставил в ареста. 35-годишният мъж е обжалвал и ще застане в четвъртък пред Софийския градски съд. Двамата арестувани са криминално проявени, засега се възползват от правото си да не дават обяснения, казаха разследващи.", "date": "2020.02.04", "title": "Хванаха мъжа, залял с киселина сладкарката Ажда, и таксиджията, който го карал (Обзор)"}
{"url": "https://www.24chasa.bg/novini/article/8149225", "text": "\"Прав ви път!\" бяха последните думи на Европейския съюз към Великобритания, когато тя напусна съюза след близо половин век членство в него, съобщава хърватският информационен сайт \"Дневник:. Два дни преди Брекзит постоянният представител на Хърватия в ЕС Ирена Андраши председателстваше последната среща на посланиците на страните членки на ЕС и Великобритания. На края на срещата тя се обърна на английски към британския си колега Тим Бароу с думите: \"Thank you, goodbye and good riddance!\" /Благодаря, довиждане и прав ви път/, смятайки, че е пожелала нещо като \"на добър път\", предаде БТА. Другите дипломати посрещнали думите й с усмивка. \"Британците видяха смешната страна и разбраха какво е искала да каже. Все пак, историята ще запомни, че това са били последните думи на ЕС към британския посланик преди Брекзит\", каза един от посланиците, присъствал на срещата. \"Още едно нещо, което споделяме с британските приятели - доброто чувство за хумор\", написа Андраши в Туитър.", "date": "2020.02.04", "title": "Хърватският посланик в ЕС пожела на Великобритания: \"Прав ви път!\""}
{"url": "https://www.24chasa.bg/novini/article/8144985", "text": "Министерството на образованието и науката не одобрява и не счита за правилен подходът, при който учителите са насочвани към избора на конкретни учебници. Това казаха от просветното министерство за “24 часа” по повод изпратено писмо от председателката на учителския синдикат Янка Такева до директори, в което се лобира за определено издателство. В писмо до директорите на училищата в страната и областните координатори на Синдиката на българските учители Такева препоръчала на преподаватели да изберат учебници и помагала на издателство “Клет България” (правоприемник на \"Анубис\" и \"Булвест 2000\") с мотива, че то 10 г. подпомага издаването на синдикалния вестник и това би било в “духа на доброто социално партньорство”. След като писмото бе разпространено в медиите, от останалите издателства са сезирали Министерството на образованието. От там пък обещаха, че ще се срещнат с издателствата и ще организират Отраслов съвет. От просветното министерство определиха и като недопустима намесата в избора на учебници, като припомниха, че според Закона за предучилищното и училищното образование само учителите имат право да избират по кои от тях ще преподават. “24 часа” се опита да се свърже с Такева, но тя не отговори на телефона си.", "date": "2020.02.04", "title": "МОН: Не е правилно Такева да насочва учители към определени учебници"}
{"url": "https://www.24chasa.bg/novini/article/8149245", "text": "Възпоменателните монети, емитирани през 2014 г. излизат от оборот и спират да бъдат законно платежно средство от 10 февруари 2020 г., реши БНБ преди два дни. След тази дата те ще се обменят на касите на БНБ по номинална стойност, без ограничение на количеството и без такса, уточняват от централната банка. Срокът, в който това ще става е до 31 декември 2021 г. Освен, че са законно платежно средство възпоменателните монети са ценени от колекционери, тъй като много често увеличават рязко номиналната си стойност. След спада на лихвите, монетите, особено тези от злато и позлатените, се оказаха доходна инвестиция. Монета с номинал 100 лв. например в момента върви и по 3000 лв. на пазара за тези изделия, който прави обороти от десетки милиони годишно. Основен фактор, който определя поскъпването е тиражът, споделяли са експерти пред „24 чака“. Колкото по-малък е той, толкова повече се вдига цената. Монети в тираж до 2000 броя са определяни като перспективни, докато такива с тираж 20 000 имат малък шанс да станат доходоносни. Разликата между емисионната цена, т.е. тази на която може да бъде купена и номинала също е важен фактор. Колкото по-висока е емисионната цена, толкова по-малка ще бъде евентуална бъдеща печалба.", "date": "2020.02.04", "title": "Възпоменателните монети от 2014 г. излизат от оборот на 10 февруари"}
{"url": "https://www.24chasa.bg/novini/article/8149281", "text": "Президентът на Северна Македония Стево Пендаровски заяви днес във Варшава, че очаква Испания, последната страна, която трябва да ратифицира протокола за членство на страната му в НАТО, да бъде готова да го направи през март, предадоха Ройтерс и БТА. \"Ако всичко върви по план, този процес би трябвало да завърши около 10 март. Ще останат само някои технически подробности, които нашият парламент в Скопие ще трябва да уреди\", каза Пендаровски пред журналисти по време на посещението си в Полша. Страните членки на алианса подписаха миналата година протокол, позволяващ на Северна Македония да стане 30-та членка на НАТО. За да постигне това, Скопие подписа споразумение с Гърция, сложило край на дългогодишния спор за името на бившата югославска република. С това споразумение тя промени името си на Република Северна Македония. Досега протоколът е ратифициран от всички членки на НАТО, с изключение на Испания, която забави процеса заради свои вътрешни проблеми.", "date": "2020.02.04", "title": "Северна Македония се надява Испания да ратифицира протокола за НАТО през март"}
{"url": "https://www.24chasa.bg/novini/article/8149308", "text": "Анкара не е изпълнила няколко ключови задължения в рамките на ангажиментите по договореностите с Москва за нормализиране на обстановката в сирийската провинция Идлиб. Това заяви министърът на външните работи на Руската федерация Сергей Лавров на среща с редакцията на в. \"Росийская газета\", предаде ТАСС. \"За съжаление на този етап турската страна не можа да изпълни няколко ключови задължения, насочени да разрешат проблема на Идлиб из основи. Първото е да се разграничи въоръжената опозиция, която си сътрудничи с турците и е готова за диалог с правителството в рамките на един политическия процес, от терористите на групировката Джебхат ан Нусра, преобразувана в Хаят Тахрир аш Шам\", каза Лавров, предава БТА. \"Вторият аспект, свързан с рисковете и заплахите, произтичащи от зоната за деескалация в Идлиб, е придвижването от там на стотици бойци, включително членове на Ан Нусра и Хаят Тахрир аш Шам, към Либия, за да участват в провеждането на военни действия в тази страна\", каза той. Лавров подчерта, че предвид всички тези фактори Русия не може да разреши сама проблема, но по думите му тя може да постигне безусловно и добросъвестно изпълнение на съществуващите споразумения за Идлиб. \"Говорим за това с нашите турски партньори,\" добави той.", "date": "2020.02.04", "title": "Лавров: Турция не е изпълнила някои ключови задължения за Идлиб"}
{"url": "https://www.24chasa.bg/novini/article/8149364", "text": "В Ухан пациентите се прехвърлят в нова болница с 1000 легла, за която всички се надяват, че ще помогне за изолиране на разпространението на коронавируса. Но медик коментира, че са претоварени и не могат да се справят с всички случаи, съобщава \"Дойче Веле\". \"Мисля, че има много повече инфекции и смъртни случаи от коронавирус, отколкото бяха съобщени официално. Когато предварителните тестове установят, че пациентът има белодробна болест, тестът с нуклеинова киселина (NAT), който открива вируси, не винаги може да се извърши, тъй като списъкът на чакащите е твърде дълъг. Следователно пациентът не се диагностицира\", обяснява Жиес Луо. \"Освен това, ако някой умре от белодробната болест и не е взел NAT теста, смъртността не е статистически регистрирана като причинена от коронавируса.\" Пациентите, проявяващи симптоми, често трябва да чакат с часове, преди да получат лечение. Предписват им се лекарства и се изпращат у дома, за да се самоизолират. Чакалните са пълни с кашлящи хора, а здравите, които трябва да изчакат в тези условия, рискуват заразяване. Отнема много време, за да стигнете до друга болница. Ако някой не притежава автомобил, той зависи от такситата, но само два таксита са официално определени за всеки жилищен блок. Само няколко доброволци отвеждат хората в болницата. Аварийният номер 120 е напълно затрупан и вече не работи. Хората са принудени да ходят пеша до болницата. Защитните маски и дезинфектанти са разпродадени. Болниците имат много ограничени доставки. Междувременно в Ухан пристигнаха много дарения. Въпреки това не могат да се спазват разпоредбите за лекарите да сменят маски и предпазно облекло на всеки четири до шест часа. 2000-те допълнителни легла в новопостроените болници не са достатъчни, защото няма достатъчно медицински персонал. Лекарите и медицинските сестри са напълно затрупани и системата, организираща смените, се руши. Необходимо е дългосрочно лечение, за възстановяване от белодробна болест. Властите в момента мобилизират капацитета в по-малки клиники.", "date": "2020.02.04", "title": "Медик в Ухан: Заразените и загиналите са много повече от официално съобщеното"}
{"url": "https://www.24chasa.bg/novini/article/8149415", "text": "Европейски химици съставиха набор от 17 молекули, които представляват основата на уникалния аромат и вкус на виното и го отличават от останалите спиртни напитки, съобщиха ТАСС и БТА. Резултатите от работата на специалисти от университета в Кордоба, Испания, и от техническия университет в Яш, Румъния, бяха публикувани в сп.\"Фуд кемистри\". \"Концентрацията на тези вещества расте съобразно и зависи от начина, по който се съхранява виното. Най-високите концентрации на тези летливи съединения се наблюдават във вината, които дълго време отлежават в бъчви с дъбови стърготини\", пишат учените. Европейските химици са изследвали дали има различия в химическия състав и аромат на класическите вина, които отлежават в бъчви и съвременните им аналози, чието узряване се ускорява с дървени стърготини и опушена дървесина. Те са отделили около 90 вещества, които били във висока концентрация във виното, разшифровали структурата им и изучили ароматните им свойства. Така стигнали до извода, че уникалният аромат на виното в 95 на сто от случаите се дължи на 17 от изолираните вещества. Сред тях има молекули на фурфурол, октанал и изоамилацетат, вещества с мирис на пресен хляб, на цитрусови плодове и банани.", "date": "2020.02.04", "title": "Химици определиха 17 ключови компонента в аромата на виното"}
{"url": "https://www.24chasa.bg/novini/article/8149430", "text": "Количеството, което централната банка ще предложи по поръчка на финансовото министерство е за 200 млн. лв., лихвеният процент е 0,01%, датата на падежа е 15 януари 2025 г. Един участник в наддаването може да придобие до 50 на сто от предназначеното за продажба чрез състезателни поръчки количество. Финансовото министерство предупреждава, че ще предлага за продажба допълнителни количества от същата емисия. С новия аукцион, обемите на ДЗК предложени на вътрешния пазар вече са за 600 млн. лв. Таванът, който е поставен в закона за бюджета позволява размерът на новопоетия дълг за тази година да стигне до 1,2 млрд. лв.", "date": "2020.02.04", "title": "Теглим 200 млн. лв. нов дълг от вътрешния пазар"}
{"url": "https://www.24chasa.bg/novini/article/8149443", "text": "Във втория ден от визитата си в Полша френският президент Еманюел Макрон предупреди Варшава да не отрича на европейските принципи. Той каза, че в замяна на европейските субсидии за постигане на енергиен преход трябва да има промяна в полската политика, предадоха Франс прес и БТА. В реч, която Макрон произнесе в Ягелонския университет в Краков, той разкритикува индиректно полските съдебни реформи, които заплашват правовата държава и независимостта на съдиите. Заради тях Европейската комисия започна наказателна процедура срещу Полша. Макрон каза, че Европа трябва да помогне финансово Полша, за да намали мястото на въглищата в полската енергетика и своите въглеродни емисии и спомена за връзка между това и наказателната процедура. \"Не допускайте грешка!\", каза Макрон, обръщайки се към студентите, присъстващи на речта му. \"Полша няма са може никога сама да постигне такава промяна, тя може да го постигне единствено чрез Европа, с Европа. И не допускайте грешка, не вярвайте на онези, които ви казват: \"Европа ще ми даде пари с едната ръка, за да осъществя климатичния си преход, но с другата ръка ще ме остави да си взимам политическите решения. Това не е вярно!\", заяви президентът. \"Европа е един блок, един блок на ценности, на нормативни актове и на амбиции\", допълни той. Защитавайки се, че не иска да поучава Полша, същевременно Макрон предупреди страната срещу националистическия възход и отричането на европейските политически принципи. Той каза, че Полша не може да избира да се придържа към онова, което я устройва в Европа, но същевременно да се дистанцира от европейските фундаментални ценности. След речта на Макрон, в която имаше много исторически препратки, някои от студентите, които я чуха, казаха, че в нея липсвали конкретни елементи и че той е говорил много за идеали, но не е казал какви общи интереси биха могли да защитават заедно Франция и Полша. Други студенти казаха, че някои от сериозните проблеми, за които той е говорил, остават относително незабелязани в самата Полша, като например този за околната среда. Макрон очевидно търси нов съюзник в Европа след Брекзит. Ето защо вчера той възприе доста помирителен тон към една страна, която досега критикуваше остро. Той се опита да успокои Полша относно желанието си за сближаване с Русия. Полският президент Анджей Дуда пък обяви по-рано днес, че френският му колега го е поканил на срещата на върха на Ваймарския триъгълник на 14 юли в Париж. В групата влиза и Германия.", "date": "2020.02.04", "title": "Макрон призова Полша да спазва европейските\nценности"}
{"url": "https://www.24chasa.bg/novini/article/8147608", "text": "Екипи на ГДБОП са влезли и в офиси на кабелни оператори в София и Варна. По информация на   акцията е във връзка с нелегално излъчване на различни програми. На място вървяха проверки и описи. Няма данни за задържани хора или иззета техника. Операцията продължи през целия ден. - масово се укриват абонати, като по този начин за телевизионните програми за които имат права се закупуват пакетни цени на много по-малки стойности. От една страна същото представлява и престъпление по чл. 255 от НК и касае избягване плащането на данъци в пълния размер на дейността, която извършва даденото дружество. От друга закупуването на права за 5000 абоната вместо за 10 000 абоната – колкото е броя на реалните е за по-малка цена и също допринася за ощетяването на бюджета – тъй като самите правоносители няма как да заплатят данъци в пълния размер. - дружества, регистрирани само като интернет доставчици да използват вече изградените си мрежи и за противозаконно разпространение на множество телевизионни програми; - крайния потребител сключва договор директно с трето дружество, което противозаконно излъчва сигнала, а финансовите документи /касови бележки/ за заплатените месечни такси от абонатите се издават от името на лицензирания интернет доставчик под предтекст – доставка на интернет свързаност /прикриване на дейността и размиване на отговорност/ - използване на подставени лица с нисък социален статус, на които се прехвърлят част от дружествата, като едновременно с това същите биват обявени в несъстоятелност; - откриване на нови дружества, които се регистрират на името на граждани на трети държави (страни извън ЕС) - криминално проявени лица с тежки криминални регистрации (съдени за убийство, грабежи и тн. ); - част от дружествата са натрупали огромни финансови задължения към държавата (само едно от дружествата дължи около 1,7 милиона лева), след което се регистрират нови дружества със сходни имена (една буква разлика) и престъпната дейност продължава от името на новото дружество; - голяма част от въпросните кабелни оператори/дружества са проверявани от страна на институциите, имат предупредителни протоколи, а също и съставени актове за установяване на административни нарушения, по които има издадени наказателнои постановления. По този начин те са запознати с отговорността, която носят при осъществяване на тази престъпна дейност и въпреки това продължават извършването й; - изграждане на инфраструктура, която по никакъв начин не фигурира като актив на дружествата (абонатни станции, мрежи и др.), с цел разпространение на сигнала до крайни потребители от една страна, а от друга спазване на конфиденциалност и непрекъсване на услугата до потребителите при евентуални проверки от компетентни органи. - невписване на дружествата в регистри на КРС като дружества, предоставящи услугата разпространение на радио и телевизия до крайни абонати -  необявяване в регистъра на СЕМ на договори с правоносители, дори когато съществуват реални такива Именно срещу тези тенденции през цялата година Прокуратурата, ГДБОП и останалите институции в страната ще извършват засилени проверки на всички дружества, опериращи в сферата на предоставянето на телевизионни програми до краен потребител. Същото нанася огромни финансови щети на бюджета на страната и правоносителите. Към този момент няма информация за задържани хора и иззета техника.  Очаквайте подробности.                                                                                                                                                                                                                                                                                                                 ", "date": "2020.02.04", "title": "ГДБОП и прокуратурата с акция срещу кабелни оператори"}
{"url": "https://www.24chasa.bg/novini/article/8149333", "text": "Пуснат от затвора през януари иранец обра известния фотограф Иван Ерменков, който пита защо мъжът не е експулсиран. Наглото престъпление станало в събота, а 23-годишният младеж заварил Мохамад да тършува из дома му. \"Връщал се е няколко пъти в дома ми в центъра в София. Взел е техника - апарати, обективи, както и дрехи и дори портфейла ми\", описа кражбата Ерменков. Посочи, че веднага извикал полицаите от 4-о РУ. Те задържали иранеца. Оказало се, че мъжът е излязъл на 6 януари т.г. от затвора във Враца. Нямал никакви документи, два пъти е лежал по 8 месеца в центровете за настаняване на чужденци в София и Харманли. Чужденецът е от над 10 г. в България. Не дава обяснения къде са техниката и нещата на Ерменков. Ето и публикацията, с която фотографът съобщи за кражбата. В нея той пита защо мъжът не е експулсиран след като е излежал присъдата си: Господин МЛАДЕН МАРИНОВ, Министър на вътрешните работи, Господин Старши комисар Георги Илиев Хаджиев, Директор на СДВР Столична Полиция, Подкрепям напълно действията на Полицията и Главния прокурор за справяне с битовата престъпност, но според вас нормално ли е в 2020 година, ИРАНЕЦ, освободен от Врачанския затвор януари месец, същата година - без каквито и да било лични документи, да се разхожда СВОБОДНО в центъра на София, да разбива с взлом частен имот и да краде лично имущество и техника, които при разпитите не казва къде е скрил или продал ? Изказвам благодарност на екипите на 04 Полицейско управление за бързата реакция, но ако ТАКИВА БЕЖАНЦИ И КРИМИНАЛНИ ТИПОВЕ НЕ БЪДАТ НЕЗАБАВНО ЕКСТРАДИРАНИ СЛЕД ОСВОБОЖДАВАНЕТО ИМ ОТ ЗАТВОРИТЕ, то не може да очакваме нищо друго освен нови разбити имоти, изнасилени жени и убити българи !!! ЗА СПРАВКА: имотът се намира до елитно столично училище, в което в същия час свършват учебните часове и първокласници си тръгват сами към домовете !!!", "date": "2020.02.04", "title": "Пуснат от затвора през януари иранец обира фотограф. Той: Защо не е експулсиран?"}
{"url": "https://www.24chasa.bg/novini/article/8149195", "text": "Прокуратурата разследва Васил Божков и за покушението срещу Манол Велев, съобщи БНТ.  Главният прокурор Иван Гешев потвърди пред националната телевизия, че се разследва и организирана престъпна група, свързана с убийства, изнасилвания и принуди. Убийствата са свързани с конкуренция в хазартния бизнес. Това каза главният прокурор в специалното интервю от Брюксел, където е на работно посещение и ще проведе срещи в Европейския парламент.  В белгийската столица Иван Гешев съобщи, че предстои проверка на произхода на античните предмети, включени в колекцията на обвиняемия Вaсил Божков. Кога Божков ще бъде екстрадиран, зависи от държавата, в която е задържан. Той се намира в Обединените арабски емирства. Няма как никоя държава да каже на друга суверенна държава как и в какви срокове да свърши нещо, отбеляза Гешев. Господин Божков разполага с много пари, може би е най-опасният българин, може би е и най-богатият в историята след 1989-а година. Това означава, че разполага с много възможности. От ОАЕ реагираха много бързо. Сигурен съм, че тази държава ще екстрадира Божков. Потенциалът, с който той разполага е и финансов, и медиен, може да доведе до хибридна атака. Това, което ние ще направим, е да се постараем тази изстрадала държава и този изстрадал народ да получи справедливост. Имаме данни, че част от неговата колекция, има незаконен произход. Новината, че ценностите се изземват в чували, е поредната атака срещу прокуратурата. Това е хибридна атака, фалшива новина, посочи Гешев. Бивши ръководители в ГДБОП - точно на отдела, точно който се занимава с трафик и престъпления, свързани с културно-исторически ценности. Това много ясно обяснява защо тези хора излизат да говорят и какво защитават - включително и този човек. Тези съкровища, така да ги кажем, са изкопани и откраднати от българската земя. Имаме данни, че те са закупени, не малка част от тях, от иманяри. Изнесени са нелегално от страната, изпрани са през аукциони, за да попаднат в тази колекция. Имаме данни, които проверяваме също, че част от тази колекция има незаконен произход. Това са пари, които не са влезли в държавата, като пенсии, като социални надбавки, като пари за здравеопазване, посочи главният прокурор. За първи път има действащ министър, който е задържан, има задържани и социално слаби хора, които грабят и убиват. Според източници на \"По света и у нас\" са изискани и материалите от разследването за . Няколко други неразкрити убийства на играчи на хазартния пазар също са във фокуса на разследващите. Гешев е категоричен, че след като експертите си свършат работа и опишат всеки един експонат, ще бъдат иззети само тези, чийто произход е съмнителен. В интервюто за кореспондента на БНТ в Брюксел, Иван Гешев посочи, че не е проследил последното изявление на президента. „Главният прокурор няма лични врагове, прокуратурата няма лични врагове, единствената война, която води прокуратурата е войната с престъпността, с хората, които нарушават закона, с всеки, който не спазва закона, независимо на каква висша държавна длъжност се намира, независимо дали е социално слаб или е криминален авторитет от прехода и милиардер“, посочи главният прокурор и подчерта, че прокуратурата не се занимава с политически въпроси. „Българската прокуратура работи добре с правоприлагащите и правоохранителните органи на евроатлантическите партньори на страната, включително и със САЩ“. Така Иван Гешев отговори на въпрос - как ще коментира думите на посланика на САЩ у нас Н.Пр. Херо Мустафа, че предстои американската страна да забрани влизането в страната на уличен в корупция български гражданин. По повод активните действия, предприети от прокуратурата по отношение борбата с корупцията и „битовата престъпност“, Иван Гешев отбеляза: „Това е само началото, очаквайте продължение!“ Главният прокурор подчерта необходимостта от взаимодействие между институциите и допълни: „Прокуратурата си е свършила работата, сега „топката“ е в българския съд. Прокуратурата ще защитава обвинителната теза, прокуратурата е направила всичко, което не е правено в продължение на 30-години, прокуратурата смята да продължи“. Главният прокурор на Република България отбеляза още, че е привърженик на разширението на правомощията на Европейската прокуратура, но уточни, че това е въпрос на политическо решение.", "date": "2020.02.04", "title": "БНТ: Прокуратурата разследва Васил Божков и за покушението срещу Манол Велев"}
{"url": "https://www.24chasa.bg/novini/article/8149177", "text": "Евакуираните от Китай граждани на Русия и други страни ще бъдат временно поставени под карантина в Тюменска област, която е най-подготвена за целта, съобщи руският вицепремиер Татяна Голикова, цитирана от Ройтерс и ТАСС. Това включва руснаци, граждани на Евразийския икономически съюз и Украйна, уточни тя. Голикова каза, че външното министрество и руското посолство в Китай работят по списъка с хора, които ще бъдат евакуирани от град Ухан и провинция Хубей . По данни на министерство за момента списъкът се състои от 147 души, сред които има 10 граждани на Беларус, по един арменец и украинец и трима казахстанци.", "date": "2020.02.04", "title": "Руските власти ще поставят евакуираните от Китай под карантина в Тюменска област"}
{"url": "https://www.24chasa.bg/novini/article/8149627", "text": "Канадец на борда на самолет от Торонто за Ямайка предизвика паника с фалшиво твърдение, че е заразен с коронавирус. Това накара екипажът да върне самолета обратно на летището, където мъжът бе арестуван от канадската полиция, предаде Ройтерс. Инцидентът станал вчера при полет на авиокомпания \"УестДжет еърлайнс\", предава БТА. \"29-годишният пътник предизвикал смут на борда, казвайки, че е бил в Китай и е заразен с коронавируса\", заяви полицейска говорителка. След кацането в Торонто на мъжа бил направен медицински преглед и се установило, че той не е носител на вируса и бил оставен в ареста с обвинение в измама. Ще се яви пред съда на 9 март. Пътничка в същия полет каза, че е видяла как шегаджията съобщил, че е заразен, докато си прави селфи. Веднага дошли стюардеси, сложили му маска и ръкавици и му казали да се премести в задната част на самолета. Пилотът казал на пътниците, че мисли, че инцидентът е фалшива заплаха, но въпреки това трябва да върне самолета в Торонто.", "date": "2020.02.04", "title": "Пътник се пошегува, че има коронавируса, върна самолет в Канада"}
{"url": "https://www.24chasa.bg/novini/article/8149541", "text": "Канали, за които не са платили, са предлагали кабелните и интернет оператори, в които разследващите от ГДБОП влязоха днес. Те лъгали и за броя абонати, които имат, и така пестели от данъци и такси. Проверяват се доставчици от Варна, Бургас, Айтос и 3 от София. Докато едни предлагали канали, за които никога не са плащали, други имали договори с тях, но те изтекли преди години. Оттогава не са поднонявани, но каналите продължавали да се разпространяват в мрежата на търговците. Смята се, че те са лъжели и с броя на абонатите си, за да укриват данъци.  При акцията днес са иззети множество документи. Техниката на операторите не е взета от разследващите. Това е втора акция срещу кабелни пирати в последните месеци. През юли м.г. имаше мащабна операция в страната. Заради нея от Асоциацията на българските радио- и телевизионни оператори благодариха на ГДБОП и прокуратурата.", "date": "2020.02.04", "title": "Оператори предлагат канали, без да плащат. Лъжат за абонатите си. Разследват ги"}
{"url": "https://www.24chasa.bg/novini/article/8149695", "text": "САЩ обявиха днес, че са разположили за първи път ядрено оръжие със слаба мощност на борда на подводница в отговор на разработването от Русия на подобни оръжия, предаде Франс прес. \"Американските военноморски сили разположиха ядрената бойна глава със слаба мощност W76-2 в балистична ракета, изстрелвана от подводница\", се казва в изявление заместник-министърът на отбраната по политическите въпроси Джон Руд. При публикуването на новата ядрена доктрина на САЩ преди две години Пентагонът предупреди, че ще модифицира петдесетина ядрени глави, за да намали мощността им и да ги постави на борда на подводници. По този начин ще се отговори на заплаха, за която се предполага, че идва от Русия, предава БТА. Според Вашингтон Москва е в процес на модернизиране на арсенал от 2000 тактически ядрени оръжия, представляващи заплаха за европейските страни, намиращи се на нейните граници. По този начин, смята Вашингтон, Москва не изпълнява задълженията си, които произтичат от договора за разоръжаване Нов СТАРТ, касаещ ограничаването на стратегическите оръжия. Тези тактически ядрени оръжия с мощност, която е по-малка от бомбата, пусната в Хирошима, ще позволят на Москва да има преимущество пред Запада в случай на конфликт. Разполагането от Вашингтон на първото ядрено оръжие със слаба мощност цели да увеличи способността за възпиране и да предостави на САЩ способност да отвърне бързо и с по-малко жертви, каза днес Руд. Ядрената бойна глава W76-2 има експлозивен заряд, който се оценява на пет килотона. Тя е била разположена в края на миналата година на американската подводница \"Тенеси\", която патрулира в Атлантическия океан. Това е три пъти по-малко от 15-те килотона на бомбата в Хирошима и е доста по-малко от 455-те килотона и 90-те килотона на ядрените оръжия, разполагани вече на борда на американски подводници, казват експертите Уилям Аркин и Ханс Кристенсен от Американската федерация на учените.", "date": "2020.02.04", "title": "САЩ са разположили за първи път\nядрено оръжие със слаба мощност\nна подводница"}
{"url": "https://www.24chasa.bg/novini/article/8149713", "text": "Един човек загина, а 49 бяха ранени при катастрофа в тунел на околовръстния път на град Антверпен в Северна Белгия. Петима от ранените са в тежко състояние, съобщиха местните власти, цитирани от Франс прес и БТА. В катастрофата са участвали два автобуса, три камиона и автомобил. Загиналият се е намирал в колата, казаха властите в съседната на Антверпен община Беверен, където е станала катастрофата. Според федералната полиция засегнати са общо 115, като 65 от тях са изведени \"физически невредими\" от мястото на катастрофата Катастрофата е станала към 13,30 часа местно време при все още неизяснени обстоятелства. Заради нея натовареният околовръстен път близо до зоната на пристанището е затворен и в двете посоки. Антверпен е второто по големина товарно пристанище в Европа след Ротердам и движението на тежкотоварни камиони предизвиква големи задръствания.", "date": "2020.02.04", "title": "Един загинал и 49 ранени при верижна катастрофа в тунел в Белгия (Видео)"}
{"url": "https://www.24chasa.bg/novini/article/8149711", "text": "Земетресение с магнитуд 4,4 е регистрирано в 19,47 часа местно време (18,47 българско) в турския окръг Маниса, предаде турският телевизионен канал СиЕнЕн-Тюрк, като се позовава на истанбулската сеизмологична обсерватория Кандилли. Епицентърът на труса е бил в района на Акхисар, предава БТА. Земетресението е било на дълбочина 7,5 километра. Според Дирекцията за управление при бедствия и извънредни ситуации трусът е бил с магнитуд 4,3. Той е усетен и в съседния окръг Измир. Няма съобщения за пострадали, нито за материални щети.", "date": "2020.02.04", "title": "Ново земетресение с магнитуд 4,4 в турския окръг Маниса"}
{"url": "https://www.24chasa.bg/novini/article/8149743", "text": "Лавина е паднала върху микробус и багер на път в района на Бахчесарай в окръг Ван /Източна Турция/, съобщи валията Мехмет Емин Билмез, цитиран от турския телевизионен канал НТВ и БТА. Той уточни, че в района има обилен снеговалеж и виелица. След получен сигнал за падналата лавина на място са били изпратени екипи на Дирекцията за управление при бедствия и извънредни ситуации, на жандармерията и на спешна помощ. Валията посочи, че се предполага, че в микробуса има 10-15 пътници.", "date": "2020.02.04", "title": "Лавина е паднала върху микробус и багер на път в Източна Турция"}
{"url": "https://www.24chasa.bg/novini/article/8149797", "text": "Най-възрастната сурогатна майка в Северна Македония на 51 години роди близнаци на своята дъщеря, съобщава скопският в. \"Слободен печат\", цитиран от БТА. Дъщерята не можела да забременее, тъй като матката й била отстранена на 16-годишна възраст. Случаят е определен като медицинско постижение, тъй като майката от три години била в менопауза. Екипът на болница \"Плодност\" в Битоля първо й върнал месечния цикъл, а след това й помогнал да износи и да роди две близначета в 37-та седмица. Бременността е постигната чрез ин витро оплождане на яйцеклетка на дъщерята със сперматозоиди на съпруга й. Майката понесла леко бременността, твърди персоналът на болницата.", "date": "2020.02.04", "title": "Сурогатна майка на 51 г. роди близнаци на дъщеря си в Северна Македония"}
{"url": "https://www.24chasa.bg/novini/article/8149818", "text": "Франция предупреди гражданите си да не пътуват до Китай, ако не е крайно наложително, предадоха Асошиейтед прес и БТА. Властите призоваха всички френски граждани в Китай да напуснат, докато новият вирус продължава да се разпространява. Френското външно министерство издаде днес предупреждение въз основа на взетите от китайските власти мерки и на \"развитието на епидемията\". Ведомството информира, че френското посолство и консулски служби в Китай ще продължат да съдействат на французите, решили да останат в страната. Авиокомпания \"Ер Франс\", както много други авиопревозвачи, прекратиха всички полети до и от Китай. Във Франция са потвърдени шест случая на вируса. Френските власти евакуираха няколкостотин души с два полета от Китай.", "date": "2020.02.04", "title": "Франция препоръча на гражданите си да не пътуват до Китай заради вируса"}
{"url": "https://www.24chasa.bg/novini/article/8149839", "text": "Това показват публикувани днес резултати от проучване на Европейския синдикален институт /ETUI/, предава БТА. В периода от 2010 до 2019 г. средните заплати в Хърватия са се свили с 5 процента, в Кипър - със 7 процента и в Гърция - с 15 процента. В групата са и Италия с 2 процента и Испания и Португалия с по 4 процента. \"Работниците в 6 страни от ЕС са в по-лошо положение, отколкото преди 10 години. Лидерите на ЕС обичат да говорят за така нареченото възстановяване, но за милиони работници в много страни от ЕС кризата не е свършила\", заяви заместник-генералният секретар на Европейската конфедерация на профсъюзите Естер Линч.", "date": "2020.02.04", "title": "Хърватия, Кипър и Гърция - с по-ниски заплати, отколкото преди 10 г."}
{"url": "https://www.24chasa.bg/novini/article/8149634", "text": "Средно 163 часа прекарват софиянци в задръствания. Данните са за 2019 г. и са на холандска компания, която прави трафик индекс за 416 града в света. София е на 54-о място. Данните разпространи вчера “Спаси София”. Те са изчислили, че тези 6 дни и 19 ч в трафика са достатъчни да се изплетат 7 пуловера или 41 шапки. Може да се изгледат 93 футболни мача и 144 епизода на “Игра на тронове”. Според данните денят с най-малко трафик в София е бил 28 април, а най-големи задръствания е имало на 10 декември. В час пик пък 20 от всеки 30 минути са пропилени в неподвижна колона от коли. От “Спаси София” настояват за бърз и редовен градски транспорт, още паркинги, градска железница, свързана веломрежа и мерки за ограничаване на колите.", "date": "2020.02.04", "title": "Софиянци стоят 163 ч в трафик - колкото 144 серии на “Игра на тронове”"}
{"url": "https://www.24chasa.bg/novini/article/8149386", "text": "Първите германци, които посещават България по силата на наскоро сключения договор с немските здравни каси, вече са започнали да се записват. Това се разбра по време на среща във вторник на туристическия министър Николина Ангелкова с представители на основните браншови организации. Резервации вече са направени от стотина германци, чиито разходи у нас се поемат от някоя от многото немски здравноосигурителни каси. Договорът бе подписан в края на миналата година с посредничеството на Германо-българската търговско-индустриална камара и с него България стана 15-ата държава в света, в която на място може да се правят медицински и балнеопроцедури, които се плащат от тяхната каса. “Очакванията ни за туризма тази година са много по-високи, отколкото миналата. Данните от ранните записвания показват ръст от около 10%”, каза след срещата министър Ангелкова. Тя посочи още, че за разлика от миналата година през това лято са планирани 12% повече международни полети до летище Бургас и 8% повече до летище Варна. Основен фокус на срещата бе статутът на националните курорти заради започващото в сряда окончателно приемане в комисия на поправките в Закона за туризма. Друга тема бе ситуацията около ски учителите и ски училищата. След приемането на законопроекта ски учителите ще бъдат регламентирана професия, както и професиите екскурзовод и планински водач.", "date": "2020.02.04", "title": "Идват първите германци на здравен туризъм у нас (Обзор)"}
{"url": "https://www.24chasa.bg/novini/article/8149944", "text": "Последното голямо разширяване на ЕС, когато Румъния и България бяха приети през 2007 г., беше твърде прибързано и е необходимо повишено внимание при приемането на още членове от региона, засегнат от корупция и престъпност, смята френският президент Еманюел Макрон. Позицията му относно балканските държави беше припомнена в материал на Ройтерс за промените в процеса на приемане, които Еврокомисията ще обяви в сряда. “Макрон се превърна в най-искрената фигура сред европейските политици”, сочи агенцията. Предложените реформи ще дадат възможност на държавите членки да изразят по-ясно своята позиция, да замразяват процеса на приемане на нови страни или да принуждават кандидатките да рестартират преговорите в някои области от самото начало. Това е опит да се “умилостиви” Франция, наложила вето на разширяването на ЕС с Албания и Македония, посочва Ройтерс. ЕК се надява Париж да оттегли възраженията си преди май, когато ще има среща на върха с балканските държави в Загреб. Холандия и Дания също са скептично настроени, но ако Франция оттегли възраженията си, те вероятно ще я последват, твърдят източници от ЕС. “Макрон иска да бъде смятан за водеща фигура в ЕС и ние можем да се съобразим с това, тъй като доверието в ЕС е изложено на риск”, цитира агенцията високопоставена фигура в ЕС, участваща в реформите. ", "date": "2020.02.04", "title": "Ройтерс: Макрон единствен призна, че приемът на България в ЕС бил прибързан"}
{"url": "https://www.24chasa.bg/novini/article/8149866", "text": "Скоро заразата ще прерасне в мащабна пандемия, предсказа институт за инфекциозни заболявания в САЩ. Причината е, че коронавирусът се предава много леко от човек на човек. “Ситуацията е безпрецедентна и ние вземаме предпазни мерки”, каза Нанси Месониър, директорка на Националния център за имунизация и респираторни заболявания, в отговор на отправените от Пекин обвинения към САЩ, че създава паника. души - с новия коронавирус, срещу който населението няма имунитет”, каза тя. От неделя на всеки пътник, който не е американец и е посетил Китай в последните 14 дни, ще бъде отказван достъп в САЩ. В Москва здравното министерство също заяви, че се подготвя за възможно масово заболяване с коронавируса. От Русия излетя първият от общо 5 военни самолета, които ще евакуират руски граждани от китайския град Ухан, предаде ТАСС. Световната здравна организация обаче обяви, че епидемията от вирусна пневмония, появила се в Китай, още не е пандемия - термин, който се използва за разпространение на болест в целия свят. От появата на новия коронавирус през декември в град Ухан се разболяха над 20 000 души, като За още над 23 200 души има подозрения, че са заразени. Смъртните случаи в Китай вече са 425. Още по един има в Хонконг и Филипините.  “Вирусът е страшен, но още по-страшни са паниката и слуховете. Вирусите не признават граници, епидемичният взрив е мимолетен, но сътрудничеството между страните има дълга история”, обяви Китай и призова всички страни да обединят усилията си пред лицето на кризата. Новата инфекциозна болница с 1000 легла, построена за 10 дни в Ухан, прие първите си 50 пациенти, преместени от претоварените здравни заведения в китайския град, откъдето пламна епидемията, предаде АФП. В нея дежурят 1400 военни медици от китайската армия. Модулната сграда има над 400 стаи с обща площ 34 000 кв. м. Болницата е наречена “Хошъншан” - “Планина на Огнения бог” - божество от таоистката митология, което Заради епидемията от новия коронавирус Сингапур отмени голямо туристическо изложение, а властите в Макао затвориха всички казина за две седмици. Турция прекратява до края на февруари временно приемането на пътнически полети от Китай. 12 души в Германия вече са заразени с китайския коронавирус, потвърдиха властите. Новите заболели отново са служители на компанията за авточасти “Уебасто”, чиято централа е в Щокдорф, Бавария. Досега в провинцията са потвърдени 10 случая - 8 служители на компанията и двете деца на неин служител. “Уебасто” има 13 400 служители и 12 бази в Китай. Най-големият ѝ завод е в Ухан, център на епидемията. Обектът в Щокдорф миналия месец бил посетен от заразена служителка от Китай, която усетила симптомите едва по обратния път към дома.", "date": "2020.02.04", "title": "Белгиец, пътувал с български студенти, заразен с коронавируса (Обзор)"}
{"url": "https://www.24chasa.bg/novini/article/8148353", "text": "Ирландската комисия за защита на данните обяви във вторник, че започва разследване на практиките на Google LLC за обработка на данните за местоположение. Регулаторът на Ирландия заяви, че е получил редица жалби от различни потребителски организации в Европейския съюз по отношение на \"обработката на данни за местоположението на технологичния гигант и прозрачността около тази обработка\", предаде  . Разследването има за цел да установи дали Google има правно основание за обработка на данните за местоположението на своите потребители и дали компанията изпълнява задълженията си на администратор на данни по отношение на прозрачността, се казва в съобщението на ирландския регулатор. Новото разследване допълва още няколко други подобни разследвания в ЕС относно практиките на дъщерното дружество на Alphabet Inc. по отношение на обработката на данни.", "date": "2020.02.04", "title": "ЕС разследва \"Гугъл\" относно обработката на данни за местоположение"}
{"url": "https://www.24chasa.bg/novini/article/8149626", "text": "Водопроводът от Мало Бучино до Перник да стане за 30 дни. Това поиска във вторник Бойко Борисов, който бе на инспекция на полагането на тръбите. “Кметът на Перник  казва, че тръбите ще са готови след месец и половина, аз казвам за месец. Ако трябва, да се обзаложим”, каза премиерът. Ръководителят на обекта и министърът на икономиката Емил Караниколов обясниха, че ако трябва, ще увеличат смените и ще се работи и нощно време. Борисов припомни, че преди дни правителството е превело 27 млн. лв. за водопровода, а по-рано 30 млн. за мрежата в самия Перник. От видеото, което пусна премиерът във фейсбук, става ясно, че в събота и неделя ще затворят пътя заради водопровода. Да се предупредят хората, нареди им Борисов. Министър-председателят огледа и новите испански тръби, които издържат 26 атмосфери - в тях молекулите били подредени пластично и не били крехки. “А има ли червени ( )”, пита Борисов като намек към червения кмет на Перник. По-късно казва, че вижда провокация в сините тръби, трябвало да бъдат заровени бързо, а отгоре да се сложат червени лентички, за да са доволни всички. Обясняват му, че всичко, свързано с водата, е синьо. В джипа, на път към обекта, министърът на икономиката Караниколов обяснява, че строителството е започнало в събота, работи се със 7 багера, с 4 екипа, 40 човека са на обекта. 800 метра тръби вече са положени. Във вторник се очакваха 6 камиона, всеки един от тях носи по 107 м тръби. Досега са идвали по 2 камиона на денонощие. Караниколов обяснява, че в Испания работят две поточни линии, та ако нещо се случи с едната, процесът да не бъде прекъснат. Борисов пита и за двете пречиствателни станции, казват му, че завършвало проектирането им. По време на обиколката Борисов предлага на кмета Владимиров да даде на министър Караниколов значка за почетен гражданин на Перник. “Че изкара един наряд тук”. “Голям наряд изкара”, съгласява се кметът.  ДИМА МАКСИМОВА Националното сдружение на общините в Република България (НСОРБ) настоява да се ускори прехвърлянето на общинските язовири към държавата. Само 5% от предложените са деактувани, изискват значителен финансов ресурс, а много от тях са в критично състояние. “Очакваме в най-скоро време и този въпрос да бъде придвижен с по-бързи темпове, а не от 2700 язовира да имаме 132 само актувани в държавна собственост”, каза Даниел Панов, кмет на Велико Търново и шеф на НСОРБ. Във Велико Търново на среща се събраха кметовете от Северен централен район. Най-притеснително било положението в Хасковско, където язовирите, за които кметовете продължават да носят отговорност, са 1100 и в Харманли - с 500 язовира. На срещата бе дискутирано и предложението 2% от подоходния данък да остават в общините. Сред предложените на финансовото министерство варианти е и това да се отнася за общини, които имат събираемост на местните данъци и такси над 85%. “За Велико Търново това са над 4,5 млн.лв., които всяка година ще влизат към бюджета. Най-важното е, че с тези средства ще може да се дофинансират дейности, за които в момента общините нямат възможност”, смята Панов.", "date": "2020.02.04", "title": "След 30 или 45 дни ще има нов водопровод до Перник - премиерът и кметът се обзаложиха (Обзор)"}
{"url": "https://www.24chasa.bg/novini/article/8148306", "text": "Кола горя като факла в столичния квартал \"Люлин\". Инцидентът станал в понеделник около 22 ч в градинката пред блок 436. Автомобилът беемве бил паркиран в градинка пред блока. Очевидци видяли пламналата кола и веднага подали сигнал. На мястото пристигнал екип на пожарната и потушил пламъците. Към момента причините за инцидента се изясняват. Разглежда се версията и за умишлен палеж. Назначена е пожаротехническа експертиза, която да изясни причините за пламването.", "date": "2020.02.04", "title": "Кола горя в столичния кв. \"Люлин\" (Снимка)"}
{"url": "https://www.24chasa.bg/novini/article/8145418", "text": "“Хората, които пристигат в нашата страна, не са тези, които искаме. Те идват чрез лотария, чрез верижна имиграция. Ще сложим край на това.” Така президентът Доналд Тръмп обясни въвеждането на ограничения за заселване в САЩ – крайъгълен камък на предишната и настоящата му предизборна кампания. Администрацията вече може да прилага строгите правила, след като Върховният съд отмени забрана за влизането им в сила, наложена от апелативно съдилище в Ню Йорк. Новата политика съществено разширява факторите, които се вземат предвид при издаване на разрешение за постоянно пребиваване в САЩ, известно като зелена карта. Наред с изискванията за свободно владеене на английски език и завършено средно образование, кандидатите ще че имат средства и умения да печелят и да се издържат, да “допринасят за процъфтяването на Америка”. Държавният департамент ще ги прекарва през иглено ухо, за да разбере дали биха се възползвали или вече ползват облекчения за получаване на жилище, талони за храна и евтино лечение по програмата “Медикейд”. Не става дума само за кандидатстващите от чужбина, а и за милиони други, които чакат в САЩ зелена карта – важна стъпка към получаване на гражданство. Лотарията не е единственият начин да се добереш до зелената карта. Това става и чрез сключване на брак с американски гражданин, чрез осигурена работа, молба за политическо убежище, роднини в Щатите, които имат статут на постоянно пребиваващи. Но чрез компютър хората, преследващи американската мечта. Така се издават едва около 50  000 разрешения на година - скромна цифра на фона на почти 1 млн. души, които ежегодно получават зелена карта. Въпреки това лотарията е трън в очите на Тръмп. Президентът бизнесмен иска кандидатите да се подбират не на късмет, а според личните им качества и финансови възможности, възраст, квалификация, здравословно състояние, семеен статус.  Логично е да се очаква тези строги критерии да се приложат и за лотарията, която сега има скромни изисквания към кандидата от рода на средно образование или 2 г. професионално обучение и стаж. Специалистите припомнят, че всяка година за зелена карта кандидатстват около 100 000 българи и я получават средно 1500. Според тях целта на новите ограничения е броят на допуснатите да се ограничи с 41%, а до десетилетие – с 50 на сто. Лотарията не дава на спечелилите автоматичен достъп до САЩ, а ги прецежда и чрез интервю. И е много вероятно занапред цедката да стане по-ситна, да се прилагат строго индивидуални критерии, гарантиращи (доколкото е възможно), че в страната ще влязат квалифицирани, способни, работливи хора в разцвета на силите си, а не търсещи лесен поминък маргинали. Но така лотарийният принцип се обезсмисля. Критиците наричат новите правила аморален “тест за благосъстояние”, който ще издигне преграда пред бедните и цветнокожите имигранти, особено от Латинска Америка, Азия, Африка, а ще облагодетелства “белите и богатите пришълци”. “Срамота! В САЩ милиони хора са потомци на преселници, дошли без нищо и преуспели. Американската мечта не е частен клуб с такса за членство, а възможност да си уредиш живота”, възмути се Александрия Окасио-Кортес, представител на демократите в Конгреса. Тя и други недоволни политици посочват, че затягането на правилата ще засегне много от 25-те милиона пристигнали законно в САЩ имигранти, които чакат статут на постоянно пребиваващи. За окончателното влизане на новите разпоредби предстоят още съдебни битки. Но върховните съдии вече дадоха “картбланш” на властите да разследват дали даден кандидат-имигрант е в състояние да се самоиздържа, или ще тежи на американските данъкоплатци за федерални помощи. Имиграционните служби се зареждат с още кадри, по чиято преценка може да последва отказ на зелена карта и депортация. Неблагонадеждните макар че не е ясно какво точно означава това. Сред черните точки за дисквалификация е ползването на помощи за жилище, храна и лечение повече от 12-месеца в рамките на 3-години или вероятността кандидатът да се възползва от такива помощи в бъдеще. Ще се усложни събирането на вече получили зелена карта преселници със семействата им, което Тръмп нарича “верижна имиграция’. Родителите на хора с право на постоянно пребиваване и на американски граждани по-трудно ще получават зелена карта. Ограниченията ще засегнат и кандидатите със здравословни проблеми, но без средства, които може да се възползват от спонсорирани услуги на клиники и старчески домове. Накратко, по-голям шанс за постоянно заселване ще имат финансово стабилни, високообразовани бели хора с търсени професии, добър английски и частна здравна застраховка. Изгледите намаляват за нискоквалифицирани кандидати от Третия свят, на които е нужна подкрепа, за да си стъпят на краката. Новите строги правила няма да важат за бежанци, търсещи политическо убежище, бременни жени и деца, определена категория военни и съпрузите им, както и за жертви на сексуален трафик и насилие, уверяват властите. на постоянно пребиваващи. Но по изчисления на неправителствени организации като “бреме за обществото” могат да бъдат дамгосани три четвърти от 550  000 живеещи в САЩ чужденци, които всяка година подават молба за получаване на зелена карта - повечето по линия на събиране на семейства или брак, пише “Вашингтон пост”. Вестникът посочва, че уплашени да не изгубят шанса си да останат в Америка, много от тях вече се отказват от социалните програми за хора с ниски доходи, които зад океана и без това не са щедри като в Германия и Скандинавия. В типичния си безпардонен стил Тръмп, който навремето обяви, че мързелът е присъщ на чернокожите, сега пита “защо да приемаме имигранти от клоаки като Хаити, където всички са болни от СПИН, и от Нигерия, а не от Норвегия. И не само пита, а взема мерки да спре неподходящите чрез стени, визови секири и клетки за затваряне на деца по границата. Но зад словесните му изцепки, както обикновено, се крие здрав разум – още повече че нейните изтичат към Азия. Това разбираемо допада на много избиратели, притеснени от вноса на гладни гърла, престъпност и тероризъм, и поради тази причина е силен коз в битката на президента за втори мандат. Taка с годините демографията на имигрантите в САЩ би трябвало да се свие по думите на Хитлер до “по-чисти раси”. А онези в страните донори, които бързат да се радват, че повече техни сънародници ще си останат в родината, изглежда, не съзнават, че ще се простят с най-качествените. ", "date": "2020.02.04", "title": "Бедните имигранти в САЩ – добре дошли, добре си отишли"}
{"url": "https://www.24chasa.bg/novini/article/8148350", "text": "Началото на 2015 г. Жена, болна от рак, отчаяно търси лек за смъртоносната болест. Химиотерапиите и медикаментите не дават резултат и тя се обръща към недоказани от науката методи. Случайно разбира от приятел, че в провинцията Накхон Патом в Тайланд има ферма за крокодили, където дават кръв от животните на хора, болни от рак. На своя отговорност отива на място и взема капсули с изсушена кръв. Тя е една от многобройните жертви на смъртоносната болест, които търсят последна надежда във фермата. Историята й разказва Сивануй Павародом, дъщеря на семейството, което отглежда крокодилите. Там има повече от 20 хил. едри влечуги. Гледат ги основно заради кожата, която изнасят за Япония и Франция. „Стопанството ни е затворено за обществено ползване, но много на човека и действат като лек – разказва момичето. – Причината е в имунната им система, защото те са единствените животни в света, които не боледуват от нищо. През последното десетилетие много хора идват с лекарски експертизи, които доказват, че са болни от рак, и искат да получат кръв от влечугите. Това не е законно никъде по света, но при нас е прието. Щом са болни, ние не можем да не им помогнем. Не го правим за пари. Даваме ги безплатно. Но не си мислете, че кръвта им се предоставя така, както се източва. Първо се изсушава и се поставя в капсули. Придобива лекарствен вид. Досега съм забелязала, че помага много на хора, които са в начален стадий на болестта. Мога смело да кажа, че познавам някои, които са се излекували напълно. Зависи и много от вида на заболяването. При хора, при които е открито късно, само ги поддържа за по-дълъг период от време. Ако лекарите им дават 3 месеца живот, с пиенето на кръв от крокодили става година например. При всеки е различно. Аз също съм вземала тези хапчета, за да се предпазя от рака в бъдеще.“", "date": "2020.02.04", "title": "Може ли кръвта на крокодила да срази рака"}
{"url": "https://www.24chasa.bg/novini/article/8148473", "text": "Тази нощ се очаква рязко застудяване и валежи от дъжд, които с понижението на температурите в Западна България и Предбалкана ще преминават в сняг. Прогнозата на метеоролозите е за значителни снеговалежи в Родопите, а през нощта срещу четвъртък и в Североизточна България. От силния вятър в Източна България са възможни виелици, навявания и образуване на преспи. В тази връзка Агенция „Пътна инфраструктура“ призовава шофьорите да тръгват на път с автомобили, подготвени за зимни условия, да карат със скорост, съобразена с пътните условия, да не предприемат рискови маневри, както и изпреварване на снегопочистващата техника. Всички машини на пътноподдържащите фирми са в пълна мобилизация за почистване и обработване на републиканските пътища, за да се осигури пътуване при зимни условия. За повишаване безопасността на движение като превантивна мярка ще се пристъпва към затваряне на отделни участъци за обработване на настилките с химически вещества и инертни материали, а там където се налага заради силния вятър и снегонавяванията е възможно трафикът да се спира изцяло до подобряване на метеорологичните условия и почистване на пътя. Гражданите и транспортни фирми могат да получават информация за актуалната пътна обстановка в страната от интернет страницата на АПИ –api.bg, както и по всяко време на денонощието на телефон 0700 130 20 в АПИ.", "date": "2020.02.04", "title": "Пътна полиция: Бъдете внимателни, идват силни ветрове и снеговалежи"}
{"url": "https://www.24chasa.bg/novini/article/8148483", "text": "Световната здравна организация (СЗО) обяви, че епидемията от вирусна пневмония, появила се в Китай, още не е пандемия - термин, който се използва за разпространение на болест в целия свят, съобщи АФП, цитирана от БТА. \"Понастоящем не сме в ситуация на пандемия - заяви Силви Бриан, директор за подготовка за опасност от инфекциозни заболявания в света. - Ние сме във фаза на епидемия с много огнища\". От появата на новия коронавирус през декември в гр. Ухан, от него се разболяха повече от 20 000 души, като заразата се разпространи в двайсетина държави. Смъртните случаи в континентален Китай вече са 425. Още по един има в Хонконг и Филипините. Силви Бриан напомни, че в центъра на епидемията - провинция Хубей, властите са взели мерки за ограничаване на заразата. \"Надяваме се на базата на мерките, взети в Хубей, а и на други места, където има такива случаи, да можем да спрем предаването на вируса и да се отървем от него\" - добави тя. Световната здравна организация тази седмица ще проведе телеконференция с представители на транспорта и туризма, за да бъдат изработени препоръки за защита на екипажите, така че да бъдат подновени полетите до Китай, предаде Ройтерс.", "date": "2020.02.04", "title": "СЗО: Новият коронавирус още не е пандемия"}
{"url": "https://www.24chasa.bg/novini/article/8148524", "text": "Руският президент Владимир Путин заяви днес, че предложените промени в конституцията нямат за цел да удължат пребиваването му на власт, а да подобрят политическата система в страната, предаде АФП. Путин предизвика политическа буря на 15 януари с предложението за конституционни реформи, които доведоха до оставката на непопулярния премиер Дмитрий Медведев и кабинета му. Инициативата, която изненада руснаците и голяма част от политическия елит, събудиха спекулации, че Путин (67 г.) опитва да удължи хватката си върху властта след изтичането на четвъртия му президентски мандат през 2024 г. „По време на работата си като президент и премиер за мен стана очевидно, че някои неща не функционират както трябва“, каза президентът, цитиран от  . „Много често възникват проблеми в здравеопазването, образованието на общинско ниво“, допълни той. Предложенията на държавния глава предвиждат затягане на контрола над местната власт и засилена роля на съветнически орган, наречен Държавен съвет, както и на самото президентство. Критици на Кремъл са единодушно в своето противопоставяне на реформата, а опозиционерът Алексей Навални заяви, че Путин иска да стане „пожизнен лидер“. Социологическият център „Левада“ заяви миналата седмица, че 47% от руснаците смятат, че поправките обслужват интересите на Путин, а 44 на сто мислят, че целта им е подобряване на политическата система.", "date": "2020.02.04", "title": "Путин: Чрез конституционните промени няма да заграбя властта"}
{"url": "https://www.24chasa.bg/novini/article/8148577", "text": "Мащабна операция на ГДБОП и ОД на МВР – Пазардижик се провежда в Държавно горско стопанство \"Алабак\" - Велинград, предаде  Над 10 са задържаните за различни видове корупционни действия и незаконна сеч. Акцията продължава. Претърсват се различни адреси. Полицейското присъствие в района е засилено.", "date": "2020.02.04", "title": "Над 10 задържани за корупция и незаконна сеч в горското стопанство във Велинград"}
{"url": "https://www.24chasa.bg/novini/article/8148554", "text": "Тази година българският туризъм ще има 10% ръст. Това обяви министърът на туризма Николина Ангелкова след среща с браншови организации в отрасъла в х-л \"Интерконтинентал\".  Според данните това лято летището в Бургас ще има ръст на полетите от чужбина с 12 %, а летището във Варна - с 8%, предимно от европейски страни.  Междувременно са започнали да се записват първите немски туристи, гостуващи у нас по линия на договора с немските здравни каси. Само в курорта \"Албена\" има вече 100 такива записани гости от Германия, каза шефът на курорта Красимир Станев. Договорът с немските здравни каси бе подписан преди няколко месеца и по силата му здравната система на Германия покрива разходите на своите членове за почива в български балнеокурорти. ", "date": "2020.02.04", "title": "Ангелкова: 10% ръст на туризма тази година"}
{"url": "https://www.24chasa.bg/novini/article/8148605", "text": "Специализираната прокуратура отдели материали от образувано досъдебното производство, касаещо множество престъпни деяния, част от които свързани с неплащане на значителни по размер такси по Закона за хазарта, пране на пари и други. По това производство в качеството му на ръководител на организирана престъпна група е привлечено лицето В.Б. (Васил Божков - б.р.) Това съобщиха от пресцентъра на прокуратурата. В отделените материали се съдържат данни и за други противоправни деяния - убийства, принуди и изнасилвания, за които е образувано ново досъдебно производство за участие в организирана престъпна група, действала на територията на страната в периода от 2012 г. до настоящия момент. Изискани са досъдебни производства от други прокуратури, касаещи конкретни случаи, свързани с разследване на убийства и опити за такива. Извършва се анализ на всички убийства през годините, свързани с лица, осъществявали хазартна дейност, както и случаи на извършени изнасилвания. Прокуратурата и МВР призовават всички граждани, които имат информация, относима към разкриването на престъпната дейност на групата, да сигнализират на телефони 02 982 8998; 02 9828590, като анонимността им е гарантирана.", "date": "2020.02.04", "title": "От делото за хазарта прокуратурата отделя разследване за убийства и изнасилвания"}
{"url": "https://www.24chasa.bg/novini/article/8148678", "text": "Онлайн игрите и кратките видеоприложения за мобилни телефони са сред малкото печеливши от епидемията от коронавируса в Китай, събирайки милиони гледания и сваляния, докато хората, затворени под доброволна карантина у дома, търсят развлечение и начин да запълнят времето си. Този неочакван поврат дори накара компаниите, повече свикнали с бизнеса в шоурума, като автомобилостроителите \"Тесла\" и \"Мерцедес-Бенц\", тази седмица по-активно да рекламират продуктите си онлайн. Китайците по традиция масово пътуват и се събират със семействата и приятелите си по време на традиционните празници за лунната Нова година, но тази година мнозина отложиха или отмениха плановете си заради тревогата от разпространението на новия коронавирус. \"Използвам мобилния си телефон само три часа на ден, когато съм на работа, но най-малко осем часа всеки ден по време на Пролетния празник, защото ми е толкова скучно\", каза Лу Чжан, помощник гимназиален учител от източната провинция Шандун, имайки предвид принудителната ваканция. \"Много ученици също играят по време на пролетния празник\", каза тя, като допълни, че прекарва повече от пет часа всеки ден в игра на покер, освен останалите игри. \"Понякога ме канят да се присъединя, когато виждат, че съм в мрежата\", обясни тя. \"Прекарах 10 часа в интернет вчера\", съобщи в социалните медии жител на Шанхай, представил се само като Ван, и допълни: \"Какво друго предлагате да правя?\" Здравните и фитнес приложения също популярни, като Keep, което предлага фитнес уроци на живо. Печалбите му нараснаха с 15 процента за седмица, а здравното приложение Pingan Good Doctor регистрира нарастване на свалянията от 1186 процента. \"Смятаме, че китайските интернет и логистични компании донякъде са защитени от негативния ефект от епидемията на коронавируса, написаха вчера анализатори от Bernstein Research, отбелязвайки нарастващ тренд за всички продукти и услуги да излязат онлайн. Блокбъстър на Tencent \"Honour of Kings\" е достигнал печалба от 2 млрд юана (286 млн долара) на 24 януари, навечерието на празника, пресметна Пей Пей, анализатор Sinolink Securities Co., надминавайки всички китайски мобилни онлайн игри в Apple App Store за цялата едноседмична ваканция през 2018 г. Американският производител на електрически автомобили \"Тесла\", който започна през декември продажбата на коли, произведени в завода в Шанхай, увеличи ежедневните си онлайн реклами в мобилното приложение \"Доуин\", за да изтъкнат качествата на колите си. Няколко автодилъри, работещи за компанията \"Мерцедес-Бенц\", също прибягнаха до приложението \"УиЧат\" с линк към 360-градусов оглед на интериора на нейния GLB компактен SUV, симулиращо преживяването на пътника и предлагащо близък план на детайлите от кожените седалки и таблото. \"Без да напускате дома си, използвайте виртуалната реалност, за да разгледате колите!\", убеждава зрителите един от дилърите.  (БТА)", "date": "2020.02.04", "title": "Милиони в Китай търсят спасение от скуката в онлайн игри и мобилни приложения"}
{"url": "https://www.24chasa.bg/novini/article/8148679", "text": "25-годишният Джанел А. и съучастникът му – 45-годишният Енчо А., известен като Сали, са предадени на съд с обвинителен акт на Окръжната прокуратура в Добрич за грабеж, придружен с убийството на 79-годишен мъж от добричкото село Сенокос. Престъплението по член 199, ал. 2, т. 2, във връзка с член 198, ал. 1 от НК, извършено в съучастие, се наказва с лишаване от свобода от 15 до 20 години, доживотен затвор или доживотен затвор без замяна. На 27 декември 2018 г. след обилна почерпка подсъдимите решили да отидат да крадат желязо. По предложение на 25-годишния Джанел се насочили към дома на 79-годишния Георги М., пенсиониран служител на МВР, който имал в двора си струпани метални тръби и стълба. Възрастният човек притежавал и ловна пушка, която Сали и Джанел решили да откраднат. Когато влезли през съседно празно място в двора на Георги М.,видели, че в една от стаите свети лампа и работи телевизорът. Присъствието на Джанел и Сали било усетено от възрастния мъж. Той попитал кой е, отключил и излязъл навън. 25-годишният Джанел го блъснал в гърдите, Георги М. паднал по гръб и започнал да вика за помощ. Джанел запушил устата му, а Енчо А. започнал да удря с пета в челото пострадалия, ритал го в главата, псувал го, а 25-годишният подсъдим нанасял юмруци и запушвал устата му. Сали влязъл в къщата, намерил мобилния телефон на 79-годишния Георги, взел го, като скрил това от съучастника си. После двамата си разменили ролите. Джанел влязъл да тършува за ловната пушка, а Енчо ритал на убиване стареца. Пострадалият дишал тежко, задушавал се и спрял да вика. След като не намерели ловната пушка, подсъдимите внесли тялото на Георги М. в дома му и го оставили да лежи в коридора. На 28 декември 2018 г. тялото му било намерено там от племенницата му. Тя се обадила на кмета на село Сенокос, а заради петна от кръв в двора бил повикан и полицейски екип. Междувременно заместващата личния лекар на убития издала съобщение за смърт и Георги М. бил погребан. Няколко дни по-късно синът на 79-годишния Георги М. установил, че от къщата липсва мобилният телефон на баща му и подал сигнал. Енчо /Сали/ продал отнетия телефон на Джанел за 20 лева и 4 л бира, като обяснил, че е подарък от сестра му. За установяване причините за смъртта на 79-годишния Георги М., който бил в добро здраве и състояние за възрастта си, била разпоредена и извършена ексхумация на 12 февруари 2019 г. Заключението на назначената съдебномедицинска експертиза сочи като причина за смъртта на жертвата тежка съчетана черепно-мозъчна и гръдна травма. И Енчо /Сали/, и Джанел са осъждани. И двамата извършители на тежкото криминално деяние са с лоши характеристични данни и не работят. Енчо е без образование, а Джанел – с основно. След приключване на досъдебното производство двамата са приведени във варненския затвор. Предстои делото срещу тях да бъде насрочено за разглеждане в Добричкия окръжен съд.", "date": "2020.02.04", "title": "Съдят убийците на 79-годишен мъж в Добрич"}
{"url": "https://www.24chasa.bg/novini/article/8148716", "text": "Европейската комисия ще увеличи мерките за борба срещу рака в общността, в която всеки четвърти смъртен случай е от злокачествено заболяване, съобщиха ДПА и БТА. Председателят на ЕК Урсула фон дер Лайен обявява днес начало на обществени консултации в ЕС по план \"Да победим рака\", в които ще бъдат събрани мненията на лекари, учени, неправителствени организации и политически лидери. \"Учих медицина, за да помагам на другите хора да превъзмогнат тъгата и безпомощността. Днес преживяемостта от рак се увеличава, но все още има много неща, които да направим\", написа Фон дер Лайен в \"Туитър\". В Световния ден за борба с рака Евростат публикува данни, според които близо един милион и двеста хиляди европейци са починали от рак през 2016 г. Това са двадесет и шест на сто от всички смъртни случаи в общността. Ракът на белия дроб е най-смъртоносната форма на заболяването при мъжете, за жените това е ракът на гърдата, установява още Евростат. Сред починалите от рак по-голям е броят на мъжете в сравнение с жените. Най-високите нива на смъртност от рак в ЕС са в Унгария - 345 на 100 000 души, Хърватия, Словакия и Словения. Ниски нива на смъртност от злокачествени болести има в скандинавските и средиземноморските страни, като най-ниското ниво на смъртност от рак е отчетено в Кипър - 194 на 100 000 души.", "date": "2020.02.04", "title": "Европейската комисия ще засили мерките\nза борба срещу рака"}
{"url": "https://www.24chasa.bg/novini/article/8148698", "text": "Президентът на Турция Реджеп Тайип Ердоган заяви пред журналисти, връщайки се от посещение в Украйна, че на дадения момент неговата страна няма да влиза в конфликт с Русия, предава ТАСС, като се позовава на информация на телевизионния канал NTV. „На този етап няма да влизаме в конфликт или сериозно противоречие с Русия. С Русия имаме много сериозни стратегически инициативи (проекти)“, подчерта президентът, цитиран от \" \". В качеството на примери за тези „стратегически инициативи“ Ердоган посочи два примера: изграждането на първата АЕЦ „Аккую“ в Турция и изпълнението на проекта „Турски поток“. „Първо, това се отнася до нашата ядрена енергия, която стартираме много решително. И там има много, много сериозни цифри…Второ, проектът „Турски поток“ също има голямо значение….Той е важен и за нас, защото е стратегическа инвестиция“, обясни турският президент.", "date": "2020.02.04", "title": "Ердоган: Няма да влизаме в конфликт с Русия"}
{"url": "https://www.24chasa.bg/novini/article/8148556", "text": "ТЕЦ \"Бобов дол\" спря работа за около 36 часа, научи наш репортер. Причината била прекъснатата връзка с язовир \"Дяково\", откъдето централата получава вода за охлаждане на генераторите. Първият блок е бил спрян в събота в 1,40 ч, а вторият - в неделя в 12,40 ч, обясни директорът Емил Христов. Наложило се е спешно да се направи достъп до другия водоизточник река Джерман. В понеделник, 45 минути след полунощ е запален отново първият котел, а тази вечер трябва да заработи и вторият блок. \"Сега имаме \"техническа вода\" за работа на централата, но съм затворил работническия стол и от чешмите не тече питейна вода. Въвел съм 3-часов режим, за да има вода за банята на работниците\", допълни директорът. Според него в язовир \"Дяково\" има достатъчно вода. Той е бил изграден преди години точно, за да захранва теца. В момента имало 13 млн. кубика вода, а мъртвият обем бил 2,5 млн. кубика.  Заради прекъснатата връзка на теца с язовира, без вода остава дупнишкото с. Палатово. Досега подаването на питейна вода за селото зависеше изцяло от системата за ползването на вода от теца. От язовира тя отиваше до централата, където се пречистваше и с помпи се качваше в резервоарите на селото. От вторник в Палатово, където живеят около 130 души, има водоноска.", "date": "2020.02.04", "title": "ТЕЦ \"Бобов дол\" спря за 36 часа"}
{"url": "https://www.24chasa.bg/novini/article/8148730", "text": "Укрепването на европейското научноизследователско пространство заедно с държавите членки стои високо в политическия дневен ред на Европейската комисия и сред моите приоритети като ресорен комисар. За тази цел трябва да предприемем мерки на всички равнища - ЕС, национално, регионално. Интензивните диалози с гражданите са ключови. Те допринасят за повишаване на осведомеността и видимостта на европейските научни изследвания, за възстановяване на доверието на гражданите в науката. Трябва да излезем извън традиционния подход на правене на политики и да се вслушваме повече в гражданите. Това заяви българският еврокомисар Мария Габриел при откриването в Загреб на Съвета по конкурентоспособност на министрите, отговарящи за научните изследвания, съобщиха от  Бъдещето на Европейското научноизследователско пространство, мерките за борба с изтичането на мозъци и какви условия трябва да бъдат създадени за младите учени в регионите, бяха теми в основата на дискусиите. Според българския еврокомисар е ключово да се развият синергиите между науката, образованието и иновациите като част от по-широка политика на знанията. „Въпросът е не само да задържим учените ни в техните региони, но и да насърчим повече млади хора да се занимават с наука. Всички трябва да имат достъп до възможностите. Затова една от водещите ми цели е да разширим участието на страните членки с по-слаби резултати в новата програма „Хоризонт Европа“ чрез сформиране на екипи и създаване на центрове за високи постижения, укрепване на националните служби за контакт, технически съвети и помощ. Заплащането на научните изследователи също е важен въпрос, за който трябва да предложим работещи мерки\". \"Разчитам на подкрепата на държавите членки и всички заинтересовани страни да създадем заедно приобщаващо, отворено и основано на върхови постижения европейско научноизследователско пространство, свързано с европейското пространство за образование“, призова в заключение българският еврокомисар Мария Габриел.", "date": "2020.02.04", "title": "Мария Габриел: Трябва да насърчим повече млади хора да се занимават с наука"}
{"url": "https://www.24chasa.bg/novini/article/8148786", "text": "Виетнам ще постави под карантина за поне 14 дни в два военни лагера край Ханой 950 свои граждани, които ще се върнат със самолет от Китай, като предпазна мярка срещу разпространението на коронавируса, предаде Ройтерс, като се позова на държавното радио \"Гласът на Виетнам\". Не се уточнява кога самолетите от Китай ще кацнат на столичното летище \"Ной Бай\" и на летище \"Ван Дон\" в провинция Куангнин, предаде БТА. Ако по време на карантинния престой у някого се появят симптоми с повишена температура, той ще бъде прехвърлен в болница за лечение, заяви главният военен лекар на Ханой, цитиран от радиото. Днес виетнамските власти съобщиха за нов случай на заболяване от коронавирус в страната, с което броят на заразените достигна девет. Сингапур съобщи днес за шест нови потвърдени случая на заразени, четирима от които са се заразили в местен магазин за здравни продукти, обслужващ предимно китайски туристи. Другите двама са сингапурски граждани, евакуирани от Ухан.Така броят на регистрираните заразени с коронавируса в Сингапур достигна 24. Всички предишни 18 случая бяха свързани с неотдавнашни пътувания до Ухан. Три четвърти от населението на Сингапур е от китайски произход.", "date": "2020.02.04", "title": "Виетнам поставя под карантина за 14 дни в военни лагера 950 свои граждани"}
{"url": "https://www.24chasa.bg/novini/article/8147274", "text": "От Русия излетя първият от общо пет военни самолета, които ще евакуират руски граждани от китайския град Ухан, предаде ТАСС. С машината пътуват военни медици и вирусолози с диагностична апаратура, средства за индивидуална защита и медикаменти, съобщи БТА. Според оценка на руското посолство в провинция Хубей с център Ухан има 341 граждани на Русия, 183 от които са установили връзка с дипломатите и 132 са изразили желание да се евакуират. Сред заразените с коронавирус в Ухан няма руски граждани, уточни пред журналисти в Пекин посланикът на Русия в Китай Андрей Денисов.", "date": "2020.02.04", "title": "От Русия излетя първият самолет за Ухан за евакуация на нейни граждани"}
{"url": "https://www.24chasa.bg/novini/article/8147338", "text": "Специалният пратеник на американския президент Доналд Тръмп за Косово и Сърбия Ричард Гренел призова днес новото косовско правителство да премахне наказателните мита върху сръбските стоки, които блокираха преговорите между двете балкански страни, предаде Асошиейтед прес. Ричард Гренел, който е посланик на САЩ в Германия, заяви: \"Ние очакваме митата да бъдат отменени незабавно\". \"Ясно заявихме на всички косовски партийни лидери, че отмяната на митата е в най-добър интерес на Косово и неговата икономика и желанието за привличане на нови бизнеси\", заяви Гренел за Асошиейтед прес по имейл. Новият косовоски премиер Албин Курти заяви пред парламента снощи, че митата няма да бъдат премахнати и че Косово ще настоява за реципрочност в търговията със Сърбия, допълва БТА. Той не уточни какво има предвид.", "date": "2020.02.04", "title": "Пратеник на Тръмп призова Косово да отмени митата върху сръбските стоки"}
{"url": "https://www.24chasa.bg/novini/article/8147319", "text": " е бил новопостъпил военнослужещ, предаде Ройтерс. Това е втори случай на въоръжено нападение от служител на френските служби за сигурност за последните четири месеца. Нападателят в Диоз рани един човек в ръката, преди да бъде прострелян. Сега той е в болница. \"Потвърдено е, че нападателят е бил млад военен, който е започнал основното си обучение преди два месеца и е бил в изпитателен срок\", написа в туитър министърът на въоръжените сили Флоранс Парли. \"Той не е бил дежурен по време на инцидента. Осъждам това нападение, чиято мотивация ще бъде разследвана от съдебните власти\", добави тя, цитирана от БТА. Малко преди атаката полицейският участък в града получил предупреждение по телефона от човек, който твърдял, че е от въоръжените сили и че ще бъде извършено нападение в името на \"Ислямска държава\". През октомври м.г. компютърният техник в парижката полиция Микаел Арпон уби с нож четирима души в полицейската централа, преди да бъде застрелян. Арпон приел исляма и е проявявал признаци на радикализация преди нападението, но не е бил официално разследван и е запазил работата си, припомня агенцията. Вчерашното нападение в жандармерийската казарма вероятно отново ще повдигне въпроси как Франция може да осуети проникването на радикализирани лица в службите си за сигурност. Страната има многобройна мюсюлманска общност, отбелязва Ройтерс.", "date": "2020.02.04", "title": "Нападателят в сградата на жандармерията в Диоз\nбил на обучение като военен"}
{"url": "https://www.24chasa.bg/novini/article/8147380", "text": "Продуцент на филма е Николай Урумов, който е студент по режисура в НАТФИЗ. Сценаристите Нели Димитрова и Валентина Ангелова са преподаватели по драматургия в Академията, а Ясен Атанасов и Александър Милчев са третокурсници по актьорско майсторство в класа на проф. д-р Ивайло Христов. Изпълнителката на главната роля - Алиса Атанасова е възпитаничка на проф. Пламен Марков, завършила образованието си през 2013 г.", "date": "2020.02.04", "title": "С \"Петя на моята Петя\" откриват \"София филм фест\""}
{"url": "https://www.24chasa.bg/novini/article/8147321", "text": "Австралийският премиер Скот Морисън днес нарече сезона на горските пожари 2019-2020 г., които взеха вече над 30 жертви, \"черното лято\" на страната, предаде ДПА. \"Това е черното лято, което доказа нашия национален характер и нашата решимост\", каза премиерът в първата си парламентарна реч за годината. Десетки пожари продължават да горят днес в три щата, включително в околностите на столицата Канбера, предава БТА. \"Тези пожари още не са свършили и опасността все още е пред нас на много, много места, но днес ние сме заедно, за да скърбим, да почетем, да размислим и да се поучим от Черното лято, което продължава\", каза Морисън. В историята си Австралия е давала имена на отделни горски пожари според мястото и времето, като Черния четвъртък от 1851 г., Пепелната сряда от 1983 г. и Черната събота от 2009 г., но никога на цял сезон, допълва ДПА. Този път сезонът започна по-рано и тежко засегна четири щата, изгоряха 12 милиона хектара, загинаха най-малко 33-ма човека и над един милиард животни, а 3000 домове бяха унищожени. Цялото днешно заседание на федералния парламент в Канбера, който поднови работата си след двумесечната лятна ваканция, бе посветено на тази тема. Членове на семействата на девет пожарникари, загинали при потушаването, и началникът на пожарната служба в Нови Южен Уелс Шейн Фицсимънс, който оглавява борбата с горските пожари, присъстваха в парламента като гости. Няколко политици почетоха паметта на загиналите огнеборци. Премиерът Морисън благодари и на страните, предоставили помощ - сред които Нова Зеландия, САЩ, Канада, Индонезия, Малайзия, Република Корея, Сингапур, Япония, Папуа-Нова Гвинея и Фиджи. По време на заседанието протестиращи пред сградата на парламента призоваха за повече действия против климатичните промени. През последните месеци консерваторът Морисън бе подложен на критики заради справянето с кризата с горските пожари и бездействието спрямо промените в климата. Днес премиерът обяви, че възнамерява да свика кралска комисия за разследване на горските пожари, за да бъдат извлечени поуки за в бъдеще. Тя ще определи и кога федералното правителство може да се намеси при справянето с национално бедствие, което сега е в компетенцията на отделните щати. Кралски комисии в Австралия се създават по проблеми от особено обществено значение и имат широки правомощия, посочва ДПА. Морисън трябва да получи одобрението от премиерите на отделните щати и териториите, за да може разследването да започне. ", "date": "2020.02.04", "title": "Премиерът на Австралия нарече сезона на пожарите в страната \"черното лято\""}
{"url": "https://www.24chasa.bg/novini/article/8147421", "text": "Благодаря за подкрепата на президента досега, явно досега ни е подкрепял. Така коментира министърът на икономиката Емил Караниколов  , предаде  . „Ние имаме проблем в политическия елит по отношение на държавността, сами си нямаме доверие, пък искаме доверие от гражданите“, допълни Караниколов. Въпреки обвиненията на Радев, че правителството отказва да поеме вина за безводието в Перник, по думите на министъра на икономиката кабинетът е положил всякакви усилия, за да се пребори с водната криза в миньорския град. „Извинявам се на перничани, не искам никой да вижда, искам в Перник да има вода и възможно по-бързо да финализираме нормалния живот“, посочи още министърът.", "date": "2020.02.04", "title": "Караниколов за сваленото от президента доверие: Явно досега ни е подкрепял"}
{"url": "https://www.24chasa.bg/novini/article/8147475", "text": "Това е генералска битка. Така Росен Плевнелиев, президент на България от 2012 до 2017 година, коментира пред   обръщението на президента Румен Радев към нацията, в което той сне доверието си от правителството на Бойко Борисов. \"Ето ви генералската битка се случва. Тази битка между \"добрия\" и \"лошия\" генерал\", добави той и припомни, че в много свои изявления е говорил, че за президент на България имаме генерал популист. Плевнелиев цитира сентенцията \"Ако нямаш кауза, имаш нужда от война\" и призова да се запитаме каква е каузата на Румен Радев, който по думите му не се е посветил на единството на нацията и постоянно е бил контра на управляващите, че Радев е заложил само на картата, че той е морален стожер и моралната алтернатива за българските граждани, а накрая се е провалил. Росен Плевнелиен коментира в предаването \"12+3\" тезата на държавния глава за влизането на България в еврозоната: \"В не едно свое интервю съм предсказвал, че тази година ще сме свидетели на най-важната геополитическа битка в България - това е битката за влизането на страната ни в еврозоната. ... Ако България влезе в ERM II през април, това означава откъсване на България от руската геополитическа орбита. Това означава силна нова фаза на България в еврозоната, в богата и демократична Европа\". Според него вече виждаме как всички, които са против това, се организират и ще действат. По думите му най-голямата лъжа, която се разпространява през последните дни в България, е, че се прави каквато и да било реформа във валутния борд: \"Това, което се случва сега е изпускане на нервите на всички руски хибридчици, на всички, които не искат да влезем в еврозоната. Обявява се война на правителството, за да може България да не влезе в еврозоната\". В България има консенсус, че валутният борд е това, което не трябва да се пипа, уточни Плевнелиев. Според Плевнелиев президентът има право да снеме доверието си от правителството, както и самият той постъпи през 2013-а година спрямо правителството на Пламен Орешарски, но: \"До тук Румен Радев не е дал нито едно решение на посочените проблеми в страната. Нека държавният глава да извика тези институции да работят заедно. Три години той не изгради никакво доверие с управляващите, а воюваше с правителството\". По думите му всички скандали са факт, но трябва да се даде решение за тях. От тук нататък президентът Радев ще прави всичко възможно, за да се прожектира като алтернатива на правителството, прогнозира Плевнелиев и добави, че според него Румен Радев не се чувства добре като президент, а се бори за властта.", "date": "2020.02.04", "title": "Плевнелиев за президента Радев: Ако нямаш кауза, имаш нужда от война"}
{"url": "https://www.24chasa.bg/novini/article/8147486", "text": "\"Румен Радев е опозиционен лидер, който не е казал една дума добра дума за държавата. Злобата му и омразата му до такава степен преливат, че не не е нужно да коментирам опозиционен лидер.\" Това коментира през декември премиерът Бойко Борисов пред журналисти на отбелязването на 30 - годишнината от учредяването на СДС. Коментарът му дойде след интервю на Румен Радев пред Би Ти ВИ. И той сега си мисли, че аз ще се кандидатирам за президент и го навиват, съзря причината за нападките Борисов. И припомни, че още преди 15-20 г. се е заклел, че този пост не го интересува. \"Една минута гледах тази злоба, която не е присъща на обединител на нацията. С какво предизвикахме тази омраза? За 40 минути не е казал нито една добра дума за държавата. Аз само първата минута гледах и отидох да играя футбол, защото човек, който започва да говори от името на народа - такъв няма... Левски не си го е позволявал. От името на кой? Кой ти даде право?, попита Борисов. Подчерта, че по последните изследвания 50% не харесват Радев. И обясни, че и той не го е харесвал като шеф на ВВС. \"Цял свят ни хвали за F-16, а той продължава да дълбае за Грипен. Аз знам какво го мъчи, но не съм като него\", отказа да назове причината Борисов. Двуличен човек. Един ден хората ще разберат колко двуличен човек са си избрали за президент. Сигурен съм, защото когато тръгна за НАТО ми се обади:”да отида аз?”. Казах му “добре, отиди”, каза Борисов. И попита дали му завижда за срещата му с Тръмп до камината в Белия дом. Всеки демократичен президент е бил там, него да сте го видели? Но го пратих и той да се снима с Тръмп на срещата на НАТО\", каза още Борисов. Премиерът отговори на повечето нападки и даде пример колко добре се развива сега икономиката. \" 2008 г. беше златният дъжд - светът се къпеше в пари. След това дойде икономическата криза. След това дойде управлението на Орешарски - национална катастрофа. Срив на банки, фалираха банки. Сега изтеглихме държавата на нива, които в златните години е била. Всички казват - повишават се инвестиции, износът в последното тримесечие. Той сега си мисли, че ще се кандидатирам за президент и го навиват. Заклех се преди 15-20 г., че този пост не ме интересува. Каква е тази злоба? Събира инвеститори и вика “колко е готино в България”. Те му се смеят във Фейсбук\", заяви премиерът. Отговори и на критиките на Радев за новата фигура в прокуратурата. \"Тази злоба просто не разбирам защо. Днес Борис Велчев го поканих да говорим за конституцията, да съобразим какво може и не може. И с Филип Димитров като зам.-шеф на Венецианската комисия да го направим така че да се приема от Европа, да се приеме от народа, юридическите среди. Какво лошо сме направили?\", попита още Борисов. Припомни, че се вдига и кредитният рейтинг, оправена е КТБ, платени са руските реактори. \"Недоумявам каква е тази злоба. Бил ми е приятел, командвали сме заедно учения, на една маса сме били заедно. явно властта не е за всеки! Дворците, палатите, скъпите дрехи, явно променят хората. Не виждам какво лошо съм му направил, той само злоба и омраза показва вместо да работим за държавата\", заключи премиерът.", "date": "2020.02.04", "title": "Борисов още през декември: Румен Радев е опозиционен лидер, не обединител на нацията (Видео)"}
{"url": "https://www.24chasa.bg/novini/article/8147440", "text": "Окръжната прокуратура във Велико Търново внесе в съда обвинителен акт срещу пенсионерка и нейния син, теглили пари от чужда дебитна карта, без знанието на собственика, предадоха от пресцентъра на Апелативната прокуратура. Обвинението срещу Д.Б е за това, че на 31.03.2019 г. в гр. Велико Търново, при условията на продължавано престъпление, използвала платежен инструмент – банкова карта, без съгласието на титуляря, като извършила проверка на баланс по сметка и изтеглила сумата от 400 лева. Обвинението срещу синът й е за това, че на същата  дата, в гр.Полски Тръмбеш, при условията на продължавано престъпление, използвал същата банкова карта, като изтеглил на два пъти общ 380 лева. Престъпление по чл. 249, ал 1, вр. чл. 26 от НК. Обвиняемата и пострадалата били настанени за лечение в една стая, в болнично отделение. Привечер на 30 март м.г. двете жени излезли извън района на болницата и отишли до магазин, за да си купят нещо за вечеря. По време на пазаруването от портмонето на пострадалата изпаднала дебитната й карта. Обвиняемата забелязала това, навела се, взела картата и я прибрала в джоба си. Когато  останала сама в болничната стая пенсионерката решила да потърси ПИН кода за взетата банкова карта. Отворила болничното шкафче на пострадалата и видяла в него портмонето, в което намерила написан на листче ПИН код. На следващия ден обвиняемата станала много рано и отишла да си вземе кафе. На банкомат проверила колко пари има по чуждата карта и изтеглила 400 лева. Същата сутрин позвънила на сина си и му поръчала да дойде до болницата и да й донесе пижама. При посещението, дала на сина си дебитната карта заедно с ПИН кода. Казала му, че я е намерила и е изтеглила 400 лева, а той да изтегли останалите пари. Прибирайки се към дома си, обвиняемият спрял в град Полски Тръмбеш и на два пъти изтеглил  останалите 380 лева, след което изхвърлил дебитната карта. В следващите дни покрил свои заеми във фирми за бързи кредити. Предстои насрочване на делото за разглеждане от съда.", "date": "2020.02.04", "title": "Изправят на съд майка и син, източили картата на болна жена във Велико Търново"}
{"url": "https://www.24chasa.bg/novini/article/8147511", "text": "По време на посещението си във Вашингтон, председателят на Управителния съвет на Евро-атлантическия център за сигурност (ЕАЦС) Цветан Цветанов проведе работна среща с посланик Даниел Фрийд, бивш помощник държавен секретар на САЩ и понастоящем старши изследовател в Атлантическия съвет, съобщиха от ЕАЦС. Цветанов и Фрийд обсъдиха регионални аспекти на сигурността в Югоизточна Европа, в това число и нарастващите асиметрични заплахи в региона. В края на месец март 2020г. предстои Евро-атлантическият център за сигурност да представи в България книгата на посланик Фрийд „Съединените щати и Централна Европа в американския век“. Книгата е по повод стогодишнината от независимостта на Полша (1918 – 2018 г.) и представя исторически преглед на появата на националните държави в резултат от разпада на Руската и Австро-Унгарската империи. Отделено е специално внимание и на знаменитите Четиринадесет точки на президента Удроу Уилсън, които според автора са по същество първата стратегия на САЩ за създаването на правов глобален ред.", "date": "2020.02.04", "title": "Цветанов обсъди с посланик Даниел Фрийд асиметричните заплахи за Югоизточна Европа"}
{"url": "https://www.24chasa.bg/novini/article/8147556", "text": "Българската социална политика не работи по разделянето на деца от семействата. Напротив, работим, там където има възможности за превенция на изоставянето, да направим всичко възможно детето да остане в семейството. Това подчерта пред журналисти социалният министър Деница Сачева по повод протеста, насрочен за утре пред социалното министерство. Сачева каза в отговор на въпрос, че СЕТА е споразумение, в което не се третира по никакъв начин нищо, свързано със социалните услуги или с неправителствени организации, предаде БТА. Търговските споразумения се отнасят до свободната търговия и нямат нищо общо със социалните услуги, отбеляза тя. Сачева отново обясни, че Законът за социалните услуги дава възможност да бъде създадена национална карта за социалните услуги, като с нея търсенето и предлагането ще бъдат регулирани от държавата. Самият факт, че ще бъдат регулирани, означава, че няма да има свободен пазар, посочи тя и уточни, че чуждестранните доставчици на социални услуги, включително и европейските, след шест месеца от началото на дейността си ще подлежат на лиценз. Тя определи притесненията в тази посока като напълно неоснователни и допълни, че неправителствените организации, които изпълняват социални услуги, са юридически лица с нестопанска цел, които нямат право да формират печалба, тоест няма изобщо как да се говори за търговия и пазар. МТСП работи с общини, тоест сключва договори с общините и общините могат да делегират услуги на НПО, така че нито в Закона за социалните услуги, нито в СЕТА, има нещо, което може да притеснява някого, посочи Сачева. Тя допуска, че в протестите има политически подтекст. Деница Сачева информира, че през април ще бъде предложена промяна в Кодекса на труда и една от мерките е свързана с извънредния труд. В момента конкретните предложения се дискутират от работна група.", "date": "2020.02.04", "title": "Деница Сачева: Социалната ни политика не дели деца от семействата им"}
{"url": "https://www.24chasa.bg/novini/article/8147575", "text": "На днешния ден, 4 февруари, е роден големият македонски революционер Гоце Делчев, заяви лидерът на СДСМ Зоран Заев, посочвайки, че визията на Делчев е мост, който свързва всички народи, предаде сайтът Фокус.мк, цитиран от БТА. В деня когато е роден Гоце Делчев, се сещаме и величаем една от най-забележителните личности на македонската държавност, каза Заев. Делчев с посветената си борба и революционна дейност въплъти идеалите на свободата и социалната справедливост, които днес са дълбоко вкоренени в нашата държавотворна традиция. Неговата визия днес става мост, който ни свързва с другите народи в общите усилия за обединена Европа. Убеден съм, че Делчев и революционерите от този период са горди с нашето днешно постижение, когато направихме нашата страна членка на НАТО и когато сме на стъпка от покана за начало на преговори с Европейския съюз, каза Заев. В името на разбирателството и сътрудничеството между народите Гоце Делчев ни свързва и в чест на тази идея днес се покланяме на гроба на този велик човек в църквата \"Свети Спас\", написа Заев в своя профил във Фейсбук.", "date": "2020.02.04", "title": "Зоран Заев обяви Гоце Делчев за македонски революционер"}
{"url": "https://www.24chasa.bg/novini/article/8147628", "text": "Над 400 души бяха евакуирани от последния неразрешен мигрантски лагер в североизточната част на Париж, предаде Франс прес, цитирана от БТА. Операцията по евакуиране на мигрантите от Порт де ла Вилет е продължила от 6 ч. до 8 ч. сутринта местно време, съобщи полицията. Общо 427 мигранти, в това число четири жени, са прехвърлени в спортни зали и приемни центрове в област Ил дьо Франс. Мигрантите са били предимно еритрейци или сомалийци. Полицията ще следи да не се появят отново такива неразрешени мигрантски лагери във френската столица. В последния евакуиран лагер мигрантите са ползвали 266 палатки или самоделни подслони при силно влошено санитарна ситуация с купища боклуци с плъхове и тежка миризма на урина и изпражнения, добави полицията. През ноември м.г. вътрешният министър Кристоф Кастанер се ангажира да евакуира всички мигрантски лагери в североизточната част на Париж до края на 2019 г.", "date": "2020.02.04", "title": "Френската полиция погна последния неразрешен мигрантски лагер в Париж"}
{"url": "https://www.24chasa.bg/novini/article/8147691", "text": "След активни оперативно - издирвателни действия криминалистите на РУ- Ихтиман задържаха трима криминално проявени, причинили леки телесни повреди на двама служители от Филиала за спешна помощ в града, съобщиха от пресцентъра на МВР. В късните часове на 1 февруари, при опит за оказване на медицинска помощ на пациент във видимо нетрезво състояние, мъжът станал агресивен и заедно с двамата му придружители нанесли удари на шофьора на линейката и на фелдшерката, след което избягали в неизвестна посока. В хода на проведените оперативни и процесуално - следствени действия тримата са установени и задържани. Оказало се, че са братя на 19, 21 и 26 години, всичките криминално проявени, от същия град. По случая е образувано досъдебно производство под наблюдението на Районна прокуратура- Ихтиман.", "date": "2020.02.04", "title": "Задържаха трима, били шофьор и лекар от Спешна помощ в Ихтиман"}
{"url": "https://www.24chasa.bg/novini/article/8147733", "text": "Извършителите на престъпления в името на честта са с начално или основно образование и без доходи. Проучване в пет области на България, където има общности със специфични разбирания, нрави и обичаи - Търговище, Разлог, Смолян, Плевен и Враца разкрива преобладаващите случаи с престъпници. Съгласно съдебната практика престъпленията в името на честта могат да се обособят като такива против брака и семейството, против детето и личността. Такива престъпления са изоставяне, ранни и насилствени бракове, подхвърляне и замяна на дете, отвличане и изтезания на малолетни и непълнолетни. Това заяви на пресконференция адвокат Елка Пороминска от Асоциацията за жените адвокати по повод стартирането на проект \"Противодействие на злоупотребите в името на честта в социален и правен контекст\". Престъпленията в името на честта засягат предимно лица под 18 и 16 години, млади жени и момичета, от етнически общности и мигранти, както и лица с психически и ментални проблеми. Тези деяния се извършват в по-голямата си част от родители и близки на пострадалите. Насилието в името на честта се разпознава у нас в някои ромски общности под формата на ранни бракове, водещи до ранна бременност, полово предавани болести, отпадане от училище и последваща маргинализация, обясни адвокат Пороминска, цитирана от БТА. Мениджърът на проекта Диана Георгиева заяви, че е много тънка границата между ценности, чест и насилие. Извършителите на насилие в името на честта се възприемат като жертви заради срама, който трябва да преживеят в общността, обясни Георгиева. Според организаторите на проекта е много важна ролята на обществото и на образованието за справянето с насилието в името на честта. Проектът ще продължи до октомври тази година, като ще се анализират злоупотребите в името на честта както у нас, така и в Норвегия. В края ще бъдат изготвени препоръки към публични институции в двете държави. Проектът се осъществява с финансовата подкрепа на Centre for Equality and Diversity - Норвегия.", "date": "2020.02.04", "title": "Извършителите на престъпления в името на честта са с начално образование и без доходи"}
{"url": "https://www.24chasa.bg/novini/article/8147752", "text": "Европейската комисия ще приеме и представи утре промени, свързани с преговорния процес за присъединяване към ЕС. Това съобщи говорител на ЕК с уточнението, че предложението ще бъде обсъдено в същия ден с евродепутатите и държавите от ЕС, съобщи БТА. Предложението не е свързано с промяна на условията за присъединяване към ЕС, уточни говорител на комисията. По неговите думи условията са заложени в договора за ЕС и комисията не предлага правни изменения. Целта е преговорният процес да стане повече политически, да бъде по-предвидим и по-динамичен, поясни говорителят. Френският министър по европейските въпроси Амели дьо Моншален посочи вчера в Брюксел, че Париж настоява преговорният процес да бъде \"обратим\", както и постиженията от затварянето на дадена преговорна глава да бъдат по-бързо видими за гражданите на преговарящата държава", "date": "2020.02.04", "title": "Еврокомисията няма да предлага промяна\nна условията за присъединяване към ЕС"}
{"url": "https://www.24chasa.bg/novini/article/8146516", "text": "Най-голямата, най-богатата, уникална - доста неща се изговориха в последните дни за колекцията на бизнесмена Васил Божков. Но покрай чисто правния аспект на казуса, възникна и въпросът за съхранението на тези ценни предмети в хода на разследването срещу бизнесмена. Античните предмети от колекцията са по-познати, защото са били показван на изложби в чужбина и България, докато произведения на живопистта и графиката не са били показвани и не се знае точно кой е техният собственик, обясни пред   изкутвоведът и пресаташе на Националната художествена галерия Весела Радоева. До момента не е искана оценка на предметите от Националната художествена галерия. В момента те помагат с мнението си как най-безопасно да стане тяхното опаковане и транспортиране до хранилище. Идентификация, според закона, може да поиска всяко едно физическо или юридическо лице. Според профила на произведенията и според профила на музеите у нас този процес започва. За да стане това, трябва да се подготвят документи, свързани с произхода на произведението, начина на придобиване, както и официалната заявка. Формира се комисия от петима члена. Обичайната практика при извършване на идентификация е произведенията, които подлежат на оценка, да бъдат доставени физически с документация към всяко едно от тях. \"Нямаме никакви документи и никакви заявки за идентификация нито от Васил Божков като физическо лице, нито от някоя от неговите фирми или фондации да се направи идентификация\", обясни Весела Радоева. По думите й не всеки колекционер е длъжен да направи оценка на колекцията си.", "date": "2020.02.04", "title": "До момента не е искана оценка от НХГ на предметите от колекцията на Божков"}
{"url": "https://www.24chasa.bg/novini/article/8146561", "text": "В рамките на работното си посещение във Вашингтон, САЩ, председателят на Управителния съвет на Евро-атлантическия център за сигурност Цветан Цветанов се срещна с проф. Йона Александър – член на Борда на регентите на влиятелния Институт „Потомак“ (Potomac Institute for Policy Studies) и директор на Международния център за изследване на тероризма (International Center for Terrorism Studies). Това съобщиха от пресцентъра на ЕАЦС. Проф. Александър е водещ специалист в областта на контратероризма, един от първите изследователи на лидера на „Ал Кайда“ Осама Бин Ладен. Той е автор на множество публикации, свързани с „Хизбула“ и значението й за политическите процеси в Близкия Изток. Цветанов представи приоритетите на Евро-атлантическия център за сигурност за тази година, както и предстоящото издаване на първия Годишен доклад на центъра. Проф. Александър прояви интерес към изданието, като изрази готовност да го разпространи в научната мрежа на института „Потомак“, обхващаща над 40 държави. От своя страна той представи две изследвания на Международния център за изследване на тероризма – „Предизвикателства пред сигурността на Балканите“ и „Ролята на дипломацията в световните отношения – минали уроци и бъдещи перспективи“. Двете страни се договориха през следващите месеци да подпишат Споразумение за сътрудничество, което ще им даде възможност да обединят академичните усилия на своите организации в бъдещи съвместни изследвания. Като първа конкретна стъпка предстои участие на Цветанов този четвъртък в конференция в Джорджтаун по въпросите на сигурността в Близкия Изток и ролята на про-иранската Хизбула. Събитието се организира съвместно от Международния център за изследване на тероризма и Института по международно право във Вашингтон. Цветанов е на работно посещение във Вашингтон с цел затвърждаване на контактите на ЕАЦС с водещи американски мозъчни тръстове, както и установяване на нови форми на сътрудничество и стартиране на съвместни проекти.", "date": "2020.02.04", "title": "Цветан Цветанов се срещна с проф. Йона Александър от Института „Потомак“"}
{"url": "https://www.24chasa.bg/novini/article/8146560", "text": "Районен съд – Лом призна за виновен и наложи наказание – глоба на ловец, отстрелял незаконно патици и гъска в района на село Горни Цибър, община Вълчедръм. На 22 януари 2019 г. вечерта в землището на Горни Цибър, при разклона за ракетна площадка на село Златия, след сигнал на тел. 112 служители на Районното управление на полицията - Лом и Държавно горско стопанство – Лом заловили Р. И. Я., който бил въоръжен с ловен автомат и носел две убити зеленоглави патици и една гъска. Извършената на място проверка и образуваното досъдебно производство установили, че мъжът притежава ловен билет, заверен за 2019 г., но ловувал в забранено време - неловен ден за лов на патици и гъски, и на забранено място и убил с огнестрелно оръжие – пушка, 12 калибър, птиците. За извършеното от Р. И. Я. престъпление Наказателният кодекс предвижда две алтернативни наказания: „пробация до шест месеца“ или „глоба от сто до триста лева“. Тъй като обвиняемият не е осъждан и е с чисто съдебно минало съдът го освободи от наказателна отговорност и му наложи административно наказание глоба в размер на 1 000 лева, която да заплати в полза на държавата.", "date": "2020.02.04", "title": "1000 лева глоба на ловец за бракониерство"}
{"url": "https://www.24chasa.bg/novini/article/8146604", "text": "Белгийски гражданин, върнат от Китай в неделя с полет през Франция, е носител на новия вирус. Това съобщават местни медии, като се позовават на данни от извършените изследвания, цитирани от министъра на здравеопазването Маги де Блок. Преди ден от Китай в Белгия бяха върнати деветима белгийски граждани. Изследванията на осем от тях са били отрицателни. Първоначално върнатите бяха поставени под карантина във военна болница, поясни БТА. Приносителят на вируса е отведен в здравно заведение в Брюксел, където грижите за него ще продължат. Уточнява се, че засега заразеният няма признаци на заболяване.", "date": "2020.02.04", "title": "Белгиец, върнат от Китай, е носител на новия вирус"}
{"url": "https://www.24chasa.bg/novini/article/8146623", "text": "Към 1 януари 2020 г. 21 страни членки на ЕС имат национална минимална заплата – единствено Дания, Италия, Кипър, Австрия, Финландия и Швеция нямат. Месечните минимални заплати като цяло са под 600 евро на изток и над €1500 в северозападната част на ЕС, се посочва в публикувани в понеделник данни на европейската статистическа служба Евростат. Страните, които имат минимално заплащане, може да бъдат разделени на три основни групи. През януари 2020 г. България има най-ниската брутна минимална заплата в ЕС (312 евро). Девет страни членки, предимно в Източна Европа, следват с минимални заплати между 400 и 600 евро месечно: Латвия (€430), Румъния (€466), Унгария (€487), Хърватия (€546), Чехия (€575), Словакия (€580), Естония (€584), Литва (€607) и Полша (€611), предава  . В пет други държави, разположени предимно в южната част на ЕС, минималната заплата варира между 700 до малко над 1000 евро: Португалия (€741), Гърция (€758), Малта (€777), Словения (€941) и Испания (€1 050). В останалите западни и северни членки заплатата е над €1 500 месечно: Франция (€1 539), Германия (€1 584), Белгия (€1 594), Нидерландия (€1 636), Ирландия (€1 656) и Люксембург (€2 142). За сравнение федералната месечна минимална заплата в САЩ към януари 2020 г. е 1 119 евро.", "date": "2020.02.04", "title": "Евростат: Най-ниската минимална заплата в ЕС е в България"}
{"url": "https://www.24chasa.bg/novini/article/8146625", "text": "Специализираната прокуратура повдигна обвинения на четири лица за изнудване, придружено със заплахи и психически тормоз в продължение на повече от месец. Това съобщиха на сайта на държавното обвинение. Те са задържани на 28 януари 2020 г. при специализирана полицейска операция на ГДБОП под ръководството и надзора на Специализираната прокуратура, непосредствено след като двама от обвинените получили от пострадалия 2000 лева, предварително белязани от разследващите. Сумата трябвало да е първи транш от поискани общо 15 хиляди лева. Преди това, от средата на декември 2019 г. до задържането им, обвиняемите получили на три пъти 5000 лева от пострадалия, а 15-те хиляди поискали (както сами заявили пред него), защото трябвало да плащат на служители на ГДБОП, за да не предприемат действия срещу тях. Спрямо жертвата многократно били отправяни смъртни заплахи, както и предупреждения за жестока разправа с неговите близки. Нанасяни му били и удари, за да се убеди в решимостта на изнудвачите. Една от линиите на разследване в момента е дали има и други случаи на изнудване, извършени от същите лица. Един от тях е осъждан за наркотици като непълнолетен. На 2 февруари 2020 г. Специализираният съд определи мерки за неотклонение „задържане под стража“ на трима от обвинените и „домашен арест“ на четвъртия, в качеството му на техен помагач. Определените мерки за неотклонение могат да бъдат обжалвани пред Апелативния специализиран наказателен съд.", "date": "2020.02.04", "title": "Спецпрокуратурата обвини 4-ма души за изнудване, смъртни заплахи и тормоз"}
{"url": "https://www.24chasa.bg/novini/article/8146644", "text": "80.3% от участвалите в допитването са поставили всички задължителни ваксини на детето си (против туберколоза, хепатит Б, коклюш, полиомиелит, морбили, рубеола, паротит и др.), като от тях 67.7% са били подсетени от личния лекар, а 32.2% сами следят имунизационния календар. 7% все още не са поставили всички ваксини, но планират да го направят. 11.2% обаче не възнамеряват да ваксинират децата си. „Децата, които не са имунизирани и се разболеят, може да заразят други, с които се срещат или си играят, както и хора с по-слаб имунитет“, коментират от Института по обща медицина. „Първата ваксина срещу морбили например се поставя на 13-ия месец – преди това всички бебета може да се заразят.“ Децата под 5-годишна възраст са изложени на особено голям риск от развитие на усложнения и дори фатален край при заболявания като хепатит Б, туберколоза и коклюш. Полиомиелитът (детски паралич) пък води до трайно инвалидизиране. Отказът от ваксини създава сериозни предпоставки за поява или разрастване на епидемии. От януари до ноември 2019 г. Националният център по заразни и паразитни болести у нас регистрира над 1000 случая на морбили. За първите 4 седмици на 2020 г. има 59 нови случая (виж инфографиката  ), за сравнение, през цялата 2018 г. те са били едва 13. 52.2% от участвалите в проучването, които са ваксинирали детето си, са го направили, защото считат, че ваксините предотвратяват заразни и много опасни болести. 17.7% са на мнение, че ползите са в пъти повече от вредите, а за 9.6% водещият мотив е, че ако не ваксинират детето си, няма да може да го запишат на детска градина и на училище. Ваксините са задължително условие за постъпване в детска градина или училище в Италия, Франция и Австрия например, коментират от Института. Неотдавна и Германия прие закон, с който направи ваксината против морбили задължителна за детска градина. Почти всеки втори, участвал в проучването (48.6%), е на мнение, че ваксината се прави, когато детето, семейството му и хората, които се грижат за него, са здрави. 45.3% смятат, че една ваксина може да се отложи само от лекар. При някои противопоказания поставянето на ваксини на бебета и деца наистина може да бъде отложено, поясняват от Института. До 3 месеца това става по преценка на личния лекар, а след това – на комисия, която разглежда всеки случай индивидуално. Световната здравна организация (СЗО) публикува препоръки за това кога най-късно може да бъде поставена всяка една ваксина[2]. Най-голям процент от анкетираните (39%) смятат, че и родители, и лични лекари носят отговорност и трябва да бъдат санкционирани, ако откажат имунизация. 37.4% са на мнение, че на наказания подлежат най-вече родителите. На въпроса Трябва ли държавата да налага по-стриктен контрол при задължителните ваксини?, 48.4% отговарят с „Да“, 23.4% – с „Не мога да преценя“ и 28.2% – с „Не“. Световната тенденция е да се увеличава броят на задължителните и препоръчителни ваксини, както и налагането на финансови глоби за нарушителите. По данни на ЕС всяка година имунизацията в света предпазва 2.7 милиона души от заразяване с морбили, 2 милиона - от заразяване с тетанус при новородените и 1 милион – с коклюш. СЗО обяви отказът от ваксиниране за една от 10-те най-големи опасности за здравето на човека през XXI век. Проучването за нагласите към ваксините е проведено сред 730 мъже и жени от София и по-големите градове в България. То е част от национална инициатива под надслов „Защити хората, които обичаш“ (zavaksinite.bg). Целта е предоствяне на достоверна информация за имунизацията и ваксините.", "date": "2020.02.04", "title": "Проучване:  85% от българите вярват на ваксините"}
{"url": "https://www.24chasa.bg/novini/article/8146650", "text": "Ръководителят на администрацията на специалния административен китайски район Макао, Хе Ичен, днес разпореди да бъдат затворени всички казина в града за две седмици. Целта е да се предотврати разпространението на новия коронавирус, съобщи днес хонконгският радио- и телевизионен канал Ар Ти Ейч Кей. Дата, от която ще бъдат затворени игралните заведения, ще бъде съгласувана малко по-късно на среща със собствениците на казината, предава БТА. Хе Ичен посочи, че решението е било взето трудно, но по думите му защитата на здравето на обществото е над всичко. През последното денонощие в Макао бяха потвърдени два нови случая на заразени с новия коронавирус и общият им брой достигна 10 души. Решението за временното затваряне на казината доведе до силно поевтиняване на компаниите оператори на игралния бизнес като Галакси ентъртейнмънт (Galaxy Entertainment), Сандс Чайна (Sands ChinaЧ и Ем Джи Ем (MGM) при търговията на Хонконгската фондова борса. Макао, чието население наброява 670 000 души, е разположен на 60 км западно от Хонконг и е столицата на игралния бизнес в Азия. Това е единственото място в Китай, където е легализирана и бурно се развива хазартната индустрия. Оборотът й превишава няколко пъти оборота на американския Лас Вегас, а данъците от дейността на казината осигуряват около 80 на сто от постъпленията в местния бюджет. Според оценки на експерти загубите на игралния бизнес от затварянето на казината ще бъдат стотици милиони долари. През декември миналата година общият оборот на тази индустрия превиши 2,8 милиарда долара, припомня ТАСС.", "date": "2020.02.04", "title": "Властите в Макао затварят всички казина за 2 седмици заради коронавируса"}
{"url": "https://www.24chasa.bg/novini/article/8146672", "text": "Трима пациенти със симптоми на коронавирус са настанени в Инфекциозното отделение на хасковската болница, съобщи  . Болните са се завърнали от чужбина и заради риска да са носители на опасния вирус – са изолирани до отхвърляне на диагнозата. Кръвни проби и от тримата пациенти са изпратени в Националната референтната лаборатория за изследване. Двама от болните са семейство от Хасково, което е било на ваканция в Тайланд, а третият е мъж от Хасково, който на 22 януари се е завърнал от Шри Ланка.", "date": "2020.02.04", "title": "Трима в хасковската болница със симптоми на коронавирус"}
{"url": "https://www.24chasa.bg/novini/article/8146629", "text": "Въпреки целия си туристически потенциал и множеството дестинации, някои от които уникални в Европа и в света, Румъния привлича най-малко чуждестранни туристи сред страните от Европейския съюз, пише в. \"Журналул национал\", цитиран от БТА. Според статистически данни, цитирани от изданието, в Румъния едва 18 процента от нощувките са на чуждестранни туристи, докато в България този дял е над 60 процента. През 2019 г. броят на посещенията на чуждестранни туристи в местата за туристическо настаняване в Румъния е спаднал с 4,1 процента (минус 113 700 души) спрямо 2018 г., а броят на нощувките е спаднал с 0,7 процента (минус 37 900), сочат данни на Националния статистически институт. Изданието коментира, че това е \"срам\", като се има предвид, че Румъния разполага с десетки балнеоложки курорти, планини с несравними пейзажи, морско крайбрежие с дължина 150 км и уникалната в Европа и дори в света делта на р. Дунав. Официалните статистики показват, че Румъния е регистрирала на границите си влизането на 12,8 чуждестранни посетители през 2019 г., но само 2,7 милиона от тях (21 процента) са дошли в страната с туристическа цел. Средно един чуждестранен турист остава в страната само два дни, като повечето идват, за да участват в конференции, а не за да се възползват от офертите на местната туристическа индустрия, отбелязва вестникът. \"Журналул национал\" посочва, че Румъния е на последно място в ЕС по привличане на чуждестранни туристи с едва 18 процента от общия брой на нощувките, докато България заема 11 място по този критерий с 64 процента, като миналата година е привлякла 9,3 милиона чуждестранни туристи. Изненадващо или не, най-голям дял сред тях имат румънските туристи, подчертава изданието. Средният дял на чуждестранните туристи в ЕС е 47 процента, като най-много са в Малта (95 процента), Кипър (93 процента) и Хърватия (91 процента), а с най-малък дял, освен Румъния, са Германия и Полша (с по 20 процента), според данни на Евростат.", "date": "2020.02.04", "title": "България привлича повече туристи от Германия и Полша за 2019 г."}
{"url": "https://www.24chasa.bg/novini/article/8146709", "text": "Китайската банка за развитие планира да емитира едногодишни специални облигации в размер до 14,25 милиарда юана (около 2,04 милиарда долара) за събиране на средства за подпомагане на борбата с епидемията от коронавирусна, заявиха за Ройтерс два източника, запознати с въпроса. От ръководството на банката все още не са отговорили на исканията на Ройтерс за коментар на информацията, предава  . Междувременно броят на починалите от бързо разпространяващия се вирус в Китай нарасна до 425 към края на понеделник, което е увеличение с 64 спрямо предния ден, докато 20 438 души се водят официално заразени с коронавируса, съобщи Националната здравна комисия на Китай във вторник. Здравната комисия добави, че тежките случаи са 2 788.", "date": "2020.02.04", "title": "Китай продава специални облигации за 2 млрд. долара за борба с коронавируса"}
{"url": "https://www.24chasa.bg/novini/article/8146689", "text": "Мъж заплати с живота си заради забележка, че жена му не се е справила добре в кухнята, съобщава РИА Новости. Трагедията се случила през почивните дни в град Коряжма, Архангелска област. Семейството имало гости и когато всички седнали на масата, съпругът на домакинята ѝ отправил груба забележка пред всички, че \"яденето не струва\". Двамата се скарали, а главата на семейството я ударил през устата. Тогава 52-годишната домакиня в гнева си взела кухненския нож и намушкала мъжа си. Гостите извикали бърза помощ, но докато медиците пристигнат, съпругът починал, предава \"Канал 3\". От следствието съобщават, че жената вероятно ще бъде осъдена на дълъг срок лишаване от свобода.", "date": "2020.02.04", "title": "Жена уби мъжа си пред гости, направил й забележка, че не сготвила добре"}
{"url": "https://www.24chasa.bg/novini/article/8146605", "text": "Директори и учители от цялата страна се оплакаха от писмо, което са получили от лидера на Синдиката на българските учители Янка Такева. По думите им чрез него тя се опитвала да повлияе върху избора на учебници, настоявайки за едно определено издателство, предаде  . В мотивите пише, че трябва да се избере даденото издателство, защото то е публикувало учителски вестник. „Към нас се обърнаха учители, които са силно притеснени и уплашени, защото не знаят как да реагират и към кого да се обърнат, когато им се спуска някаква директива от органа, към който те трябва да се обърнат при нарушаване на правата им. Това е мракобесническа институция, която години наред не се развива“, каза Васил Николов, председател на Национален инициативен комитет за качествена и иновативна образователна система. Янка Такева отказа да коментира темата в студиото на „Тази сутрин“. От учителския синдикат изпратиха писмена позиция, в която се отрича да има натиск.", "date": "2020.02.04", "title": "Директори се оплакаха от натиск на учителския синдикат при избора на учебници"}
{"url": "https://www.24chasa.bg/novini/article/8146767", "text": "Националната асоциация на туристическите агенции на Сингапур (НАТАС) отложи едно от най-големите изложение във връзка с епидемията от новия коронавирус. Това съобщи днес президентът на НАТАС Стивън Лир, цитиран от ТАСС. Взето бе решение изложението, планираното за 21-23 февруари, да бъде отложено за 1-3 май. Участниците изразиха безпокойство заради епидемията, предизвикана от новия коронавирус, допълни Лир. Организаторите отбелязаха, че по традиция изложението се посещава от не по-малко от 110 000 души. В работата му се включват водещи туристически агенции не само от Сингапур, но и от много страни от региона, а също и представители на авиопревозвачи, хотели и други компании, чийто бизнес е свързан с туристическата индустрия, предава БТА. Според данни на Съвета по туризма на Сингапур минала година страната е била посетена от около 3,6 милиона туристи от Китай и на тях се падат близо 20 процента от общия поток чужденци, влезли в Сингапур през миналата година.", "date": "2020.02.04", "title": "Заради новия коронавирус Сингапур отмени голямо туристическо изложение"}
{"url": "https://www.24chasa.bg/novini/article/8146213", "text": "Влиянието на новия коронавурис върху китайската икономика зависи от напредъка и ефективността на превенцията и контрола, то е временно и няма да промени основата на китайската икономика като цяло, каза вчера в Пекин заместник-председателят на Националната комисия за развитие и реформа Лиен Уейлян, предава  . Същия ден заместник-министърът на търговията Уан Биннан каза, че Китай е решен и способен да победи във войната срещу коронавируса и е уверен, че страните и пазарните субекти в глобалната верига за доставки ще създадат повече удобства в търговията с Китай. Някои сравняват влиянието на настоящата епидемия с тази от САРС през 2003 година върху китайската икономика. Но китайската икономическа мощ, материалната основа и способността на страната за справяне с извънредните ситуации, са много по-силни от преди години. Китайското правителство е уверено в справяне с вируса и е способно да понижи на минимум влиянието ѝ върху икономиката, каза Лиен Уейлян. „Световната здравна организация оцени високо мерките на Китай за превенция и контрол на коронавируса и е против туристическите и търговски ограничения срещу Китай. На фона на спада на глобалната търговия и икономика, международната общност трябва да остане единна при преодоляване на трудностите\", заяви още Уан Биннан.", "date": "2020.02.04", "title": "Епидемията няма да промени основата на китайската икономика"}
{"url": "https://www.24chasa.bg/novini/article/8146786", "text": "Най-старият кмет във Франция, 97-годишният Марсел Бертом, планира да се бори за нов шестгодишен мандат при изборите идния месец, предаде ДПА. \"Все още има неща, които трябва да свърша\", заявява Бертом, който е кмет на Сен Сьоре сюр л'Ил от 1971 година. През 2014 година той бе преизбран, без конкуренция, за кмет на селото край Бордо с 3160 жители (по данни от 2016 година). В местните избори тази година обаче двама членове на листата му от последния вот планират да се борят срещу него, предаде БТА. Кметът твърдо отхвърля всякакви предположения, че възрастта му може да намали шансовете му. \"Може да сте забележителен човек на 98, а други да са глупаци на 20\", казва той пред радио \"ФрансЕнфо\". Местните избори във Франция са на 15 и 22 март. Центристката партия на президента Еманюел Макрон се надява да пусне корени в местната власт за първи път от създаването си през 2016 година, но има риск от слабо представяне.", "date": "2020.02.04", "title": "На 97 години френски кмeт ще се бори за нов мандат"}
{"url": "https://www.24chasa.bg/novini/article/8146744", "text": "Новата инфекциозна болница с 1000 легла, построена за 10 дни в Ухан, прие днес първите си 50 пациенти, преместени от претоварените здравни заведения в китайския град, откъдето тръгна епидемията на новия коронавирус, предадоха Франс прес и ТАСС, като се позоваха на държавни медии в Китай. От вчера в болницата дежурят екипи военни медици от китайската армия, наброяващи 1400 души, съобщи БТА. Някои вече са натрупали опит в борба с епидемиите от тежък остър респираторен синдром (ТОРС) и ебола. Модулната сграда от над 400 стаи с обща площ 34 000 квадратни метра е със същата конструкция като специалната болница, построена през 2003 г. в предградие на Пекин за лечение на пациенти, страдащи от ТОРС. Новата пневмония е още по-смъртоносна и вече отне живота на 425 души, припомня АФП. Специализираната болница за лечение на заразени с новия вирус е наречена \"Хошъншан\" ( Планина на Огнения бог - божество от таоистката митология, което бълва пламъци и унищожава с тях всякакви зарази по хорат). По-късно тази седмица се очаква в Ухан да заработи още една подобна болница, наречена \"Лейшъншан\" (\"Планина на Бога на светкавицата\") с още 1600 легла, посочва АФП.", "date": "2020.02.04", "title": "Спешно построената болница в Ухан прие първите си пациенти"}
{"url": "https://www.24chasa.bg/novini/article/8146804", "text": "Даниел арап Мои, най-дълго управлявалият президент на Кения, е починал на 95-годишна възраст сред кратък престой в болница, предадоха световните агенции. Кончината му бе обявена от президента Ухуру Кениата в изявление днес. Мои бе начело на страната от 1978 г. до 2002 година. Той бе известен като управник с железен юмрук, който бързо консолидира властта си, след като пое поста от първия президент на страната Джомо Кениата, починал по време на мандата си през 1978 година. Под властта на Мои бившата британска колония опасно се приближи до това да стане диктатура, отбелязват ДПА и БТА. Дългогодишното му управление бе белязано от централизация и корупция, обвиняван бе и в нарушения на човешките права.", "date": "2020.02.04", "title": "Почина бившият президент на Кения Даниел арап Мои, управлявал 24 г."}
{"url": "https://www.24chasa.bg/novini/article/8146893", "text": "Кипър си върна правата във Великобритания върху търговската марка на кипърското сирене халуми, което е негова национална гордост, предаде АФП, като се позовава на съобщение на правителството, което бе изправено от 2018 г. насам пред остри критики по този въпрос, предава БТА. Кипърският министър на търговията Георгиос Лакотрипис посочи, че Кипър е регистрирал отново марката халуми в британската служба за интелектуална собственост на 31 януари. Ние смятаме, че тази повторна регистрация е значителна стъпка напред, не само защото тя коригира една сериозна грешка, допусната от министерството, но и защото тя ще осигури нашите доставки във Великобритания да продължат да нарастват въпреки Брекзит, заяви вчера Лакотрипис пред журналисти. Сиренето халуми, което се произвежда от овче и козе мляко, представлява важен източник на приходи от износ. Досега Великобритания, където живее голяма кипърска общност, представлява основният пазар за сиренето халуми /40 процента от износа/ и този износ генерира приходи в размер на 80 милиона евро годишно. Правителството отново призна отговорността си за загубата на юридическата битка за правата над търговската марка, но увери, че сегашната победа коригира предишните неуспехи. Министерството на търговията бе обект на критики за това, че не е е реагирало навреме на юридически действия от страна на британска фирма - John&Pascalis Ltd, целящи анулиране на търговската марка, регистрирана във Великобритания. Британски съд се бе произнесъл в полза на британската фирма с аргумента за липса на реакция от страна на Никозия.", "date": "2020.02.04", "title": "Кипър си върна правата върху сиренето халуми във Великобритания"}
{"url": "https://www.24chasa.bg/novini/article/8146892", "text": "Екстрадицията на Васил Божков трябва да бъде одобрена от съда на две инстанции, обясни бившият ни консул в Дубай Милен Керемедчиев пред  Керемедчиев добави, че е невъзможно въз основа на купен имот или инвестиция човек да получи имунитет в Дубай: \"Това няма как да бъде причина за спиране на съдебно разследване, а е само възможност за законно пребиваване на територията на страната\". „От години ОАЕ са рай за инвестиции и правене на бизнес. Там много лесно могат да бъдат регистрирани офшорни компании и по този начин да се спечели законно пребиваване в страната. От друга гледна точка между ОАЕ и България няма споразумение за съдебна помощ. Искането за екстрадиция минава през съд на ОАЕ, който трябва да одобри искането на две инстанции. Няма как Божков да бъде задържан за толкова много време. Практиката е лицето да бъде привикано и паспортът му да бъде отнет”, обясни Керемедчиев. Общата практика е, докато даден човек чака документите по искането за екстрадиция и съдебния процес, той не е под стража. \"Това обаче е само предположение въз основа на практиката\", добави Керемедчиев. “Първо искам да кажа, че посланик Мустафа е един от най-силните такива, идвали в България. Тя е много целенасочена и устремена в това, което е дошла да направи. От самото начало заяви, че нейни приоритети ще бъдат борбата срещу корупцията и диверсификацията на енергийните доставки в страната. Изпълнявайки политиката на САЩ, тя вече стига до конкретика. Американците разполагат с изключително подробна информация за всички финансови операции, които се случват във всяка точка на света”. Така бившият консул на България в Дубай Милен Керемедчиев коментира новината, обявена от американския посланик Херо Мустафа, че до дни ще бъде обявено името на първия българин със забрана да влиза в САЩ заради корупция. Според Керемедчиев мярката няма да бъде взета срещу само един човек, а ще има по-дълъг списък. Предположението на бившия консул е, че Мустафа говори за крупен бизнесмен, а не за политик.", "date": "2020.02.04", "title": "Керемедчиев: Екстрадицията на Божков трябва да бъде одобрена от 2 съдебни инстанции"}
{"url": "https://www.24chasa.bg/novini/article/8146992", "text": "Катастрофа затруднява движението по столичния булевард \"Тодор Александров\", видя репортер на \"24 часа\". Очаквайте подробности.                                                                                                                                                                                                                                                                                                                                ", "date": "2020.02.04", "title": "Катастрофа затруднява движението по столичен булевард"}
{"url": "https://www.24chasa.bg/novini/article/8147001", "text": "„Офис Парк Пловдив“ се утвърди като една от най-предпочитаните офис сгради в Пловдив, която предлага модерна архитектура, качество и комфорт на работното място. Очаква се през април да приключи грубият строеж на „Офис Парк Пловдив“ Фаза 2. Проектът представлява естествено продължение на Фаза 1, където офис пространствата са запълнени на 100%. С реализирането на първия етап на проекта инвеститорът „Галакси Инвестмънт Груп” посрещна нуждите за офиси от ново поколение. Гъвкавите, просторни пространства и инфраструктурна обезпеченост отговарят на изискванията на IT и аутсорсинг компаниите в града. В Пловдив се наблюдава голяма динамика в развитието на този сектор, която предопределя търсенето на качествени бизнес площи. Втората фаза на проекта ще бъде запълнена предимно с фирми от Фаза 1. Остатъкът от свободните площи е на разположение за експанзия на компании, които вече присъстват в Пловдив или тепърва се местят от София. Силният растеж на наемателите във Фаза 1 и Пловдив като цяло налагат необходимост от все по-големи офис пространства. Във Фаза 1 на проекта работят над 900 души във водещи български и чуждестранни компании. Сред наемателите на първия етап са утвърдени фирми, сред които SiteGround, Bulpros, Adastra, Football Radar, Code Nest, Delasport, Accenture, VSG и други. Реализацията на втория етап ще осигури разкриването на нови 900 работни места. „Офис Парк Пловдив“ е клас „А“ сграда, която съчетава всички изисквания за модерен офис проект - комуникативна локация, гъвкави възможности за оформяне на функционални пространства, естествена светлина, приятна околна среда и паркинг. Съставен е от две свързани, огледални сгради, първата от които бе завършена през 2016 г., а втората ще бъде завършена през 2020 година. Общата разгъната застроена площ на проекта е 19 352 кв. м. Осемте нива на сградите включват подземен паркинг, едно партерно и шест офисни нива. Фаза 2 ще създаде възможност за разполагане на офис до 2220 кв. м на един етаж. По-голямата етажна плоча е търсен ефект от наемателите, което ще позволи осъществяването на идеи за удобство и забавления вътре в работните пространства. Интериорът на „Офис Парк Пловдив“ допринася за комфорта в процеса на работа, като съчетава open space пространства с обособени зони за отдих. Всичко това е съобразено предимно с младите специалисти, които имат високи критерии за работната среда. Във втория етап на проекта инвеститорът планира изграждането и на специално място за рекреация, където наемателите на последния етаж ще могат да се възползват от зелената площ, създадена върху покрива на сградата. Денонощна охрана, професионален пропърти мениджмънт и обща рецепция гарантират сигурността на работната среда. Допълнителни удобства за наемателите създават разположените в сградата кафетерия, ресторант и банка. „Офис Парк Пловдив“ се намира в най-атрактивната част на града, близо до мол „Пловдив” и парк „Отдих и култура\", с привлекателна гледка към зелените площи на Братската могила и Младежкия хълм. Локацията на сградата е съобразена с това да е до социални пространства, възможности за забавления, детски градини и ясли. Ползвателите на сградата са привлечени и от близостта с Гребния канал, който дава разнообразни възможности за спорт и разходка целогодишно. За всички свои предимства, включително високата технология и използването на най-модерните и устойчиви материали при реализирането на проекта, той спечели специална награда в категорията „Обществени сгради с бизнес предназначение“ от конкурса „Сграда на годината“ през 2016. „Галакси Инвестмънт Груп” развива територията около сградата. Проектът за „Офис Парк Пловдив“ е стартиран, след като на територия от 150 дка е изградена пълна подземна инфраструктура, нови улици, алеи, площадки и паркова среда, превръщащи мястото в най-предпочитания район на града.", "date": "2020.02.04", "title": "„Офис Парк Пловдив” - модерна архитектура, качество и комфорт"}
{"url": "https://www.24chasa.bg/novini/article/8146998", "text": "\"Ровейки за снимки за 7-и попаднах на тази. Далечната 2005 година. Боян заминава за първия си опит на К2 заедно с Дойчин, а тук си отрязва плитка от рапунцелската ми коса :) През годините я занесе на всички върхове... Нали се сещате...малките неща един ден се оказват най-големи\". Това написа съпругата на алпиниста Боян Петров - Радослава, спомняйки си за него. Българинът изчезна в Хималаите през миналата година.", "date": "2020.02.04", "title": "Жената на Боян Петров: Занесе кичур от косата ми на всички върхове"}
{"url": "https://www.24chasa.bg/novini/article/8146991", "text": "Срокът за пускане на кандидатурите е до 20 април 2020 г. За да участват, кандидатите трябва да направят едноминутно видео по темата и да го качат в YouTube или да го изпратят на имейл: konkurs@dimitartsonev.com. В конкурса може да участват студенти, бакалаври, до 24-годишна възраст. Компетентно жури ще изгледа и оцени изпратените клипчета и ще определи победителите. ", "date": "2020.02.04", "title": "Фондация \"Димитър Цонев\" подкрепя качествената журналистика за трети път (Обновена)"}
{"url": "https://www.24chasa.bg/novini/article/8146225", "text": "Говорителката на китайското Министерство на външните работи Хуа Чунин заяви, че се надява международната общност да не се поддава на истерия по повод епидемия от коронавируса и да работи за справянето с нея.Китай желае да поддържа прозрачно и отговорно отношение, да засили сътрудничество с всички страни, за да защити сигурността и здравето на хората и да даде своя принос в глобалното здравеопазване, подчерта тя, предава  . Относно безотговорните коментари от някои медии, Хуа Чунин цитира думите на генералния секретар на СЗО Тедрос Гебрейесус, че сега е време, в което са нужни фактите, а не заплахи; наука, а не слухове; единство, а не хвърляне на вина. Хуа Чунин още каза, че медицинските материали от Южна Корея, Япония, Великобритания, Франция, Турция, Пакистан, Казахстан, Унгария, Иран, Беларус, Индонезия и ЮНЕСКО са постигнали в Китай. Пекин изразява благодарност за помощта и подкрепата. САЩ все още не предоставили никаква реална помощ, посочи говорителката.", "date": "2020.02.04", "title": "Китай призова международната общност да не се поддава на истерия"}
{"url": "https://www.24chasa.bg/novini/article/8147081", "text": "Турция полага усилия заедно с Русия за намаляване на напрежението в сирийската провинция Идлиб, заяви днес в Анкара турският министър на външните работи Мевлют Чавушоглу, цитиран от ТАСС, предаде БТА. \"Ние се опитваме да сложим край на този конфликт (в Сирия) заедно с Русия, както сме правили досега в рамките на Астана и Сочи. Ние не можем да се примирим с нападения срещу нас, затова дадохме необходимия отговор в Идлиб и ще продължаваме да постъпваме аналогично\", посочи Чавушоглу. Вчера турският президент Реджеп Тайип Ердоган съобщи, че в резултат на обстрел от силите на режима на сирийския президент Башар Асад в Идлиб са загинали осем души - петима военнослужещи и трима души цивилен персонал. Министърът на отбраната Хулуси Акар каза, че турската авиация и артилерия са отговорили на обстрела с ответен огън, поразявайки 54 цели в Идлиб, при което са били \"неутрализирани\" 76 сирийски войници.", "date": "2020.02.04", "title": "Чавушоглу: Турция и Русия работят за намаляване на напрежението в Идлиб"}
{"url": "https://www.24chasa.bg/novini/article/8147106", "text": "36-годишна жена в северния китайски град Тянцзин е била задържана от полицията вчера, след като \"умишлено скрила\" контакта си с лице от район, засегнат от коронавируса, твърди агенция Синхуа, цитирана от Ройтерс. Според информацията жената, идентифицирана само с фамилното име Лю, е нарушила усилията за превенция и контрол чрез действията си и местните органи за обществена сигурност са й наложили мярка \"административно задържане\". Не се уточняват подробности за действията на жената или кога и дали ще бъде освободена, отбелязва БТА. Китай наложи строги ограничения на транспорта в най-засегнатите от вируса райони и призова всички, които са посещавали Хубей, където са почти всички смъртни случаи, да се изолират за 14 дни. Властите в някои райони заплашиха с тежко наказание всеки, който нарушава закона във връзка с усилията за борба с вируса. Съд в североизточната провинция Хейлунцзян заяви на 31 януари, че лицата, които умишлено разпространяват вируса, може да бъдат осъдени на смърт.", "date": "2020.02.04", "title": "Китай задържа жена в град Тянцзин, \"умишлено скрила\" контакт с вируса"}
{"url": "https://www.24chasa.bg/novini/article/8147112", "text": "Днес, 4 февруари, е преустановен учебният процес в 2124 училища и в девет детски градини в 19 области на страната. Това съобщи пресцентърът на министерството на образованието и науката, цитиран от БТА. Частично са преустановени учебните занятия в 7 области - в област Добрич - в 66 училища, в област Кюстендил - в 26, в област Ловеч - в 7, в област Разград - в 55, в област Смолян - в 35, в област Хасково - в 68, и в област Шумен - в 24 училища. Няма учебни занимания и в 9 детски градини в област Разград - в общините Самуил, Кубрат, Лозница и Завет. Учебни занятия има само в училищата в областите Монтана и Габрово.", "date": "2020.02.04", "title": "2124 училища в страната днес са в грипна ваканция"}
{"url": "https://www.24chasa.bg/novini/article/8147137", "text": "Официално снемам доверие от правителството, което не действа в интерес на гражданите и носи отговорност за кризата. Това каза президентът Румен Радев в обръщение към народа. В Гербовата зала на \"Дондуков\" 2 да го чуят заедно с медиите седнаха вицепрезидентът Илияна Йотова и неговите съветници и секретари. Ето цялото обръщение на президента Радев: \"Oт 3 години призовавам правителството да работи отговорно и ефективно в интерес на българските граждани. Не го правя като политически опонент, а като държавен глава, с мисъл и грижа за бъдещето на България. За съжаление, това не се сбъдва. Днес сме свидетели на остра криза в управлението на всички нива. Липсата на воля за реформи и за борба с корупцията и разхищенията, методичното погазване на закона и морала, доведоха България до парализа на цели обществени системи и институции без аналог в историята на българския преход. Жителите на Перник и цели села от региона са оставени без вода, за което кабинетът отказва да поеме политическа отговорност. Разследвания на чужди медии и институции осветлиха разхвърлянето из цялата страна и горенето на чужди боклуци в наши централи, което трови въздуха и природата ни. България не е бунище и никой няма право да залага здравето на българите, за да извличат печалба шепа бизнесмени с държавни протекции. Кабинетът тихомълком прокарва реформа на валутния борд, за чийто смисъл и основания българите очакваха ясни разяснения. Законодателството се превръща в заложник на лобистки интереси, а бедността и неравенството се задълбочават. Търгува се дори с национален суверенитет в името на личното политическо оцеляване. Институции, призвани да бъдат независими и да отстояват закона, го погазват показно, превръщайки се в инструмент на властта. Държавни органи си позволяват да сплашват несъгласните и протестиращите. Налице е организирано настъпление срещу гражданските свободи. Това правителство и управление води до разпад на държавността и ни лишава от бъдеще като нация. На всичко това трябва да се сложи край. Считано от днес, официално снемам доверие от правителството, което не действа в интерес на българските граждани и носи отговорност за острата криза в нашето общество. Скъпи сънародници, Днес делението не е между леви и десни, столица и провинция, а между порочната власт и милионите почтени българи. В борбата за отстояването на нашите права аз съм редом с вас. Бъдещето на България е на свободна, европейска страна, в която гражданите не се страхуват от репресиите, а се уповават на закона и морала. Това е бъдещето на смелите и достойните българи! На младите и просветените, на възрастните, честните и отрудените, на всички, които ще възродим отечеството. Да се обединим за справедливостта и държавността. За доброто на България!\"", "date": "2020.02.04", "title": "Радев сне доверието си от правителството (Обновена)"}
{"url": "https://www.24chasa.bg/novini/article/8147105", "text": "Представители на враждуващите страни в Либия са съгласували на преговори в Женева принципно да превърнат крехкото си примирие в трайно прекратяване на военните действия, предаде АФП, цитирана от  . „В момента въпросът е какви са условията“, заяви днес пред репортери спецпосланикът на ООН за Либия Гасан Саламе. Той каза още, че оръжейното ембарго над страната се нарушава и от двете страни, а нови наемници продължават да пристигат в Либия. Саламе изрази надежда, че през следващите няколко дни Съветът за сигурност на ООН ще приеме резолюция за потвърждаване на ембаргото. Преговорите в Женева между представители на силите на признатото от международната общност правителство на Файез Сарадж и на съперника му – военачалникът Халифа Хафтар, започнаха вчера.", "date": "2020.02.04", "title": "ООН: Има предпоставки за трайно примирие в Либия"}
{"url": "https://www.24chasa.bg/novini/article/8147158", "text": "Президентът на Косово Хашим Тачи оцени по повод формирането на новото правителство, че пред Прищина стоят голям брой предизвикателства, предаде Танюг, цитирана от БТА. След честни и демократични избори Косово успешно формира всички институции, включително ново правителство. Пред нас стоят голям брой предизвикателства, но оставаме непоколебими в усилията да укрепим своята държавност и да получим своето легитимно място сред народите от свободния свят, написа Тачи в Туитър. Депутатите от парламента в Прищина гласуваха снощи новото правителство, което ще бъде ръководено от лидера на движение Сомоопределение Албин Курти. Парламентът одобри формирането на новото правителство с 66 гласа \"за\" и 10 въздържали се.", "date": "2020.02.04", "title": "Президентът на Косово Хашим Тачи: Пред нас има много предизвикателства"}
{"url": "https://www.24chasa.bg/novini/article/8147200", "text": "Пожар изпепели имуществото и покрива на къща в Първомай, съобщиха от пресцентъра на Регионалната дирекция \"Пожарна безопасност и защита на населението\" в Пловдив. Към 23:40 часа е подаден сигнал за огъня. Той е пламнал в къща на ул. \"Христо Смирненски\" в Първомай. Няма пострадали хора. Огънят е унищожил домашно имущество и около 120 кв.м покривна конструкция. Два екипа от пожарникари изгасиха пожара. Установяват се причините за запалването на къщата.", "date": "2020.02.04", "title": "Пожар изпепели къща в Първомай"}
{"url": "https://www.24chasa.bg/novini/article/8147072", "text": "Колекцията на Васил Божков е била част от програмата на Европейската година на културното наследство през 2018 година. Ценните експонати са били показани по време на изложба \"Златното руно. Пътят на аргонавтите\", открита на 15 март същата година. Известни български музиканти, художници, журналисти и общественици присъстваха на първата вечер от събитието. Те се насладиха на 62 избрани културни ценности. Експонатите са били достъпни до 10 юни 2018 г. Сред колекцията на бизнесмена попада кана за вино от древногръцка керамика. На нея от двете й страни има глави на божества - Сатири, представляващи духът на гората и планината. Обикновено същите биват представяни като гротесни създания с животински белези. известни са с игривия си нрав, любовта си към виното, музиката, жените и танците. По древни артефакти те са представяни в компанията на бога на виното Дионисий или гонейки нимфи в гората, където живеели.  На сребърен ритон, също част от колекцията, може да бъде забелязано такова божество. Образът е на по-възрастен, полулегнал Сатир, често наричан още Силен. Ритонът е древен съд, с който се пиело вино на различни церемонии и ритуали. Напитката се сипвала през върха на съда и през чучурчета в долната му част изтичала. Силен е основният другар на бог Дионисий, изобразен в горната част на съда. В колекцията на Васил Божков има над 3000 предмета на античното изкуство, постъпвали през годините от 2005 г. до днес, казват кураторите на изложбите с колекцията му д-р Елка Пенкова и Любава Конова. Съставена е от разнообразни групи артефакти, изработени от различни материали, датирани от неолита до Късната античност.", "date": "2020.02.04", "title": "Разгледайте колекцията на Васил Божков (Видео)"}
{"url": "https://www.24chasa.bg/novini/article/8147264", "text": "Приетото на първо четене търговско споразумение СЕТА събуди недоволството у хора, които протестират пред Народното събрание. Според тях документът ще бъде във вреда на държавата ни, предаде  . „Ако приемем, че България вече е сложена в ковчега, СЕТА е капакът на ковчега. Това е международен договор, който маха суверенитета на България във всички области, стои над конституцията, над българското законодателство и над интересите на народа“, заяви организаторът на протеста Милко Божанков. Попитан чии интереси тогава защитава търговското споразумение с Канада, Божанков посочи, че у нас СЕТА защитава интересите на корпорации, които са платили на определени законотворци, за да защитават ратифицирането на споразумението. Протестите продължават и в следващите дни като утре такъв ще има пред социалното министерство заради твърдения на министър Деница Сачева, свързани със Стратегията за детето, които според протестиращите не съответстват на реалността. В четвъртък демонстрация на недоволство отново ще има пред парламента.", "date": "2020.02.04", "title": "Протестиращи: СЕТА е капакът на ковчега на България"}
{"url": "https://www.24chasa.bg/novini/article/8147676", "text": "Районна прокуратура – Петрич е внесла за разглеждане в съда обвинителен акт срещу Г.И. (на 29 години) за извършено от него престъпление по чл. 209, ал. 1 от НК. През есента на 2018 г. обвиняемият И. се свързал по телефона с неустановено при разследването лице, с което решили да извършват телефонни измами с цел имотна облага. Постигнали уговорка Г.И. да улеснява осъществяването на това престъпление, като по устно указание, дадено от съучастника му, да се придвижва до конкретно място, да взема от там оставената парична сума, след което да я транспортира. За тази „услуга“ обвиняемият следвало да получава по двеста лева. Бил му оставен мобилен телефон и първоначална парична сума на дърво, в района на гр. Суворово, област Варна. В края на м. октомври 2018 г. Г.И. заминал за гр. Петрич, където отседнал в хотел. Там трябвало да чака следващи указания. По обяд на 01.11.2018 г. на стационарен телефон на М.Л. (на 89 години), живуща в гр. Петрич, се обадил мъж, представил се като „полицейски служител Веселин Николов“. Казал на жената, че телефонният й номер фигурира в списъка на измамниците и ще бъде потърсена. Обяснил й, че „по разпореждане на главния прокурор на Република България – Сотир Цацаров, трябва да заловят измамниците, които са група от шест човека и затова е необходимо нейното съдействие“. За целта жената следвало да събере пари и златни ценности, които има в дома си, да ги сложи в найлонов плик и да ги скрие във фризера. Запитана от „полицая“ дали иска нейни близки да присъстват по време на разговорите им, пострадалата заявила, че не желае да ги притеснява. Наред с това мъжът заявил, че от БТВ и Нова телевизия правят репортаж по залавянето на измамниците и й оставил телефон за връзка. Въведената в заблуждение жена незабавно изпълнила дадените й указания, като сложила в камерата на хладилника три хиляди лева, златен пръстен и медальон с верижка. Последвало редуване на обажданията - от мъж, заплашващ я с убийство и друг, представящ се за служител в МВР. Последният я успокоил, че къщата й е обградена от полицаи и не трябва да се страхува. Убедена, че съдейства за залавянето на престъпниците жената оставила исканата от нея парична сума и златни накити първоначално в кошче за боклук до ресторант „Яворите“. След това била накарана да ги пренесе на друго място - под метален контейнер на ул. „Братя Миладинови“. Веднага след това обвиняемият И. изпълнил указанията на своя съучастник и взел оставената от пострадалата чанта, която транспортирал до гр. Цар Калоян. След като е разбрала, че била измамена, пострадалата жена уведомила органите на РУ на МВР гр. Петрич, като по случая е започнало наказателно производство. Г.И. е бил установен като съучастник в извършеното престъпление. Предстои съдът да насрочи разпоредително заседание по делото.", "date": "2020.02.04", "title": "Съдят ало измамник, взел 3000 лв. и злато от 89-годишна баба"}
{"url": "https://www.24chasa.bg/novini/article/8147570", "text": "\"Не ни е избирал президентът Радев, изказването му е на разединител на нацията. Това коментира премиерът Бойко Борисов във връзка с  . Изявлението на Румен Радев на разединител на нацията - политическо, заявка за партия и търсене на враг. Така Бойко Борисов описа в Перник думите на президента, че сваля доверието от правителството. “Който копае гроб другиму, сам пада в него”, цитира поговорка на дядо си Бирисов. И допълни, че подобни умни думи има много в района между Перник и Банкя. Министър-председателят обясни, че до 12 часа днес е имало мир между изпълнителната власт и президентската. Дори Бойко Борисов подписал в 11 часа искане на президента министри да участват в японски бизнес форум. Премиерът е изненадан от острата реакция, тъй като преди дни Радев публично е похвалил външната политика на този кабинет. Цитира и трима чужди посланици, чиито интервюта в последните дни също подкрепят действията на правителството. Едно от тях - на  . \"И днес социологическите агенции дават, че ГЕРБ е първа политическа сила\", каза още Борисов. \"Радев е на настроения - само преди няколко дни даде висока оценка на правителството\", каза още той. \"Нямаме допирни точки, освен събранията на Консултативните съвети по национална сигурност, на които нищо не се коментира. Той днес говори за водоснабдяването - нима кметът Владимиров не обясни, че повече от 70 г. неговата партия нищо не е правила?\". \"По никакви теми не сме работили заедно, че да се чувствам ощетен\", каза още премиерът и допълни, че президентът Радев не дава доверието, че да го сваля. Сигурно е опасно да се атакува прокуратурата, затова се търси друг враг, отговори Борисов на въпрос дали са съвпадения разкритията на прокуратурата за Радев и изявлението му днес.  \"Никога не съм казвал, че ще се кандидатирам за президент, напротив - обратното. Изкарвам си мандата и ще си се занимавам с партията\", добави министър-председателят.   \"Радев иска да отклони атаката върху мен и правителството, защото е по-изгодно, вместо да обяснява какво е правил - защо днес избра да е моментът?\", попита Борисов. \"Балкански поток\" и интерконектора с Гърция ще ги направят. Мисля, че и \"Белене\" ще направят - всичко това явно го дразни\", обясни Борисов.   Премиерът инспектира заедно с министъра на икономиката Емил Караниколов строежа на водопровода от Мало Бучино към Перник. \"Работят 7 багера, имаме километър и половина изкопан. Един камион тръби носи около 107 м, досега идваха по два камиона на денонощие\", каза Караниколов. \"Събота и неделя да предупредите хората, които си идват по вилите, че ще затворят пътя\", каза премиерът Борисов, съпроводен от кмета на Перник Станислав Владимиров. Ръководителят на строителния обект демонстрира докъде са стигнали дейностите. Той допълни, че ще бъдат увеличени смените, за да бъдат завършени в срок. \"По наши изчисления - 45 дни\", каза ръководителят на обекта. \"Хората, като видят, че се прави - не се сърдят. Сърдят се като видят, че не се прави - не ги подценявайте\", каза премиерът. \"Искам да похваля кмета Владимиров, министър Караниколов, областния управител, че за рекордно кратко време успяха да направят проекта\", каза Борисов, като уточни, че едновременно се правят и проектите за двете пречиствателни станции. ", "date": "2020.02.04", "title": "Борисов за сваленото от Радев доверие: Не ни е избирал той (Видео)"}
{"url": "https://www.24chasa.bg/novini/article/8147812", "text": "По внесен обвинителен акт на Районна прокуратура – Ямбол бе наложено ефективно наказание от 18 месеца лишаване от свобода на Христо Ж. Той е подсъдим за това, че на 2 януари 2019 г. в  Ямбол се заканил да убиепострадалата М.Ж, съобщиха от прокуратурата на сайта си. Христо Ж. е подсъдим и за това, че на 8 януари 2019 г.в Ямбол се заканил с убийство спрямо пострадалата А.Й. По време на разследването е установено, че заканите с убийство са отправени в телефонни разговори, проведени между Христо Ж. и пострадалите две жени. Заканите били чути и от хора, съпровождащи пострадалите в моментите, в които те били отправени. Думите на Христо Ж. били принудили пострадалата А.Й. да промени начина си на живот, тъй като се страхувала да ходи на работа и сама по улицата, а с дъщеря си сменили мястото, където живеели. Вербалната агресия, отправена към пострадалата М.Ж. я принудило да направи постъпки за издаване на заповед за защита. Жената също променила начина си на живот, в резултат от изпитания силен страх за живота си. Постановеното наказание е общо за двете престъпни деяния. Присъдата на Районен съд – Ямбол подлежи на обжалване пред Окръжния съд в града.", "date": "2020.02.04", "title": "Осъдиха на 18 месеца затвор мъж за смъртни заплахи към 2 жени в Ямбол"}
{"url": "https://www.24chasa.bg/novini/article/8147872", "text": "Иран обяви днес, че върховният съд на страната е потвърдил смъртната присъда срещу иранец по обвинение в шпионаж в полза на ЦРУ. Според държавните медии той е споделял секретна информация за ядрената програма на Техеран с американската разузнавателна агенция, предаде Асошиейтед прес. Съдебен говорител идентифицира предполагаемия шпионин като Амир Рахимпур и заяви, че той скоро ще бъде наказан. Говорителят не уточни за какво деяние е обвинен Рахимпур, нито неговата вързраст или професия, но според държавната агенция ИРНА Рахимпур получавал пари от ЦРУ, за да споделя информация за ядрената програма на Иран. В съобщението на ИРНА се казва, че Рахимпур, \"докато бил в контакт с американската шпионска агенция, е спечелил много пари като заплащане, докато се опитвал да й предаде информация от ядрената програма на Иран\" и че \"е бил идентифициран, съден и осъден на смърт и неотдавна Националният върховен съд е потвърдил присъдата, и с Божията воля той скоро ще бъде наказан\". Това предаде БТА. Говорителят на съда заяви, че още двама шпиони на ЦРУ са получили присъди от 15 години затвор - десет за шпионаж и пет за действия срещу националната сигурност. Съдебният говорител не ги назова, като каза само, че са работели в \"полето на благотворителността\".", "date": "2020.02.04", "title": "Техеран ще екзекутира иранец, осъден по обвинение в шпионаж за ЦРУ"}
{"url": "https://www.24chasa.bg/novini/article/8147876", "text": "Двама бандити са задържани за заливането с киселина на Ажда Ибрахимова. Гнусното нападение бе извършено през март 2018 г. Тогава маскирани нападнаха вечерта пред блока й Ажда, която точно паркирала опела си. След това избягаха. Оказа се, че са пренесли киселината в бурканче от популярна верига магазини. 38-годишната сладкарка бе с множество изгаряния в областта на главата и тялото. Близо две години след престъплението от полицията и прокуратурата са задържали двама души - на 20 и 35 г. Те са криминално проявени. Обвинени са за нанасяне на телесна повреда и са в ареста.", "date": "2020.02.04", "title": "Двама бандити хванати за заливането с киселина на сладкарката Ажда Ибрахимова"}
{"url": "https://www.24chasa.bg/novini/article/8147857", "text": "                                                                                                                                                                                                                                                                                                                                Има една съществена разлика обаче - настоящият президент не е свързан по никакъв начин с правителството на Бойко Борисов. Радев е откритието на най-голямата опозиционна партия БСП и лично на Корнелия Нинова. Настоящият президент от началото на своята предизборна кампания до днешния ден играе твърдо ролята на опозиция на ГЕРБ и персонално на конкурент на Бойко Борисов. Желю Желев свиква на 30 август 1992 г. пресконференция в резиденция Бояна и остро критикува правителството на СДС , ръководено от премиера Филип Димитров. Обвиненията са, че то е започнало война с медиите, синдикатите, църквата, президентската институция. Според анализатори т.нар. “Боянски ливади” предизвикват сваляне на Стефан Савов от председателското място в Народното събрание и разцепването на СДС. Филип Димитров иска вот на доверие и синьото правителство пада. Самият Филип Димитров, сега конституционен съдия, обвинява в парламента ДПС и БСП, че свалят “първото демократично правителство точно когато българската икономика започва да стъпва на крака”. Желев на практика торпилира политическата сила, която го прави президент. След Беров идва на власт БСП с премиер Жан Виденов. През 2017 г. Александър Йорданов, бивш председател на парламента от СДС, който днес е евродепутат, нарича историческа грешка на Желю Желев атаката срещу правителството на Филип Димитров. Основна грешка на синия президент било убеждението, че реформи без БСП не можело да се правят в България. Петър Стоянов, който става президент, се сблъсква с премиера Иван Костов с крилатата реплика “Иване, кажи си! Те ще те разберат!” Така държавният глава очаква да се говори за корупцията, за прехода и грешките. С днешна дата Стоянов, който е само един добър и симпатичен бивш държавен глава, признава, че е започнал този дебат рано. Така или иначе той загубва част от доверието на СДС и втория си мандат. Георги Първанов води дълга, деликатна словесна битка с премиера Сергей Станишев. Станишев е протеже на червения президент , който полага лични усилия тойчно той да оглави точно БСП. Анализаторите казват, че през 2012 година е била най-мощната битка между червените лобита кой да оглави партията. После двамата - Първанов и Станишев влизат в битка кой да заема върха на БСП, която президентът губи. Днес той е нещо като почетен лидер на бутиковата АБВ, а Станишев един от най-известните европейски социалисти.", "date": "2020.02.04", "title": "Историята: Когато президент атакува правителството, страда първият"}
{"url": "https://www.24chasa.bg/novini/article/8147991", "text": "Още 200 милиона лева дълг под формата на държавни ценни книжа ще бъде поет през втората седмица на февруари, предаде \" \". Министерството на финансите ще предложи книжа със срочност от пет години (с падеж на 15 януари 2025 година) при фиксиран лихвен процент от 0,01 на сто. Това става ясно от публикация на сайта на Българската народна банка за предстоящ на 10-и февруари аукцион. Това ще е трета емисия от началото на годината, като ще бъде преотворен аукционът на 5-годишни ДЦК от началото на годината, когато бяха пласирани ДЦК за 200 млн. лева при рекордно ниска среднопретеглена доходност от -0,11% - първата в историята отрицателна доходност. В края на януари беше поет и нов 10,5-годишен държавен дълг за 200 млн. евро (с падеж на 21 декември 2029 г.). На проведения аукцион бяха пласирани успешно ДЦК за 200 млн. лв. съвкупна номинална стойност при среднопретеглена доходност в размер на 0,13%, която е рекордно ниска за този матуритетен сегмент. За тази година България може да поеме нов дълг от общо 2 милиарда и 200 милиона лева. Ако поръчките в предстоящата през следващата седмица емисия бъдат одобрени, страната ни вече ще e емитирала нов дълг за 600 милиона лева само в рамките на месец и половина от началото на годината.", "date": "2020.02.04", "title": "200 млн. лева държавен дълг ще бъде поет през февруари"}
{"url": "https://www.24chasa.bg/novini/article/8147990", "text": "По предложение на Окръжната прокуратура в Добрич 70-годишният Димитър Д. е бил признат за виновен за търговия с птици от защитен вид, като е бил освободен от наказателна отговорност. Състав на Добричкия окръжен съд му наложи наказание 1000 лева глоба. 70-годишният мъж обявил в сайт два червени ангъча за продажба. Тези птици са защитен вид и е забранено да бъдат притежавани, отглеждани, пренасяни зад граница, предлагани за продажба или размяна. Установено било, че Димитър пуснал обява за продажбата им, като посочил цена от 200 лева. По-късно обаче продал пернатите на друг човек за сумата от 100 лева. Двата червени ангъча той закупил от момче от село Свещари. Отглеждал ги в дома си два-три месеца и решил да ги продава. Служители на РИОСВ в Добрич попаднали на обявата и по публикуваните снимки на червения ангъч разпознали екзотичната птица от защитен вид. При внасяне на предложението за освобождаване на Димитър Д. от наказателна отговорност с искане за налагане на глоба Окръжната прокуратура в Добрич е посочила, че деянието на 70-годишния пенсионер е продължавано престъпление по член 278г, ал. 1 от НК. Той е неосъждан, направил е самопризнания и е изразил съжаление за стореното.", "date": "2020.02.04", "title": "1000 лв. глоба за търговия с екзотични защитени птици"}
{"url": "https://www.24chasa.bg/novini/article/8148095", "text": "Периодът на хладни отношения между Беларус и САЩ приключи, заяви днес беларуският президент Александър Лукашенко по повод посещението на американския държавен секретар Майк Помпейо в Минск на 1 февруари, предаде ТАСС. \"Няма да кажа, отговарям искрено, че американците са ни чак такива големи приятели. Но периодът на този студ, когато се гледахме един друг през някаква амбразура, железобетонна дебела стена, завърши\", каза Лукашенко по време на посещение в хартиена фабрика в Могльовската област, цитиран от беларуската агенция БелТА. По думите му никой не трябва \"да хленчи, преживява и ридае\" заради това посещение, докато Беларус \"подобрява отношенията си велика империя - водещата страна в света\". В събота Помпейо преговаря в Минск с Лукашенко и беларуския външен министър Владимир Макей и декларира готовността на САЩ да осигури изцяло Беларус с енергийни ресурси на конкурентни цени. Макей каза, че страната му желае по-активното навлизане на американски инвестиции, както и да сътрудничи със САЩ за уреждане на кризата в Източна Украйна, предаде БТА. Лукашенко каза, че не може да разбере реакцията на Русия по повод визитата на Помпейо. \"Русия се угрижи. Че какво повече от Русия направихме ние с Америка? Погледнете: те се стараят да се целуват с тях уста в уста. Наистина, не се получава. А ние какво - вълнуваме ли се?\", каза беларуският лидер. Той добави, че се радва, когато \"те се прегръщат и целуват\", а сега в Москва \"вдигат някакъв скандал\", защото бил пристигнал държавният секретар. По думите на Лукашенко американският гост много добре разбира проблемите между Беларус и Русия. \"Те много добре знаят, даже по-добре от мен, някои въпроси от взаимоотношенията ни с Русия\", каза беларуският държавен глава и подчерта, че Помпейо е обещал да помогне на Беларус. Александър Лукашенко каза още, че като следва своя външна политика, Беларус не вреди на Русия и съобщи, че планира да се срещне с руския президент Владимир Путин на 7 февруари. Говорителят на Кремъл Дмитрий Песков потвърди, че такава среща е планирана, предаде ТАСС. Асошиейтед прес поясни, че Лукашенко настоява Русия да продължи да доставя петрол и газ на ниски цени. Но Кремъл отряза енергийните субсидии с аргумента, че Минск трябва се съгласи на по-тясна икономическа и политическа интеграция с Москва, за да получава евтини петрол и газ. Путин и Лукашенко преговаряха на два пъти през декември, но не изгладиха разногласията си и от началото на новата година Русия намали петролните доставки за Беларус. Засега транзитът на руско гориво за Европа през Беларус не е засегнат, но беларуските рафинерии работят на минимална мощност. В миналото Беларус е продавал на трети страни петролни продукти, произведени от евтин руски суров петрол, припомни АП. Според агенцията сега Лукашенко търси алтернативни източници. През януари Беларус получи доставка от норвежки петрол. А днес литовският външен министър Линас Линкевичус е в Минск, за да обсъди с домакините бъдещи доставки на петрол.", "date": "2020.02.04", "title": "Лукашенко: САЩ знаят за проблемите между Беларус и Русия - ще помогнат"}
{"url": "https://www.24chasa.bg/novini/article/8148079", "text": "В началото на годината, преди старта на активния пролетен телевизионен сезон, NOVA продължава да предизвиква зрителския интерес с подчертан превес в съдържанието на оригинални български продукции. През януари аудиторията в активна възраст отново предпочете NOVA, което пряко се отрази на отчетените резултати от независимата международна пийпълметрична агенция Nielsen Admosphere Bulgaria. Данните сочат, че среднодневно близо 22% от тези зрители имат изявено предпочитание към NOVA през месеца. Още повече – почти 24% избират канала в праймтайм, докато втората по гледаемост телевизия в най-гледаното време успява да привлече средно 20% от зрителите на възраст 18-49 години. Това показват данните на телевизията. NOVA реализира ръст в аудиторния дял сред зрителите в активна възраст, спрямо същия период на миналата година. В най-гледания отрязък от деня, този месец предпочитанието към NOVA е с 3% по-голямо, в сравнение с януари 2019 година, докато bTV намалява аудиторния си дял с 10%. Данните на пийпълметричната агенция сочат още, че праймтайм предаванията на NOVA заемат първите четири позиции сред най-гледаните периодични продукции през този месец. Традиционен е интересът на аудиторията към „Черешката на тортата“. Продукцията, с участието на шеф Иван Манчев, е поставена от зрителите на първо място в класацията. Кулинарната надпревара е безспорно предпочетена от над 30% от зрителите в активна възраст (18-49 г.) – с 24% повече от предпочелите bTV по това време. Текущият сезон досега показва, че „Черешката на тортата“ има потенциал да бъде най-гледан за последните 8 премиерни сезона. Отново под вещия надзор на популярния шеф Манчев, „Кошмари в кухнята“ е с 28,8% аудиторен дял, с подчертано предимство от 52% спрямо bTV в същия часови пояс. Екшън сериалите - българският „Под прикритие‘ и „Хавай 5-0“ привличат съответно 26,1% и 21.2% от зрителите в активна възраст и също са с осезаемо предимство в аудиторния дял спрямо bTV по същото време. Първият месец на годината позиционира централната емисия новини на NOVA като източник на информация, който зрителите в активна възраст възприемат като основен в праймтайм, с близо 32% аудиторен дял, което е с 3% повече спрямо същия месец на предходната година. Централните новини на конкурентната bTV търпят реципрочен спад в аудиторния дял. В ранните часове на деня изборът на същата аудитория са сутрешните информационни блокове на NOVA, които също поддържат стабилно предимство спрямо съответните предавания на конкурентната медия. В очакване на новия сезон и силна заявка към зрителите за още по-вълнуващи продукции, NOVA започва обещаващо годината с по-добри резултати спрямо същия месец през 2019 г., според данните на Nielsen Admosphere Bulgaria.", "date": "2020.02.04", "title": "Силно начало на годината за NOVA (Графики)"}
{"url": "https://www.24chasa.bg/novini/article/8148181", "text": "Гадателката, която предрече убийството на президента Кенеди, твърди, че краят на света ще настъпи до края на тази година, пише в. \"Мирър\". Джийн Диксън от щата Южна Каролина е един от най-известните екстрасенси на САЩ. За нея се говори, че е била съветничка на трима американски президенти. Тя е авторка на седем бестселъра, включително и автобиография, изпълнена с нейни предсказания. Седем години преди разстрела на Джон Кенеди в Далас, Джийн пророкува в списание \"Парейд\" от 13 май 1956 година, че той ще бъде убит. Тя пише: \"Президентските избори през 1960 година ще бъдат спечелени от демократ, който ще бъде убит преди изтичането на мандата му\", припомня БТА. Диксън е била повикана от президента Рузвелт в Белия дом. В Овалния кабинет му предрекла, че Втората световна война ще приключи преди средата на 1945-а . Рузвелт умира през април същата година и не успява да се убеди в правотата на предсказанията й. След това от нейните съвети се ползват президентите Никсън и Рейгън. Тя предсказва терористичната атака в Мюнхен срещу израелските спортисти през 1972 година и разлива на танкера \"Ексон Валдес\" през 1989-а. Изданието отбелязва, че някои от пророческите видения на Диксън не са се сбъднали - че Третата световна война ще избухне през 1958 г., че ще бъде открито лекарство срещу рака през 1967 година, и че ще настъпи втори Холокост през 1980 година. Не се сбъдна и пророчеството й, че руснаците първи ще изпратят човек на Луната.", "date": "2020.02.04", "title": "Гадателката, предрекла убийството на Кенеди: Краят на света ще е тази година"}
{"url": "https://www.24chasa.bg/novini/article/8148244", "text": "Дали става дума за избори, за съставяне на правителство или за демонстрации против правителството - при всеки обрат в политическия живот на Ирак един човек редовно наклонява везните: непокорният и винаги твърде изменчив Муктада Садр. Бившият командир на милиция, носещ черния тюрбан на потомците на пророка Мохамед, обаче се представя като човек на реформите и ревностен критик на продажните политици в една от най-корумпираните страни в света. Избягващ медиите и слаб оратор, въпреки това той е способен с един туит да накара цялата политическа класа да реагира и да предизвика масова протестна мобилизация в цялата страна, в която младежите са мнозинство (макар че последните му послания, подкрепящи току-що назначения премиер Мохамед Алауи може да са отблъснали част от най-младите му привърженици). През последните дни той непрекъснато засилваше усещането за хаос в страната след месеците на антиправителствени демонстрации с поредица от противоречащи си туитове. Отначало през октомври едно от посланията му изкара хиляди садристи на улицата, за да подкрепят демонстрантите, настояващи за пълно обновяване на политическата класа, която според тях е неспособна и корумпирана. В края на януари обаче Муктада Садр внезапно призова своите симпатизанти да свият палатките, а после отново промени мнението си и миналата седмица ги насърчи \"да подновят мирната реформаторска революция\". Както обаче посочва Фанар Хадад, експерт по Ирак от Сингапурския университет, \"садристите са неотделима част от политическата класа и, сред тях винаги е имало министри и висши държавни служители\". \"Той е политик, който, меко казано, криволичи в убежденията си\", резюмира Карим Битар, директор на изследванията в Института за международни и стратегически отношения (IRIS). \"Националистически и антиамерикански трибун по време на войната в Ирак, после той се съюзява със Саудитска Арабия, а сега изведнъж прави радикален завой и отново се сближава с иранците\", враговете на Рияд, припомня експертът криволичещия път на Садр. Роден преди 46 години в Куфа, близо до свещения шиитски град Наджаф, този импозантен мъж с посивяла брада, е описван от близките си като лесно избухващ холерик. Когато Муктада Садр е на седем години, Саддам Хюсеин заповядва да бъде ликвидиран братовчедът на баща му, великият шиитски мислител Мохамад Бакер, а през 1999 г. диктаторът нарежда да бъде убит и неговият баща Мохамед Садек Садр, проповедник на радикалния шиизъм. Благодарение на това престижно родословие Муктада Садр е издигнат от 2003 г. начело на \"съпротивата\" на шиитите (които са мнозинство в Ирак) срещу американската окупация. Година по-късно този човек (един от малцината сегашни политици, които са живели в Ирак по времето на Саддам Хюсеин, докато другите са били в изгнание) основава Армията на Мехди. После пък разпуска тази най-могъща от иракските милиции, наброяваща 60 000 бойци, след края на конфликт със силите на премиера Нури ал Малики, а впоследствие я реактивира след убийството от САЩ в началото на януари на иранския генерал Касем Солеймани в Багдад, като отново втвърдява своята антиамериканска риторика. С идването на власт на Малики през 2006 г. Муктада Садр изчезва от сцената и се появява отново едва през 2011 г. в квартала на Наджаф Ал Хананна, където живее оттогава. Междувременно прекарва четири години в религиозно училище в Ком в Иран.. Човекът, чиито симпатизанти редовно скандират по време на своите демонстрации против корупцията \"Вън Иран, Свободен Багдад!\", през септември се появи в могъщата съседна страна редом до върховния лидер Али Хаменей. И макар тази визита да изненада иракската улица, според един един тънък познавач на иранско-иракските проблеми Муктада Садр е прекосил границата, \"за да поиска протекция, защото се е страхувал от покушение\". Доказателство за това според експерти е опожаряването на щаба на силите Хашд ал Шааби, доминирани от проирански групи, в разгара на хаоса на антиправителствените демонстрации. Според експертите става дума за \"разчистване на сметките\" от страна на Муктада Садр. Той е добър познавач на поведението на улицата, но тъкмо понеже е принуден да следва нейните настроения, се налага да сменя курса всяка година, обяснява Ренад Мансур, изследовател от мозъчния тръст Чатъм хаус. Затова, въпреки че в края на 2018 г. позвали да бъде съставено правителство начело с Адел Абдел Махди, той се присъедини към демонстрантите, които искаха свалянето му, а днес подкрепя Алауи и в същото време призовава подръжниците си да останат на улицата. Той подкрепя политиката на проиранската Хашд, но продължава да следва независима иракска линия, която все пак оставя известно пространство за влиянието на големия съсед. Това е така, защото, както обяснява Хаддад, \"има истинско разцепление сред шиитските лидери - Муктада Садр и някои други се тревожат от нарастващата сила на проиранските фракции\". Въпреки всичките му завои обаче, както признават дори политическите му опоненти, той запазва най-широката база от поддръжници в страната, готови почти сляпо да му се подчиняват, особено тези от Садр сити - неговия бастион в Багдад. Именно те парализираха страната през 2016 г., като превзеха Зелената зона, където са разположени висшите институции на Ирак. Със сегашните протести той доказа за пореден път, че \"е разединяваща личност, но незаобиколим фактор в Ирак\", твърди Битар. /БТА/", "date": "2020.02.04", "title": "Муктада Садр - променлив, но винаги решаващ фактор в Ирак"}
{"url": "https://www.24chasa.bg/novini/article/8148288", "text": "Китай призовава всички страни да обединят усилията си пред лицето на кризата в общественото здравеопазване, причинена от новия коронавирус, заяви говорителката на китайското външно министерство Хуа Чунин, цитирана от ТАСС и БТА. \"Вирусът е страшен, но още по-страшни са паниката и слуховете. Вирусите не признават граници, епидемичният взрив е мимолетен, но сътрудничеството между страните има дълга история\", напомни тя. Дисциплинарната комисия на регионалната организация на комунистическата партия в провинция Хубей, където избухна епидемията, съобщи, че е освободен от длъжност заместник-ръководителят на местния клон на Червения кръст Чжан Цин и е наложено вътрешопартийно наказание на двама негови подчинени.", "date": "2020.02.04", "title": "Китай: Вирусът е страшен, но още по-страшни са паниката и слуховете"}
{"url": "https://www.24chasa.bg/novini/article/8148309", "text": "Името на Маргарита Милиджийска малко известно. Животът и творчеството й минават като че незабелязано в сянката на житейските събития и авторитети. Сещаме се за нея по повод 110-тата годишнина от рождението й с желание да върнем в културно обръщение творчеството й, за да го направим разпознаваемо сред по-широк кръг зрители и ценители, твърдят от столичната галерия \"Лоранъ\". Възкресяването на името на Маргарита Милиджийска за публиката се случи преди 14 г., когато Националната художествена галерия направи нейна голяма ретроспектива. Същевременно галерия „Лоранъ“ се включи в инициативата с финансова и техническа помощ в реализацията на експозицията и съпътстващото издание. Паралелно с това организирахме собствена изложба в тогавашното ни пространство на ул. „Ген. Паренсов“ 31 в София. Изложбата в Националната галерия през 2006 г. пренаписа разказа за художничката и показа задълбочената й творческа история. Благодарение на представянето и каталога с изследвания на Анелия Николаева и Димитър Димитров тя получи необходимото за достойнствата на нейната живопис признание. Маргарита Милиджийска е родена на 29 април 1910 г. в с. Драганово, Великотърновско. От 1921 до 1929 учи в Русе, след което през 1931 г. продължава образованието си в Художествената академия в София, в ателието по живопис на проф. Никола Маринов. Веднага след завършването си влиза в Дружество на новите художници, 1936 г. и участва в Десетата юбилейна ОХИ в София. През 1944 г. е нейната първа самостоятелна изложба в Пазарджик. Същата година придобива свидетелство за педагогическа правоспособност по рисуване и руски език и започва да преподава. Първо работи в Елхово и Пазарджик. Завръщането и в София е като учител по руски език в Първа стопанска девическа гимназия (1945 – 1949). В периода (1949 – 1974) става преподавател по същия предмет в Художествената академия, където поколения студенти и художници я помнят като педагог без да предполагат, че ги учи художник. През 1957 г., предполага се, поради формализъм, е освободена от СБХ, а чак през 1995 г. е допусната отново. Редките появи на Маргарита Милиджийска в изложбените пространства и наложилите се житейските обстоятелства я правят непозната за публиката. Първата й самостоятелна изложба в Пазарджик остава единствена до 80-те години на ХХ в., когато прави две изложби. Умира на 31 юли 2001 г. в София. Настоящата изложба в галерия „Лоранъ” показва работи от различни творчески периоди, между които преобладават тези от 40-те и 50-те години. В експозиционното пространство има жанрово разнообразие. В колекцията доминират портрети и автопортрети. Сред тях може да споменем три от най-познатите й автопортрета от 40-те години и един „Автопортрет в бяла блуза“ от 30-те г. Голямо форматните й платна са с подчертано силен и ярък колорит, докато „Портретът на Валя“ е нежно очарователен. Всички те имат характеристики, които притежават и останалите произведения. Това са изобилното живописно напластяване, наситената цветност в кафяво-червеникава гама. Лекото минаване с четката върху композициите, обобщава плановете и прави очертанията на формите неясни. Същото е присъщо и за натюрмортите, чиято богата живописна материя най-ясно се различава в „Натюрморт с дюли“, „Натюрморт с патладжани и домати“, „Лилиуми“ и др. Във фигуралните композиции откриваме необичайни гледни точки към обектите и силна експресия при полагане на мазките. Надяваме се с тази изложба за пореден път да върнем интереса към една слабо позната художничка, която трябва да заеме достойно място в българската живопис, пишат организаторите на изложбата. Срещата ни с изкуството на Маргарита Милиджийска е съпроводена от каталог от 2006 г., който е представен с изложбата. в галерия „Лоранъ“ (София, ул. „Оборище“ 16). Може да се види до 20.2.", "date": "2020.02.04", "title": "Маргарита Милиджийска - художничката, която включи патладжани в натюрморт"}
{"url": "https://www.24chasa.bg/novini/article/8148314", "text": "Европейската комисия в сътрудничество с Европейския инвестиционен фонд, който е част от групата на Европейската инвестиционна банка (ЕИБ), стартира фонд за капиталови инвестиции „BlueInvest“ с бюджет 75 млн. евро в полза на синята икономика. Фондът „BlueInvest“ ще се управлява от Европейския инвестиционен фонд и ще финансира базови фондове за дялово участие, чийто стратегически фокус е подпомагане на новаторски проекти в синята икономика. Този сектор може да играе важна роля за осъществяването на обявената в Европейския зелен пакт амбиция за постигане до 2050 г. на неутрална по отношение на въглеродните емисии икономика. Новата програма се подкрепя от Европейския фонд за стратегически инвестиции — който е финансовият стълб на Плана за инвестиции за Европа. Синята икономика обхваща икономическите дейности, свързани с океаните, моретата и бреговете. В нея развиват дейност различни предприятия — от такива с дейност в морската среда до предприятия на сушата, които произвеждат стоки или услуги, свързани с морската икономика. Синята икономика включва множество обещаващи предприятия на ранен етап на развитие — често създадени с подкрепата на финансирани от ЕС програми за НИРД. Тези предприятия разработват решения в областта на възобновяемата енергия, устойчивите морски дарове, сините биотехнологии, морските информационни технологии и много други. Новият програмен фонд се допълва от платформата „BlueInvest“ на Европейската комисия, която подпомага инвестиционната готовност и достъпа до финансиране на предприятията на ранен етап на развитие, МСП и разрастващите се предприятия.", "date": "2020.02.04", "title": "Еврокомисията лансира фонд „BlueInvest“ с бюджет 75 млн. евро"}
{"url": "https://www.24chasa.bg/novini/article/8148325", "text": "Върховният представител на ЕС по външната политика и сигурността Жозеп Борел по време на посещението си в Техеран е отхвърлил някои части от американския близкоизточен мирен план, предвиждащ Израел да запази селищата си в окупирания Западен бряг, предаде Ройтерс, като се позова на изявление, разпространено днес в Брюксел. Борел е заявил, че предложенията на американския президент Доналд Тръмп нарушават \"международно договорените параметри\". Правителствата от ЕС отхвърлят израелските селища на земя, окупирана от Израел при войната от 1967 г., включително на Западния бряг, в Източен Ерусалим и Голанските възвишения, е потвърдил Борел. Ако бъдат предприети стъпки към анексиране, това няма да остане без последствия, предупредил ръководителят на европейската дипломация, втвърдявайки риториката спрямо плана на Тръмп в сравнение с позицията, изразена при обявяването на плана в края на януари, отбелязва Ройтерс. По думите му ЕС подкрепя напълно трансатлантическото партньорство и всички опити за намиране на мирно решение на израелско-палестинския конфликт и ще продължи да поддържа принципа за две държави в границите от 1967 г., с възможни промени, ако те бъдат одобрени и от двете страни, предаде ТАСС. Нерешените въпроси за окончателния статут трябва да бъдат уредени чрез преки преговори между двете заинтересовани страни, допълва БТА. Освен това според Борел ЕС ще отложи за неопределено време крайния срок за уреждане на споровете с Иран в рамките на ядреното споразумение от 2015 г., за да не се налага сезиране на Съвета за сигурност на ООН или въвеждане на нови санкции, предаде Ройтерс. \"Имаме споразумение да не поставяме конкретен краен срок (за уреждане на проблемите), който би ни задължило да отнесем въпроса в Съвета за сигурност\", цитира Ройтерс изявлението на Борел, който подчертава, че \"има воля ядреното споразумение да бъде запазено и да не се стартира процес, който може да доведе до края му\". На 14 януари Великобритания, Франция и Германия официално обвиниха Иран, че нарушава условията по споразумението от 2015 Нарушаването може да доведе до връщане на санкциите на ООН, отменени по силата на документа. Също през януари Борел, на когото е делегирана председателската роля, що се отнася до споразумението, беше уведомен от Париж, Лондон и Берлин, че са задействали механизъм за уреждане на спорове, залегнал в ядреното споразумение, който теоретично предвижда 15-дневен срок за уреждане на проблемите с Иран. Ако те не бъдат уредени в този срок, въпросът трябва да бъде отнесен до Съвета за сигурност на ООН. Има обаче спорове по въпроса от кога започва да тече този срок, защото Техеран не е признал официално процедурата за консултации, припомнят агенциите. По думите на Борел той се е разбрал с Берлин, Лондон и Париж срокът да бъде отлаган неопределено време, но евентуалнитя напредък ще зависи от това дали ще се запази присъствието в Иран на Международната агенция за атомна енергия, за да наблюдава неговите ядрени дейности.", "date": "2020.02.04", "title": "Борел: ЕС не признава израелския суверенитет над окупираните територии"}
{"url": "https://www.24chasa.bg/novini/article/8148367", "text": "30-годишна жена е задържана за непристойно поведение в Тервел - съобщават от Областната дирекция на МВР-Добрич. На 3 февруари, около 22,50 ч., е получено съобщение за възникнал скандал между младежи по улица „Трети Март” в град Тервел. На място е установена 30-годишна жена от град Силистра, която извършва непристойни действия, грубо нарушаващи обществения ред. Тя възпрепятства и оказва съпротива на служителите на Районното управление на МВР-Тервел, и отправя обиди, закани и нецензурирани думи спрямо органите на полицията. Жената е задържана за срок от 24 часа. Работата по случая продължава в условията на бързо полицейско производство.", "date": "2020.02.04", "title": "В Тервел задържаха жена за непристойно поведение и съпротива"}
{"url": "https://www.24chasa.bg/novini/article/8148389", "text": "Външното министерство на Северна Корея наложи ограничения за влизането и излизането на чуждестранни дипломати като мярка срещу разпространението на новия коронавирус, съобщи във Фейсбук посолството на Русия в Пхенян, цитирано от ТАСС и БТА. Много членове на дипломатическия корпус често излизат за кратко от КНДР, за да пазаруват от чужбина. Сега това това става невъзможно. Новоназначени дипломати също не може да пристигат в страната. Влизане в Пхенян по належащи причини или при извънредни обстоятелства се разрешава след 15-дневен карантинен престой в пункта на влизане в страната.. Премиерът на Камбоджа Хун Сен възнамерява утре да посети китайския град Ухан, за да подкрепи камбоджанските студенти, изолирани там заради епидемията. Премиерът е информирал китайските власти за намерението си и очаква разрешение от Пекин, предаде ТАСС, като цитира държавната информационна агенция на Камбоджа. На 27 януари бе съобщено за първия случай на заразен с новия коронавирус в Камбоджа.", "date": "2020.02.04", "title": "Северна Корея с ограничения за чуждестранни дипломати заради новия вирус"}
{"url": "https://www.24chasa.bg/novini/article/8148802", "text": "Великобритания препоръча на гражданите си да напуснат Китай, ако могат, тъй като спирането на полети и ограничаването на придвижването ще затруднят още повече отпътуването през следващите седмици, предаде Ройтерс, като се позова на британския външен министър. Безопасността и сигурността на британските граждани винаги ще бъде наш висш приоритет, предаде БТА. Поради това съветваме британците в Китай да напуснат страната, ако могат, за да се намали рискът от излагането им на вируса. Ако в провинция Хубей все още има британци, които искат да се евакуират, ще продължим да работим денонощно да ги улесним, каза Доминик Рааб в изявление.", "date": "2020.02.04", "title": "Великобритания съветва гражданите си да напуснат Китай"}
{"url": "https://www.24chasa.bg/novini/article/8148843", "text": "\"Български пощи\" ЕАД временно преустановява приемането на пратки за Китай до нормализиране на ситуацията с авиопревозвачите в региона, съобщиха от пощите. Това се налага от спрените полети на авиокомпаниите, обслужващи дружеството, до китайските летища в Пекин, Шанхай и Гуанджоу. По получена информация от пощенския оператор в Китай, входящият трафик в страната е силно затруднен и допълнително се очакват закъснения, както и липса на информация за проследяване на пратки. Актуална информация, свързана с доставките на пратки за и от Китай, ще бъде публикувана на интернет страницата на \"Български пощи\" ЕАД.", "date": "2020.02.04", "title": "\"Български пощи\" ЕАД временно\nспира приемането на пратки за Китай"}
{"url": "https://www.24chasa.bg/novini/article/8148805", "text": "Представянето на новата карта VISA на Fibank, генерален спонсор на БОК,се състоя днес в столичния хотел „Арена ди Сердика“. На церемонията присъства зам.-председателят на БОК Любомир Ганев. „Вече 15 години Fibank подпомага дейността на Българския олимпийскикомитет – заяви легендарният волейболист. - За да имаме добри спортисти трябва да им предоставим условия. Това съобщиха от Българския олимпийски комитет. В последно време много зали и стадиони се изградиха, сега нашата работа е да върнем младите в тези зали. Имисля, че това сътрудничество с Fibank е пример как спортът дава увереност и самочувствие.” Носителката на 5 олимпийски медала Мария Гроздева стана първият притежател на новите VISA дебитни и кредитни карти на Fibank, които са солимпийски дизайн и са посветени на предстоящите игри Токио 2020. „Много години използвам картите на VISA издадени от Fibank. С тях се чувствам сигурна когато пътувам“, каза двукратната олимпийска шампионка. Мария е рекордьорка по участие на олимпийски игри, и в Токио за седми път ще стартира в най-престижния форум на планетата. „VISA е горд световен партньор на Олимпийските и Параолимпийските игри до 2032 г. и сме щастливи, че днес заедно с Fibank можем да представим новите дебитни и кредитни карти Visa с уникален олимпийски дизайн -заяви Севдалина Василева, генерален мениджър на VISA за България, Гърция и Кипър – картите, които се издават от днес, са резултат от трайното ни партньорство и ангажимент да съдействаме на нашите клиенти да бъдат иновативни.“ Новите кредитни карти ще се предлагат без такса годишна поддръжка за първата година и без лихва за първите 4 отчетни периода. При новитекредитни карти VISA payWave, които са безконтактни, има възможност за лимит до 50 000 лв. или тяхната равностойност в евро или долари.", "date": "2020.02.04", "title": "БОК и Fibank представиха новите карти VISA с олимпийски дизайн"}
{"url": "https://www.24chasa.bg/novini/article/8148889", "text": "Споделяме напълно мотивите, с които президентът сваля доверие от правителството на Бойко Борисов. Това коментира лидерът на БСП Корнелия Нинова пред журналисти на Летище София, преди да отпътува за Брюксел, предаде БТА. Това бяха и мотивите ни за вота на недоверие само преди една седмица, посочи тя. Вотът на недоверие не мина математически, но получи широка обществена подкрепа извън парламента, каза Нинова. Според БСП правителството е неспособно да даде развитие и перспектива на България.", "date": "2020.02.04", "title": "Нинова: Споделяме напълно мотивите, с които президентът сваля доверие от кабинета"}
{"url": "https://www.24chasa.bg/novini/article/8148871", "text": "Срещи с краля на Саудитска Арабия Салман и с престолонаследника Мохамед бин Салман проведе вчера в Рияд министър-председателят на Гърция Кириакос Мицотакис, предаде АНА-МПА. Мицотакис и саудитският крал са изразили безпокойство от процесите в региона и са подчертали, че сътрудничеството между двете страни допринася за стабилността. Двамата са установили съвпадение на възгледите си по серия от въпроси от регионален интерес. С престолонаследника Мохамед бин Салман Мицотакис е обсъдил развитието на двустранните отношения с акцент върху инвестициите. През следващия месец е планирано посещение на гръцките министри на развитието и на туризма Адонис Георгиадис и Харис Теохарис в Саудитска Арабия с цел задвижване на конкретни инвестиционни проекти, предава БТА. Говорителят на гръцкото правителство Стелиос Пецас съобщи пред журналисти, че на срещите си в Рияд Мицотакис е обсъдил геополитически теми, които засягат региона, провокативните действия на Турция, както и предоставянето от страна на Гърция на една батарея зенитно-ракетни системи \"Пейтриът\" на Саудитска Арабия за защитата на критична енергийна инфраструктура. Пецас съобщи, че стойността на разполагането на ракетите ще бъде покрита изцяло от Саудитска Арабия, като същевременно противовъздушната отбрана на Гърция няма да бъде отслабена, защото от 20 януари Гърция е активирала още една батарея \"Пейтриът\", която до момента не е била активна.", "date": "2020.02.04", "title": "Гърция изпраща ракети \"Пейтриът\" в Саудитска Арабия"}
{"url": "https://www.24chasa.bg/novini/article/8148924", "text": "Мадридски съд увеличи наказанието на бившия испански банкер, осъден за опит да изнесе незаконно от страната платно на Пабло Пикасо, съобщиха Асошиейтед прес и БТА. На 16 януари бившият президент на банка \"Банкинтер\" Хайме Ботин бе осъден на 18 месеца лишаване от свобода и глоба от 52,4 милиона евро. Той бе признат за виновен за опита да изнесе от Испания платното \"Глава на млада жена\", оценено на 24 милиона евро. 83-годишният банкер беше заподозрян, че е възнамерявал да продаде творбата въпреки предварителната забрана на испанското министерство на културата. Съдът се произнесе отново, след като прокуратурата откри грешка в присъдата на от януари. Новото наказание на Ботин е три години лишаване от свобода и глоба от 91,7 милиона евро. Присъдата подлежи на обжалване. През 2015 година френски митничари осуетиха опит за незаконния износ на картината по време на проверка на катер в корсиканското пристанище за спортни и развлекателни морски съдове Калви. Според документите, открити при капитана на катера, работата на великия художник се считала за национално културно богатство на Испания и не подлежала на износ, макар да е притежание на Хайме Ботин. В първоначалното съдебно решение картината е присъдена на испанската държава.", "date": "2020.02.04", "title": "Увеличиха присъдата на испанския банкер, опитал да изнесе картина на Пикасо"}
{"url": "https://www.24chasa.bg/novini/article/8148916", "text": "Полицията във Виена е заловила 37-годишен българин и 21-годишен босненски гражданин за кражба с взлом в еднофамилно жилище в Австрия, съобщава „ое24”. Извършителите са успели да проникнат в жилището през прозореца на банята, като са го отворили с помощта на отвертка, допълва \" \". Полицаите са иззели откраднатите от извършителите бижута и отвертката. Разследващите смятат, че двамата мъже са свързани и с други взломни кражби, извършени по-рано.", "date": "2020.02.04", "title": "Заловиха българин и босненец при обир на жилище в Австрия"}
{"url": "https://www.24chasa.bg/novini/article/8148953", "text": "Турският президент Реджеп Тайип Ердоган е разговарял по телефона с германския канцлер Ангела Меркел, съобщи турската частна телевизия НТВ, цитирана от БТА. Тема на обсъждане са били обстановката в Сирия и Либия, съобщи дирекцията за комуникациите в турското президентство. Допълнителни подробности за телефонния разговор засега не са известни.", "date": "2020.02.04", "title": "Меркел и Ердоган обсъдиха по телефона Сирия и Либия"}
{"url": "https://www.24chasa.bg/novini/article/8145202", "text": "- С данни от Соларния каталог на НАСА за слънчевите затъмнения Анелия Маркова, млад историк във Великотърновския университет, доказва в своята дисертация, че въстанието на двамата братя Петър и Асен е избухнало почти година по-късно от общоприетата дата - 26 октомври 1185 г. Девет месеца продължило проучването ѝ. Разработката, която променя ключовата дата от средновековната българска история, е част от докторантурата ѝ, посветена на войните по времето на Второто българско царство. Анелия била провокирана от дългогодишната дискусия в българската историография кога точно е обявено въстанието на Асеневци, поставило началото на Второто българско царство. Според нея има няколко ключови момента, които, насложени един върху друг, по безспорен начин доказват, че въстанието на Асеневци не е на Димитровден през 1185 г., а през пролетта на 1186-а Единият от тях е писмото на архиепископ Василий до папата, в което той описва кога се е отрекъл от византийската власт и е станал български духовник, което се случва при въстанието на Асеневци. Другите две са историческите сведения за пристигането на италианския маркиз Конрад Монферадски във Византия за сръбско-ромейската война през 1186 г. и слънчевите затъмнения, изследвани от НАСА. Любопитен детайл, хвърлил светлина върху въстанието, е и уговореният династичен брак между византийския император и унгарската принцеса Ана-Мария. “Започват приготовления за самата сватба. В изворите ясно пише, че заради това Исак II Ангел налага допълнително данъчно облагане в българските земи. Това е една от причините да се разбунтува българският народ. В същото време обаче Петър и Асен се явяват на аудиенция при византийския император. Това вероятно се е случило в края на октомври и началото на ноември 1185 г., което не отговаря на постановката, че Асеневци вдигат въстание на 26 октомври, защото аудиенцията на двамата при императора предшества въстанието”, обяснява Анелия. Не може Асеневци хем да са при императора, хем да са начело на въстанието. Наистина, подготовката на въстанието започва през 1185 г. заради вдигането на данъците, но самото въстание избухва през следващата година. Никъде в историческите извори няма информация, че то се случва в деня на св. Димитър, опровергава досегашната историческа постановка Маркова. Смята, че това е някакво тълкувание на съвременните изследователи. А откъде е връзката със слънчевите затъмнения? Византийският историк Никита Хониат споменава феномена при един от походите на империята срещу българите, дръзнали да обявят независимостта си. Пълководецът Алексий Врана тръгва на поход срещу Петър и Асен, но се обръща и вдига бунт срещу византийския император. Точно тогава се случва слънчевото затъмнение, което описва Хониат. След задълбочено потапяне в астрономията Анелия се обръща към Соларния каталог с данните на НАСА в гугъл мапс. Публикуван е през 2012 г. и посочва с абсолютна точност всички тези природни явления за няколко хилядолетия. Според екипа на НАСА допустимата грешка при всяко затъмнение е от 2 до 5 секунди, което е нищожно. Така Маркова открива, че такова слънчево затъмнение е имало през 1187 г. “То не е пълно слънчево затъмнение, то е частично, като покритието му е близо 90%. Оказва се, че е единственото затъмнение, което може да било видяно тук, по нашите ширини, и да бъде описано”, категорична е историчката. “Досега тезата беше: въстанието избухва на 26 октомври 1185 г., още същата година Византия се отправя на поход и събитията приключват с примирието при Ловеч през 1187 г. В момента с данните от НАСА и всички други събрани доказателства и факти казваме, че всичко се измества с година, включително и примирието в Ловеч Подготовката за въстанието действително протича през есента на 1185 г., но неговото обявяване и възстановяването на българската държава се случват през 1186 г. Лятото на 1186 г. Византия предприема първата атака срещу българите, примирието при Ловеч е през 1188, а не през 1187 г.”, обяснява Анелия Маркова. Остава спорен въпросът коя е датата, на която е избухнало въстанието. Предположенията ѝ са, че това се е случило между февруари и април 1186 година. Анелия не е оптимист, че трудът ѝ ще доведе до пренаписване на учебниците по история, като че ли към момента в образованието имат по-големи проблеми, отколкото тази датировка. “Но смятам, че поне към момента вкарваме някаква яснота и ред в историческите събития, които са важни за нас, защото въстанието на Петър и Асен е едно от важните ключови събития в нашата средновековна и българска история”, казва тя. Част от българските историци и най-вече нейните преподаватели във ВТУ, приемат теза ѝ, други я наричат иронично звездобройка. Но това не я разколебава чрез астрономия и исторически извори да продължава да пренарежда пъзела с датировката на важни военни действия от Второто българско царство. “Битката при Велбъжд през 1330 г. Там също се появяваше разминаване в историографията кога тръгва българският цар Михаил III Шишман на поход срещу сърбите - дали е през юни, или юли. Пак използвах тези слънчеви затъмнения и успях като че ли да подредя хронологията на тази битка, която е една от най-колоритните, въпреки че е пагубна за българския цар. Досега най-тиражираната версия беше, че царят напуска Търново на 19 юли 1330 г., а то се оказва, че той тръгва в началото на юни”, повдига завесата на миналото Анелия. В момента тя довършва изследването си, с което с данните за лунните затъмнения доказва, че неправилно е променена датата за битката при Русокастро, водена от цар Иван Александър. Битката си е през 1332 г. и е важна, защото България си връща завзетите области и градове между Тунджа и Черно море, посочва докторът по история.", "date": "2020.02.04", "title": "Чрез слънчевите затъмнения търновска историчка пренаписва дати от учебниците"}
{"url": "https://www.24chasa.bg/novini/article/8148960", "text": "Американският есеист и литературен критик Джордж Стайнър почина на 90-годишна възраст в Кембридж, Великобритания, където живееше със съпругата си историчката Зара Стайнър, съобщиха АФП и ДПА. Известният с аналитичните си умения и красноречие учен е преподавал в Принстън, Йейл и в Нюйоркския университет, както и в Кембридж и Женева. Джордж Стайнър е роден в Париж, в семейството на австрийски евреи през 1929 г. Родителите му емигрират в САЩ през 1940 г. Любимата тема на Джордж Стайнър е силата на речта и писменото слово. Работи в областта на лингвистиката, литературната критика, религията, музиката и историята.", "date": "2020.02.04", "title": "Почина есеистът и литературен критик Джордж Стайнър (Видео)"}
{"url": "https://www.24chasa.bg/novini/article/8148954", "text": "Отрицателни са пробите за коронавирус, които бяха взети и направени на прието в хасковската МБАЛ семейство. Това съобщиха от Инфекциозно отделение, където мъжът и жената са настанени, предаде БТА. . Те ще бъдат изписани, уточни началникът на отделението д-р Красимира Кинова. В отделението е взета проба за коронавирус и на развил пневмония след пътуване в Шри Ланка мъж, но резултатите още не са известни.", "date": "2020.02.04", "title": "Отрицателни резултати за коронавирус на хасковско семейство"}
{"url": "https://www.24chasa.bg/novini/article/8149019", "text": "Турция няма да допусне сирийското правителство да се сдобие с територия в северозападния район Идлиб, заяви турският президент Реджеп Тайип Ердоган, цитиран от Ройтерс и БТА. Изказването му бе направено на борда на самолета на връщане от Украйна, където вчера беше на посещение. Също вчера осем турски служители - петима военнослужещи и трима цивилни, бяха убити при обстрел на сирийски правителствени сили в Идлиб. По думите на Ердоган атаката срещу турските военни е грубо нарушаване на споразумението за Идлиб, отнасящо се до зоните за деескалация. \"Ще има последствия за режима\", предупреди президентът, цитиран от частната телевизия НТВ. Той добави, че Турция ще продължи операциите в тази сирийска провинция. По повод на спекулациите за възможно изостряне на напрежението с Русия заради Сирия Ердоган напомни за съществуващите двустранни договорености за сътрудничество. \"На този етап няма нужда да влизаме в конфронтация или по-сериозно противоречие с Русия\", каза той, допълвайки, че Анкара и Москва ще седнат да разговарят по въпроса \"без гняв\". По-рано днес турският министър на външните работи Мевлют Чавушоглу поиска Русия да възпре сирийските правителствени сили в Идлиб, след като нападението по турските сили разклати деликатното сътрудничество в Сирия между Анкара и Москва, които подкрепят противникови страни в конфликта. \"Казах на своя колега Сергей Лавров, че режимът извършва провокативни нападения срещу нашите наблюдателни пунктове край Идлиб, че ние ще отвърнем, ако продължат с това, и че те трябва да спрат режима колкото се може по-скоро\", заяви пред репортери Чавушоглу. \"Не приемаме и извинение от вида \"не можем да контролираме изцяло режима тук\", добави турският министър. Междувременно бе съобщено, че пожари са избухнали в няколко петролни и газови обекта в Централна Сирия, след като бяха нападнати с дронове. Това съобщи днес сирийският министър на петрола и изкопаемите ресурси Али Ганем, обвинявайки терористи, предаде ДПА. Рафинерията в Хомс и три други газови съоръжения са нападнати на разсъмване със снаряди, изстреляни от безпилотни самолети, предизвикван е пожар и са причинени материални щети, посочи Ганем в изявление, разпространено от държавната информационна агенция САНА. Пожарникарите и екипите на гражданската защита са съумели да угасят пламъците, а техническите екипи са започнали \"ремонтни дейности\" и са успели да гарантират непрекъснатото подаване на газ към централите, заяви министърът. Действащата от Великобритания организация Сирийски център за наблюдение на човешките права посочи, че по газовите обекти е изстреляна ракета от \"неизвестен източник\". Никоя групировка засега не е поела отговорност заатаките. На 21 декември сирийските държавни медии и Сирийският център за наблюдение на човешките права съобщиха, че неидентифицирани дронове вероятно са в основата на синхронизирани нападения срещу три петролни и газови съоръжения в Централна Сирия. Въпреки понесените военни неуспехи и териториални загуби в Сирия през 2019 г., джихадистите от \"Ислямска държава\" периодично си приписваха заслугите за различни нападения в Сирия, отбелязва ДПА. Сирия страда от остър недостиг на енергия заради санкциите на ЕС и САЩ.", "date": "2020.02.04", "title": "Ердоган: Турция няма да допусне режимът в Сирия да се сдобие с територия в Идлиб"}
{"url": "https://www.24chasa.bg/novini/article/8149072", "text": "Премиерът на Великобритания Борис Джонсън обеща „спешни действия“ срещу климатичните изменения, като пое лично ръководството на преговорите за климата на ООН тази година, след като беше подложен на критика, след уволняването на министъра, който трябваше да ги ръководи, пише британският вестник \"Гардиън\", цитиран от . „Освен ако не предприемем спешни действия, ще стане с 3 градуса по-топло“, каза премиерът пред експерти по климата, бизнесмени и представители на гражданското общество в Музея на науката в Лондон. „Като страна, като общество, като планета и като вид, сега трябва да действаме“. Той призова всички правителства да следват действията на Обединеното кралство за нулеви емисии до 2050 г., обещавайки да подкрепи „нашите китайски приятели“ в техните усилия за справяне със загубата на видове и влошаването на състоянието на околната среда. Той добави, че ще продължи постепенно да въвежда ограничения за бензинови и дизелови коли. „Освен ако не направим нещо, (климатичната криза) става неразрешима. Ето защо (срещата в) Глазгоу е изключително важна“, заяви прочутият естественик сър Дейвид Атънбъро. „От нас зависи да организираме народите по света да направят нещо по въпроса. Ето защо е толкова обнадеждаващо да знаем, че настоящото правителство е посветило тази години за това. Това е голямо поощрение за онези от нас, които се притесняват от този проблем много дълго време, да знаят, че сега правителството ще направи нещо по въпроса“, допълни той. Обединеното кралство ще бъде домакин тази година на преговорите на ООН за климатичната криза, известна още като COP 26, която ще се проведе в Глазгоу през ноември. Но стартирането на стратегията на правителството започна „неспокойно“, след като предполагаемият ръководител на преговорите, бившият министър на енергетиката Клеър О'Нийл, бе уволнена в петък.", "date": "2020.02.04", "title": "Борис Джонсън обеща спешни действия срещу климатичните изменения"}
{"url": "https://www.24chasa.bg/novini/article/8149079", "text": "Европейският съюз осъди решението на президента Доналд Тръмп за отмяна на американските ограничения за употреба на сухопътни мини, предаде АФП. „Тяхното използване – където и да е, по което и да е време и от който и да е, остава напълно неприемливо за ЕС“, обяви дипломат номер едно на ЕС Жозеп Борел в изявление. В петък Тръмп даде зелена светлина за ново поколение самоунищожаващи се мини с мотива, че са по-безопасни. Решението „подкопава глобалната норма срещу противопехотните мини, която спаси десетки хиляди души през последните 20 години“, посочи Борел, като посочи, че повечето жертви на мините са деца. Той отбеляза, че САЩ, също както и ЕС, са важен глобален поддръжник на прочистването от мини и унищожаването им, допълва  . Промяната в политиката „не само директно противоречи на тези действия, но влияе негативно и на базирания на правила международен ред“, добави Борел. Над 160 държави, включително повечето от западните страни, са приели конвенцията от Отава от 1999 г., целяща елиминиране на противопехотните мини. Но САЩ, Русия, Китай, Индия и Пакистан не са се присъединили към договора. САЩ не са извършвали по-значимо разполагане на противопехотни мини от войната в Персийския залив през 1991 г. Отменяйки решение от 2014 г. на администрацията на Обама, правителството на Тръмп обяви, че политиката на САЩ по отношение на сухопътните мини ще се определя от Пентагона. А военното ведомство на САЩ обяви, че остава забраната за традиционни мини, които не могат да бъдат изключени или унищожени дистанционно. Новите мини са проектирани за самоунищожение в срок до 30 дни, но могат да бъдат унищожени и до два часа след поставянето им, ако се наложи, посочи Пентагонът.", "date": "2020.02.04", "title": "ЕС осъди САЩ, заради вдигането на забраната за сухопътни мини"}
{"url": "https://www.24chasa.bg/novini/article/8149138", "text": "1. ПРОЕКТ НА РЕШЕНИЕ ЗА ОПРЕДЕЛЯНЕ НА „УНИВЕРСИТЕТСКА МНОГОПРОФИЛНА БОЛНИЦА ЗА АКТИВНО ЛЕЧЕНИЕ – КАСПЕЛА“ ЕООД - ПЛОВДИВ, ЗА УНИВЕРСИТЕТСКА БОЛНИЦА. Внася: министърът на здравеопазването 2. ПРОЕКТ НА РЕШЕНИЕ ЗА ПРИЕМАНЕ НА ПЛАН ЗА ДЕЙСТВИЕ ЗА 2020 Г. ЗА ИЗПЪЛНЕНИЕ НА НАЦИОНАЛНАТА СТРАТЕГИЯ ЗА ПРЕВЕНЦИЯ И БОРБА С НЕРЕДНОСТИТЕ И ИЗМАМИТЕ, ЗАСЯГАЩИ ФИНАНСОВИТЕ ИНТЕРЕСИ НА ЕВРОПЕЙСКИЯ СЪЮЗ, ЗА ПЕРИОДА 2014 - 2020 Г. Внася: министърът на вътрешните работи 3. ПРОЕКТ НА РЕШЕНИЕ ЗА ОПРЕДЕЛЯНЕ НА ВЪЗНАГРАЖДЕНИЕ НА ИЗПЪЛНИТЕЛНИЯ ДИРЕКТОР НА НАЦИОНАЛНАТА АГЕНЦИЯ ЗА ПРИХОДИТЕ. Внася: министърът на финансите 4. ПРОЕКТ НА РЕШЕНИЕ ЗА ИЗПЪЛНЕНИЕ НА ПЛАЩАНИЯТА ПО РЕШЕНИЯТА НА ЕВРОПЕЙСКИЯ СЪД ПО ПРАВАТА НА ЧОВЕКА ПО ДЕЛАТА „О.Д. СРЕЩУ БЪЛГАРИЯ“ (ЖАЛБА № 34016/18), „ДУМАГАС СРЕЩУ БЪЛГАРИЯ“ (ЖАЛБА № 59271/11) И „ИЛИЕВА СРЕЩУ БЪЛГАРИЯ“ (ЖАЛБА № 22536/11). Внася: министърът на правосъдието 5. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА ВЗЕМАНЕ НА РЕШЕНИЕ ЗА ПРИВАТИЗАЦИЯ НА ОБОСОБЕНА ЧАСТ ОТ ИМУЩЕСТВОТО НА „БЪЛГАРСКИ МОРСКИ КВАЛИФИКАЦИОНЕН ЦЕНТЪР“ ЕАД – ВАРНА. Внася: министърът на транспорта, информационните технологии и съобщенията 6. ПРОЕКТ НА РЕШЕНИЕ ЗА ОБЯВЯВАНЕ НА ЧАСТ ОТ ИМОТ - ПУБЛИЧНА ДЪРЖАВНА СОБСТВЕНОСТ, ЗА ИМОТ - ЧАСТНА ДЪРЖАВНА СОБСТВЕНОСТ. Внася: министърът на регионалното развитие и благоустройството 7. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОРАЗУМЕНИЕ ЗА ПРЕДОСТАВЯНЕ НА КОНСУЛТАНТСКИ УСЛУГИ МЕЖДУ МИНИСТЕРСТВОТО НА ОБРАЗОВАНИЕТО И НАУКАТА И ИЗПЪЛНИТЕЛНА АГЕНЦИЯ „ОПЕРАТИВНА ПРОГРАМА „НАУКА И ОБРАЗОВАНИЕ ЗА ИНТЕЛИГЕНТЕН РАСТЕЖ“ (РЕПУБЛИКА БЪЛГАРИЯ), ОТ ЕДНА СТРАНА, И МЕЖДУНАРОДНАТА БАНКА ЗА ВЪЗСТАНОВЯВАНЕ И РАЗВИТИЕ, ОТ ДРУГА СТРАНА. Внася: министърът на образованието и науката 8. ДОКЛАД ЗА ОДОБРЯВАНЕ ПОЗИЦИЯТА НА РЕПУБЛИКА БЪЛГАРИЯ ЗА УЧАСТИЕ В ДЕСЕТИЯ СВЕТОВЕН ГРАДСКИ ФОРУМ В АБУ ДАБИ, КОЙТО ЩЕ СЕ ПРОВЕДЕ ОТ 8 ДО 13 ФЕВРУАРИ 2020 Г. Внася: министърът на регионалното развитие и благоустройството 9. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ „ТРАНСПОРТ, ТЕЛЕКОМУНИКАЦИИ И ЕНЕРГЕТИКА“, ФОРМАТ „ЕНЕРГЕТИКА“, ПРОВЕДЕНО НА 4 ДЕКЕМВРИ 2019 Г. В БРЮКСЕЛ. Внася: министърът на енергетиката 10. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПРАВИЛНИКА ЗА ПРИЛАГАНЕ НА ЗАКОНА ЗА ДЪРЖАВНА АГЕНЦИЯ „НАЦИОНАЛНА СИГУРНОСТ“. Внася: министър-председателят 11. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НОРМАТИВНИ АКТОВЕ НА МИНИСТЕРСКИЯ СЪВЕТ. Внася: министърът на образованието и науката", "date": "2020.02.04", "title": "Вижте какво решава Министерският съвет утре"}
{"url": "https://www.24chasa.bg/novini/article/8149068", "text": "Конституцията ясно е определила кой дава и кой снема доверието в българското общество - това го прави народът. Това коментира пред Би Ти Ви министърът на енергетиката Теменужка Петкова по повод изявлението на президента Румен Радев, който обяви, че сваля доверието си от правителството. Темите, които постави президентът днес, българското правителство работи по тях - всичко онова, което трябва да се прави, се прави, добави още тя.  Министър Петкова заяви, че голямата разлика между \"Южен поток\" и \"Балкански поток\" е в спазването на правилата, и уточни, че до края на годината ще имаме 1 млрд. куб. м. газ от Азербайджан.  С руските ни колеги работим добре, партньорството ни датира от десетилетия - те ни имат доверие, което не се гради много лесно.  \"Предстои подписването на документ за конфиденциалност с инвеститорите за АЕЦ \"Белене\", очакваме обвързващите оферти и почваме преговори с всяка една от компаниите\", добави министърът на енергетиката. \"Преди 5-6 години ситуацията е била по-различна, но в настоящия момент, когато Европа тръгва в посока на нисковъглеродните емисии, трябва да си зададем въпросите: как ще гарантираме енергийната сигурност и как ще се гарантира спазването на европейските изисквания\", обобщи тя.                                                                                                                                                                                                                                                                                                                                 ", "date": "2020.02.04", "title": "Петкова за снетото доверие от Радев: Доверието се снема и дава от народа"}
{"url": "https://www.24chasa.bg/novini/article/8149156", "text": "Окръжният съд в Хасково одобри споразумение между прокуратурата и обвинения в притежание и транспортиране с цел разпространение на близо 35 кг екстази турски гражданин М. Е. /44 г./. Призналият се за виновен подсъдим ще изтърпи наказание от 7 години затвор и 100 000 лева глоба, съобщиха от пресслужбата на съда. Водачът на автобус М. Е. придобил високорисковото наркотично вещество на стойност почти 1,4 млн. лева на паркинг край русенското село Обретеник и го превозил до ГКПП Капитан Андреево на път за Турция. На граничния пункт на 21 февруари миналата година обаче дрогата била открита при проверка на митнически служители на превозното средство. По случая има неустановени до момента съучастници на трафиканта като подбудители и помагачи. Споразумението има сила на влязла в сила окончателна присъда, която не подлежи на протест или обжалване, уточниха от съда.", "date": "2020.02.04", "title": "7 г. затвор след споразумение за трафикант на 35 кг екстази през \"Капитан Андреево\""}
{"url": "https://www.24chasa.bg/novini/article/8149157", "text": "Министерството на регионалното развитие и благоустройството подготви проект за промени в Наредбата за условията и реда за влагане на строителни продукти в строежите на Република България. Това съобщиха от министерството.  С предложените изменения се цели да бъде облекчена административната тежест върху производителите. Отпада изискването за съставяне на декларация за характеристиките на строителен продукт по Наредба № РД-02-20-1 от 2015 г., когато за тях вече са съставени декларации за съответствието на продукта с европейски актове за екодизайн, свързани с енергопотреблението. Декларацията за съответствие ще важи, ако няма национални изисквания, нито хармонизирани европейски стандарти от приложното поле на Регламент (ЕС) №305/2011 на Европейския парламент и на Съвета от 9 март 2011 г. за определяне на хармонизирани условия за предлагането на пазара на строителни продукти. В проекта на наредбата се разработват и национални изисквания за влагането на продукти за повторна употреба в строежите, както и методи за тяхното оценяване. Проектът е публикуван на официалната страница на МРРБ и в Портала за обществени консултации.", "date": "2020.02.04", "title": "Облекчават административната тежест върху производителите"}
{"url": "https://www.24chasa.bg/novini/article/8150228", "text": "Унгарският премиер Виктор Орбан каза, че търси съюзници за консервативна \"контрареволюция\" в Европа, предаде ДПА. Орбан изнесе реч на форум на консерватори и националисти в Рим. Той каза, че е разговарял с испанския крайнодесен опозиционен лидер Сантяго Абаскал и с други съмишленици от Италия и Франция. \"Опитвам да организирам контрареволюция. . . да се надяваме, че ще стане\", каза Орбан. Той разкритикува Европейската народна партия (ЕНП), основния съюз на дясноцентристки формации в ЕС. По думите му ЕНП е загубила идентичността си, правейки сделки със социалдемократите, за да остане на власт в институциите на ЕС. Членството на неговата партия \"Фидес\" в ЕНП бе замразено след серия от конфронтации с другите партии от дясноцентристия съюз. \"Губим идентичността си стъпка по стъпка. Превръщаме се в центристко, после либерално и лявоориентирано политическо семейство\", каза той.", "date": "2020.02.04", "title": "Орбан търси съюзници, организира \"контрареволюция\" в Европа"}
{"url": "https://www.24chasa.bg/novini/article/8150248", "text": "Европейски и американски националисти, взели участие в конференция днес в Рим, приветстваха Брекзит, предупредиха за опасност от ляв \"тоталитаризъм\" и се изказаха носталгично за времената на обявения за светец папа Йоан Павел Втори и \"славната революция\", свалила комунизма, предаде Асошиейтед прес. Втората годишна Националконсервативна конференция се състоя под надслов \"Бог, чест, страна\". Изгряващи звезди в десницата от Италия и Франция бяха сред основните оратори, а самата конференция завърши с  , предава БТА. Организаторът Кристофър де Мът получи овации, когато разкритикува остро Световния икономически форум, годишната среща на политическия и бизнес елит в швейцарския курорт Давос. Заплахата от авторитаризъм не идва от дясното, каза Де Мът, а от \"глобалисткия\" медиен, политически и университетски елит на лявото. \"Наричат ни примитивни, ксенофоби, параноици, расисти. Наричат ни дори популисти\", каза той иронично. По думите му днешните консервативни националисти са \"преките и истински наследници на славната революция\" на 80-те, съборила Желязната завеса. Италианският консерватор Роберто де Матеи, водещ критик на папа Франциск и виден привърженик на Йоан Павел, изтъкна поднесените от Франциск съболезнования за смъртта на Фидел Кастро и споразумението от 2018 г. на Ватикана с Китай за номинирането на католическите епископи като доказателство, че при аржентинския папа Светият престол подкрепя комунизма. \"Не бива да ни е страх да кажем, че комунизмът е още жив\", заяви Де Матеи. \"Защото макар и Съветският съюз да се разпадна, комунистическата утопия продължава да заразява като вирус - комунистически вирус - западната култура, медии, политика, а дори и Католическата църква\", допълни той. Сред присъстващите на конференцията бе и Александър Чуггюл, австрийски крайнодесен активист, който е известен сред консервативните католически кръгове с една случка, белязала миналогодишната среща на Франциск с епископите от региона на Амазония. Чуггюл открадна три статуи на бременни жени от църква в района на Ватикана и ги изхвърли в р. Тибър, заявявайки, че това са \"езически\" идоли, които са се появили във Ватикана на Франциск. Този случай капсулира консервативната и традиционалистка опозиция срещу Франциск и заплахата, която той представлява за Църквата според критиците си. Род Дреер, автор на книгата \"Бенедиктинската опция\", припомни, че в младежките си години в Полша Карол Войтила - бъдещият папа Йоан Павел Втори - е поставял пиеси на историческа тематика заедно със свои приятели от театъра като начин за съпротива срещу опитите на германските нацисти и тогавашните комунистически власти да заличат полската култура, история и религия. \"Трябва и днес да направим същото\", каза Дреер. \"Хората, които са преживели комунистическия тоталитаризъм, се опитват да бият тревога. Опитват се да събудят останалите от нас, преди да е станало твърде късно\", каза той. Конференцията беше организирана от американската фондация \"Едмънд Бърк\" и други консервативни интелектуални и политически организации. Тя се състоя в навечерието на конференция във Ватикана за увеличаване на формите на икономическа солидарност с бедните, в която ще участват много от \"глобалистките\" лидери, заклеймявани от консерваторите, отбелязва Асошиейтед прес. /Владимир Сахатчиев/", "date": "2020.02.04", "title": "Националисти в Рим приветстваха Брекзит и почетоха папа Йоан Павел Втори"}
