{"url": "https://www.24chasa.bg/novini/article/7613709", "text": "На заседание на Областната епизоотична комисия в Перник бе взето решение цялата територия на област Перник да бъде обявена за санитарна зона. Мярката се предприема, за да не се допусне заразата от Африканска чума по свинете /АЧС/ в региона, съобщи БТА. Собствениците на прасета, отглеждани в стопанства тип \"заден двор\", са призовани до 10 септември да предприемат доброволното им умъртвяване. Всеки стопанин, който се погрижи за своите животни, консервира месото им и обезпаразити и дезинфекцира помещенията, в които са били, ще получи сумата от 300 лв. за обезпечаване на санитарно-хигиенните действия, заяви областният управител Ирена Соколова. Тя отбеляза, че грижата за здравите прасета в момента, както и за възстановяването на популацията през следващата пролет, изисква предприемането на превантивните действия. На заседанието бе посочено, че Перник е сред трите области в страната, които на този етап не са засегнати от заболяването. Съобщено бе, че проба от умряло прасе в земенското село Габров дол е изпратена в сертифицирана лаборатория в София, от която до дни се очаква изясняване на причините на смъртта.", "date": "2019.08.19", "title": "Област Перник е обявена за санитарна зона превантивно заради чумата по свинете"}
{"url": "https://www.24chasa.bg/novini/article/7613615", "text": "В Гърция не достигат местата в къмпингите. Инвеститорите настояват за облекчаване на данъците, съобщи БНР. Правителството в Атина обещава, че следващата година ще увеличи местата, за да удовлетвори всички любители на почивка на къмпинг. Желаещите да почиват в Гърция на къмпинг са много повече от местата, съобщават хотелиерите в страната. Туристите правят резервация поне година по-рано. Решението може да се постигне само с бърза намеса на правителството и министерството на туризма. Желаещи да инвестират са както гърци, така и чужденци, но високите данъци ги отказват. Според статистиката има прекрасни места за къмпинг, но земята е собственост на общините и трудно се стига до сделка. Хотелиерите предлагат облекчени данъци и разпределение на разходите и приходите между собствениците и общините. Настоява се министерството на туризма да внесе промени в законодателството. В цяла Гърция работят 350 къмпинга, а в Швеция например те са 1200. Обмисля се и вариант за къмпинги, които да работят през цялата година. Засега само в Атина в близост до археологически паметници има четири целогодишни къмпинга и са заети постоянно, отчетоха от туристическия бранш.", "date": "2019.08.19", "title": "Свършиха местата в  къмпингите в Гърция"}
{"url": "https://www.24chasa.bg/novini/article/7613180", "text": "  Влагането на инертни материали в пътища, в строителството на сгради няма нищо общо с това, което е било преди 20, че дори 10 г. Използваните машини, технологии, познанията на хората направиха сектора модерен, а качеството расте, казва Коста Басев - съдружник в “Прайм Технолоджийс” ООД. Компанията е представител на Metso Minerals, финландска фирма за производство на трошачки, както и на CDE Globаl, която е водеща в производството на машини за мокри процеси в добива на инертни материали. Така българската фирма има поглед върху пазара на инертни материали и познава основни производители, а от друга страна, като представител на водещи компании е в близост до новостите. Според Басев кариерите на големите компании нямат нищо общо с някогашните, използват се съвременни машини от знаещи хора. През 90-те години било екзотика да се мият фракциите, за да няма в тях прахообразни частици. Сега сериозните производители го правели педантично. На пазара нямало вече замърсен материал. “Предстои ни да изградим голяма инсталация в Горно Езерово за фирма “Андела”, която ще е за обработка на твърд абразивен материал. Там ще бъде инсталирана най-голямата конусна трошачка за производство на инертни материали, моделът е НР4, проектът ще бъде за четиристепенно трошене с финално миене на пясъка и с инсталация за рециклиране на отпадната вода. Горди сме, че ще изпълним този проект, който може да бъде референтен”, заявява съдружникът в “Прайм Технолоджийс”. Според него от най-добрите материали може да се направи лоша постройка или лош път. Производството на инертни материали и влагането им в пътищата били различни неща. “Не казвам, че пътищата се строят правилно или не, има добри и лоши примери. Но е сигурно едно - качеството на инертните материали бележи прогрес и това е видимо”, заявява Басев. Все по-голяма роля щели да получават тези, произведени от рециклиране на строителни отпадъци, това е в традициите на кръговата икономика. Преди 12-13 г. продадохме първата машина, мобилна трошачка, с която могат да се преработват и строителни отпадъци, сега са над 20 и това показва, че технологията става масова, допълва Басев. Все повече се обръщало внимание тези строителни материали да се сепарират добре, да се отделят мръсни от чисти и да се вложат в производството. Представителят на Metso Minerals и CDE Globаl казва, че предлагат високопроизводителни машини за твърди и абразивни скали и за по-меките варовикови. “Смело мога да твърдя, че с позициите си на българския пазар ние защитаваме реномето на тези водещи производители”, допълва Басев.", "date": "2019.08.19", "title": "Тенденция е производството на материали от отпадъци"}
{"url": "https://www.24chasa.bg/novini/article/7613717", "text": "Няма опасност от повишена радиация след взрива на военен полигон в Русия, при който загинаха петима човека, това каза руският президент Владимир Путин, цитиран от ТАСС. \"Ако имате предвид инцидента в Северодвинск, там няма никаква заплаха, няма никакво повишение на (радиационния) фон\", заяви Путин в отговор на журналистически въпрос на съвместна пресконференция с френския президент Еманюел Макрон в лятната му резиденция Форт Брегансон в южна Франция. По думите на руския президент всички ранени и загинали при взрива на 8 август ще получат държавни отличия, предаде БТА. Взети са всички необходими мерки за безопасност.", "date": "2019.08.19", "title": "Путин: Няма опасност от повишена радиация след \nруския ракетен взрив"}
{"url": "https://www.24chasa.bg/novini/article/7613720", "text": "Появи се първа версия за трагедията, която стана привечер във Враца, пишпе BulNews. Младата жена скочи от висок блок до НАП в областния център. Тялото паднало върху монтанска хонда, собственост на военен от същия блок. По неофициална информация загинала жена е от Видин. Съседи разказват, че работела като проститутка и живеела в блока заедно със своя сутеньор. По техни думи двамата редовно се карали, като последния голям скандал бил снощи и продължил почти до полунощ. Разследващите изясняват алибито на мъжа, който се грижел за загиналата. На този етап водещата версия е, че става въпрос за самоубийство. Работата по случая продължава.", "date": "2019.08.19", "title": "Версия: Проститутка е скочила от високия блок във Враца"}
{"url": "https://www.24chasa.bg/novini/article/7613641", "text": "10 са заявленията, подадени от кандидат-инвеститори за участие в проекта АЕЦ “Белене”, научи “24 часа” от няколко независими източника. Кои са компаниите, ще съобщи във вторник министърът на енергетиката Теменужка Петкова заедно с шефа на БЕХ Жаклен Коев и новия шеф на НЕК Иван Йончев. Досега официално интереса си са обявили от държавната руска корпорация “Росатом”. На сайта си в понеделник тя написа, че е подала заявление за участие в процедурата за избор на стратегически инвеститор в проекта АЕЦ “Белене”, направила го е в срок и успешно. Обявлението за процедурата е публикувано на 22 май в официалния вестник на ЕС и оттогава тече 90-дневен срок, който изтече в 17,30 ч в понеделник. Както “24 часа” вече писа, до петък бяха подадени пет заявления. Освен “Росатом” това направиха и Корейската хидро- и ядрена корпорация, “Дженерал електрик” и “Фраматом”, като последните две се броят най-вече за стратегически доставчици на оборудване, които ще финансират участието си, а и ще си връщат парите разсрочено. Така че в края на миналата седмица двама от тримата известни досега стратегически кандидат- инвеститори бяха подали заявления - “Росатом” и корейската компания. Очакваше се Китайската национална ядрена корпорация да подаде документи в понеделник. Допуска се, че са го направили, тъй като наблюдателни граждани са видели китайци пред Националната електрическа компания. По-късно информирани заявиха, че CNNC са внесли заявлението си в 14,50 часа в понеделник. Процедурата освен за избор на стратегически инвеститор е и за миноритарни акционери, както и за кандидати да изкупуват тока от централата. Така че освен тримата големи и  “Дженерал електрик” и “Фраматом” има и български компании, кандидати за миноритарни дялове, както и за изкупуване на електроенергията от централата. След 19 август има три месеца срок, в който да се прави къса листа. Следващата стъпка е изпращане на покани към компаниите в нея за подаване на обвързващи оферти. След класирането на обвързващите оферти и избор на инвеститор или инвеститори ще бъде подписано споразумение за придобиване на акции и споразумение между акционерите. Прогнозният срок за приключване на процедурата е 12 месеца.", "date": "2019.08.19", "title": "10 компании с интерес да инвестират в АЕЦ  “Белене”"}
{"url": "https://www.24chasa.bg/novini/article/7613566", "text": "Специализираният наказателен съд остави в ареста петимата от обвинените за разпространение на фалшиви евробанкноти на територията на България. Шестият задържан излиза на свобода срещу парична гаранция, предава  . Според събраните до момента доказателства групата е била сформирана през септември миналата година. Фалшивите банкноти са разпространявани у нас, а впоследствие и в други държави от ЕС. Има данни, че освен неистински банкноти, групата е предлагала на потенциални клиенти и кокаин. При извършените претърсвания са намерени 122 200 фалшиви. Иззети са множество мобилни телефони, копия на чекове от турска банка, бланки за удостоверения за ГТП на МПС и холограмни стикери за ГТП, флаш памети и компютърни конфигурации, щатски долари, украински гривени, македонски динари със съмнение, че са фалшиви.", "date": "2019.08.19", "title": "Оставиха в ареста петима от обвинените за\nразпространение на фалшиви евробанкноти"}
{"url": "https://www.24chasa.bg/novini/article/7613567", "text": "Рецидивист, представял се за посредник за наемане на работа във Великобритания е с наложено наказание след споразумение с Районна прокуратура – Гоце Делчев, съобщиха от държавното обвинение. Една година „лишаване от свобода“ при „строг“ режим на изтърпяване е наказанието, наложено на К.Д. от с. Рупите, община Петрич, обвинен от Районна прокуратура – Гоце Делчев за извършеното от него престъпление. В периода от 21.01.2016 г. до 28.01.2016 г., с цел да набави за себе си имотна облага, възбудил заблуждение у две лица, с което им причинил вреда в размер на 670 лева. Подсъдимият Д. публикувал обява за работа в сайта www.novoto.co.uk. Представяйки се за посредник между ферма за плодове и зеленчуци „А.J.&C.I –Snell” Кралство Великобритания и агенция за търсене на работа, той поддържал комуникация от имейл, регистриран в abv.bg, и кореспонденция във вайбър от телефонен номер с кода на Обединеното Кралство. Под предлог, че търси група от 25 човека за работа, която следвало да започнат от 03.02.2016 г. в пакетажен цех за плодове и зеленчуци във Великобритания, измамникът успял да убеди съпружеска двойка, че ще бъдат наети. За да им „подготви“ необходимите документи за работа (трудови договори), те трябвало да преведат сумата от 320 лева на човек, или общо 640 лева, представляваща такса за посредническа услуга. Паричният превод бил извършен на 27.01.2016 г. по предоставената от К.Д. сметка в банка „Barclays“. В действителност обаче подсъдимият нямал право да осъществява посреднически услуги по заетостта. Той нито бил регистриран в Агенцията по заетостта като посредник на работодател, нито имал удостоверение за извършване на посредническа дейност по информиране и наемане на работа в Република България или в чужбина. К.Д. се е признал за виновен за извършеното от него престъпление и е сключил споразумение с Районна прокуратура – Гоце Делчев, което съдът е одобрил. Той вече има предходни осъждания.", "date": "2019.08.19", "title": "Рецидивист-посредник за работа във Великобритания заблуди съпрузи, че ще пакетират плодове"}
{"url": "https://www.24chasa.bg/novini/article/7613117", "text": "  Мините сякаш са наследство от един свят, в който няма модерни технологии. Независимо че грижата за планетата е на дневен ред и вниманието е насочено към “зеленото”, модерният градски човек е все по-отдалечен от земята и индустриите, които осигуряват базовите ресурси за живота и икономиката ни. Нужно е само да се огледате - всичко, с което сме заобиколени, е продукт или на минната индустрия, или на селскостопанската. Масовата представа за минния бизнес се описва най-често така: “Копаш, трупаш печалби, а след теб остават осакатени хора и природа”. Всъщност е по-сложно и едновременно с това по-просто. Първо, ние сме напълно зависими от природните ресурси - превръщаме ги в полезни за нас материали. В основата на всеки технологичен скок от края на каменната ера до днес е добивът на руди и производството на метали. И ако древните са били първи с достъп до суровините в естествения им вид, то намирането и разработката на нови находища днес изисква огромно количество отговорност, знания, умения, техника и капитали. Парадоксът е, че колкото по-зелени ставаме, толкова повече ресурси ползваме. Бъдещето изисква мини. Началото Всичко започва с търсенето и проучването на природни ресурси. С това се занимават или компании, специализирани в геологопроучвателните дейности, или минни компании, които, освен че добиват полезни изкопаеми, извършват проучвателни дейности за разширяване и развитие на минералната си база. Това е гаранция за най-добро използване на създадената от тях инфраструктура и максимизира ефекта за икономиката. Всеки минен проект започва с проучване на полезните изкопаеми. В началото специалистите имат нужда от информация - дали този терен е проучван, къде се намира на геоложката карта, какви процеси са се развивали далеч назад във времето. Те ползват данни от научни публикации, държавен геофонд, полеви изследвания и сателитни изображения, международен опит, исторически сведения и консултации с колеги. В страната има регистър за действащите разрешителни за търсене и карта на площите, върху които се извършват такива дейности. Освен това огромният труд на специалисти от държавните предприятия в миналото, които през годините са доказвали запаси, и данните и знанията в тази област, които днес продължават да се трупат от докладите по проучванията на всички фирми за търсене, проучване и добив, се съхраняват в Националния геоложки фонд. Данни за вече известно находище могат да се получат срещу заплащане на такса. Следващата стъпка, ако на дадена площ вече има регистрирано откритие, е да се участва в търг. В случай че се иска разрешение за търсене в непроучена площ, е необходимо да се подаде заявление за търсене и проучване. Ако цялата процедура премине без забавяне, очакваното време, което това ще отнеме, е около година. Проучването Самото геоложко проучване преминава през няколко етапа и може да отнеме от 4 до 10 години. Още при кандидатстване трябва предварително да се направи сметка за инфраструктура, достъп, покритие на телефони, здравно обслужване, наличието на хора с образование, умения и опит. Геолозите се приобщават и сливат с общността за дълъг период от време. За компаниите в етапа на проучване се трупат само разходи, които достигат милиони левове. Всичко това обаче ползва хората по места, които са основните ангажирани, много често в изключително бедни и отдалечени региони. Очакваната средна успеваемост не е много висока - едва един от осем проучвани обекта завършва с доказване на запаси, за които си струва да се правят следващите стъпки. Концесията за добив Концесия за добив на полезни изкопаеми се получава от Министерство на енергетиката след решение на Министерския съвет, при изпълнение на изискванията, разписани в Закона за подземните богатства. След доказване на запаси заедно с по-голямото финансиране за сондиране и изграждане на геоложки модели започва етапът на предпроектни проучвания. В него се включват технико-икономически оценки и оценки на въздействието върху околната и социалната среда. Правят се технологични анализи за характеристиките на съответния минерал и за избор на метод на извличане. С увеличаване на обемите се увеличават и пробите, правят се обединения от различните руди, стига се до опити за извличане в пилотни инсталации и в полупромишлени условия. В този етап започва работата по получаване на разрешителни за строеж на пътища, инфраструктура, ВИК и електричество. Следва проектиране и разрешителни за всяка една площадка. Наличието на хора с разнообразна експертиза е критично на фона на избора на последните налични иновации. Консенсусът с общността Едновременно с това се работи на терен с хората, в чието населено място се планира да се роди мината - местни власти, институции и медии, граждански организации и отделни личности. Този етап се оказва критичен за съвременния минен бизнес. Колкото и да създава една компания за дадена общност в предварителните етапи на търсенето и проучването, тя няма шансове да продължи да работи, ако не е в състояние да постигне консенсус със заинтересованата местна общност. Отключва се нов процес в развитието на минния проект - по оста на човешките очаквания и притеснения. В намирането на консенсус се крие разковничето и отговорът на трудния въпрос възможен ли е баланс между индустрия и природа. Рисковете Компанията, която развива проекта, вече е хвърлила десетки милиони левове, а мината тепърва трябва да се изгражда. Идват големите капиталови инвестиции, обикновено в размер на стотици милиони. През цялото това време търсенето на суровини е силно променливо, цените на металите се колебаят в широки граници. Трябва да може да се предвиди какво ще се търси в период от 10 години в бъдещето, защото докато един рудник бъде изграден, може да се окаже, че няма икономически смисъл от него. Дори и базови метали като желязо, мед, алуминий, които са толкова важни за производството на практически всичко по света, че нужда от тях винаги има, могат да бъдат засегнати от икономическа криза. Пример е кризата през 2008 г., която доведе до срив в цените и покоси много минни компании. Раждането и растежът Рудникът е построен и започва добив. Той е изчислен на база определени параметри, заложени в по-ранен етап. Само че растежът на една минна компания е бурен, тъй като методите на добив се променят в крачка, стават все по-добри и по-надеждни, правят се по-точни оценки и проучвания. Инвестициите в проучвателни дейности не спират и вървят успоредно с разработването на действащото находище, защото увеличават живота на рудника. Чрез проучвателните дейности се увеличава знанието за земята, геоложките данни, осигуряват се запаси за бъдеще време, осигурява се бъдеще и добро портфолио - гарант за стабилност. Именно тази задълбочена подготовка за разгръщане на една мина във времето е дефиницията за устойчиво развитие на минния бизнес. В края на дните си Всяка компания е задължена да има план за закриване и рекултивация. Рекултивацията е периодът, когато по безопасен начин се приключва ползването на минния обект и се предприемат действия за връщане на територията към съществуващия ландшафт. Дори и след края на един минен проект животът на полезните компоненти и извличането им може да продължи. Ако преди години методите са били много несъвършени и редица елементи не е било възможно да се оценят, с развитието на технологиите се увеличават възможностите след изчерпването на рудника да продължи експлоатация от съоръженията за съхранение на отпадъци (хвостохранилища).", "date": "2019.08.19", "title": "Трудното раждане на една мина"}
{"url": "https://www.24chasa.bg/novini/article/7613581", "text": "Заместник-министърът на културата и туризма на Турция проф. д-р Халук Дурсун загина днес при автомобилна катастрофа в окръг Ван, Източна Турция, съобщи турската телевизия НТВ, като се позовава на агенция ДХА. Трагичният инцидент е станал в района на град Ерджиш, след като колата излязла от пътя. При катастрофата са били ранени трима души, които са приети в болница, предава БТА. Турският президент Реджеп Тайип Ердоган изказа съболезнования на семейството на Дурсун, както и на депутатите в турския парламент, информира НТВ. Проф. д-р Халук Дурсун е роден през 1957 г. в западния турски окръг Коджаели. Той бе назначен за заместник-министър на културата и туризма през 2018 г.", "date": "2019.08.19", "title": "Зам.-министърът на културата на Турция загина в катастрофа"}
{"url": "https://www.24chasa.bg/novini/article/7613591", "text": "Почистването на катедралата \"Нотр Дам\" в Париж беше подновено след почти едномесечно прекъсване, като работниците носят по-сигурно защитно облекло заради опасенията от замърсяването с олово, съобщи АФП. Всички на обекта - зидари, учени, почистващ персонал, получават облекло за еднократно ползване и задължително се къпят след работа, за да не изнесат неволно олово от сградата. Специализирани екипи почистват с химикали околните улици, за да отстранят оловото, разпръснало се след пожара през април. Те работят и в училищата в квартала, предава БТА. Здравните власти съобщиха миналия месец, че основното замърсяване с олово е в самата катедрала и площада й, а по околните улици не са регистрирани опасни нива. Катедралата \"Нотр Дам\", площадът пред нея и градинката зад нея са затворени за посещения от 15 април и вероятно ще останат така години. Президентът Еманюел Макрон каза, че иска \"Нотр Дам\" да бъде реставрирана за пет години, но според експертите това едва ли ще е възможно.", "date": "2019.08.19", "title": "Подновиха почистването на катедралата \"Нотр Дам\""}
{"url": "https://www.24chasa.bg/novini/article/7613603", "text": "Бдение в памет на убитата седемгодишна Кристин от село Сотиря събра повече от двеста души пред сградата на общината в Сливен, съобщи БТА. Цветя и свещи поставиха опечалените пред една от колоните на общината. Хора от селото и от областния град изразиха съпричастността си към близките на детето. Те поискаха справедливо наказание за задържания 21-годишен Мартин Трифонов, изразявайки своите опасения, че той няма да получи най-строгото наказание - доживотен затвор без право на замяна. Хората от селото споделиха, че са в шок от няколко дни и живеят в непрекъснат страх, притесняват се да пускат децата си навън. Близките заявиха, че престъпниците се чувстват безнаказани и затова не се страхуват да вършат престъпления. Междувременно в Спешния център на болницата е започнала вътрешна проверка по случая, съобщиха от там. В ранния следобед днес Окръжният съд в Сливен определи постоянна мярка за неотклонение \"задържане под стража\" за Мартин Трифонов. Той може да обжалва присъдата в тридневен срок пред Апелативния съд в Бургас.", "date": "2019.08.19", "title": "Стотици на бдение в Сливен в памет на убитата Кристин"}
{"url": "https://www.24chasa.bg/novini/article/7613597", "text": "Генералната прокуратура на Словакия заяви, че бившият словашки военен Мирослав Марчек е убиецът на журналиста Ян Куциак и годеницата му Мартина Кушнирова, предаде ТАСС, като се позова на Словашкото радио.  Прокуратурата се надява да приключи разследването по делото през есента и до края на годината да го внесе в съда, предава БТА. За убийството на Куциак са обвинени петима души, сред които предполагаемият извършител, поръчителят и посредник, осигурявал връзката между тях. В ареста са четирима от тях, които също така са обвинени в подготовка на още три убийства - на адвокат и двама прокурори.", "date": "2019.08.19", "title": "Генералната словашка прокуратура: Убиецът на журналиста Ян Куциак е бивш военен"}
{"url": "https://www.24chasa.bg/novini/article/7613630", "text": "Президентът на САЩ Доналд Тръмп заяви в неделя, че вероятно ще изчака до изборите на Израел на 17 септември, за да обяви мирния си план за разрешаване на израелско-палестинския конфликт, подготвен от старшия съветник на Белия дом и негов зет Джаред Къшнър, пише израелското англоезично издание The Jerusalem Post, цитирано от  . \"Вероятно ще чакам, но може да представим части от него\", каза Тръмп, обяснявайки, че \"мирът между израелците и палестинците\" е \"най-трудната сделка на всички времена.\" Между израелците и палестинците има „десетилетия омраза“, заяви Тръмп. \"Трудно е да се сключи сделка, когато има толкова много омраза\", добави той. Първата част от мирния план на Тръмп в Близкия изток - икономическата част - беше представена в Манама, Бахрейн, през юни на семинара „Мир към просперитет“, ръководен от Къшнър. Специалният пратеник на САЩ Джейсън Грийнблат също говори за предложените 50 милиарда долара - план за икономическо развитие на палестинските територии, Йордания, Египет и Ливан в контекста на мирното споразумение. Докато десетки правителствени служители и представители от цял свят участваха в конференцията - включително от арабски страни като Саудитска Арабия, Обединените арабски емирства, Египет, Йордания и Мароко, в Бахрейн нямаше присъствие на правителство от Израел или Палестинската администрация(ПА) и присъстваха много малко палестински бизнесмени. ПА бойкотира събитието, казвайки, че това е опит за „подкупване“ на палестинците и Бахрейн реши да не кани израелски правителствени служители, когато стана ясно, че няма служители на ПА. ПА многократно е заявявала, че няма интерес да участва в мирния план на Тръмп, дори преди да види политическата част, в която вероятно ще се третира въпроса с границите. ПА е особено разочарована от САЩ заради преместването на посолството от Тел Авив в Ерусалим, закриването на офисите на Вашингтон и решението му да спре годишните плащания в размер на 500 милиона долара финансова помощ. В неделя Тръмп говори за решението си да спре средствата, като обясни, че вярва, че това ще помогне за укрепване на американско-палестинските връзки в дългосрочен план и е една от причините ПА да подкрепи сделката накрая. Той намекна, че в крайна сметка средствата ще бъдат възстановени. „Аз също спрях (паричните средства) на палестинците, защото те говорят много лошо за нашата страна“, каза Тръмп. „Плащахме 500 милиона долара годишно. Сега ние не плащаме нищо, но мисля, че ще стигнем по-далеч, защото бих могъл да видя как нашите отношения започват отново“, каза Тръмп. „Мисля, че те ще сключат сделка и мисля, че една от причините те да искат да сключат сделка е поради това (премахването на финансовата помощ на САЩ),“ каза Тръмп.", "date": "2019.08.19", "title": "Тръмп май ще обяви мирния план след изборите в Израел на 17 септември"}
{"url": "https://www.24chasa.bg/novini/article/7613149", "text": " 2019 г. е ключова за развитието на българския рудодобив. Открива се първият новоразработен рудник в България за последните 40 години - “Ада тепе” на “Дънди Прешъс Металс Крумовград”. Планираната годишна производителност на обогатителната фабрика е 840 хил. т руда със съдържание на метал злато 85 700 тройунции и срок на експлоатация 8 години. Предвидената обща продължителност на живота на рудника е около 15 години, в които са включени етапите на строителство, експлоатация, закриване и рекултивация. В етапа на строителство, стартирал през 2016 г., са открити над 300 работни места. Оперативната дейност, с планирана продължителност 8 години, ангажира 230 души 90% от които са жители на община Крумовград. Над 30 младежи се върнаха от чужбина в родното си място, за да започнат работа в “Дънди Прешъс Металс Крумовград”. По време на последния етап - закриване и рекултивация, ще бъдат осигурени 50 работни места за около 5 години. За всички етапи дружеството ще използва най-нови технологии, които отговарят на световните стандарти за здраве, безопасност и опазване на околната среда. За целия период на експлоатация на находището “Дънди Прешъс Металс Крумовград” ще инвестира 17 млн. долара за развитието на община Крумовград. Съществена промяна в средата и качеството на живот в общината вече се забелязва - нова инфраструктура, повече възможности за бизнес и туризъм, богат културен живот. Рудник “Челопеч” е разпознат от световната минна общност като модерен дигитален рудник. Компанията получи международна награда за технологично лидерство с уникален минен проект за изземване на граничен целик в блок 150. От края на 2018 г. се работи по иновативен проект с изпитания на безпилотен дрон за работа в рудника и днес компанията разполага с първите автономни сканиращи дронове в света, които са използвани в подземен рудник. Тази дигитална новост навлезе в работата на специалистите маркшайдери в рудник “Челопеч”, които потвърждават, че с дрон сканирането трае 2-3 минути, а събраната информация е много прецизна. Друго предимство е, че дронът се самообучава, може да се управлява от повърхността, работата му редуцира времето за престой на персонал под земята, което подобрява безопасността. Работещият пилотен смартцентър все повече привлича вниманието на минната общност, тъй като обединява приложението на ново поколение технологии за мониторинг на производствени процеси и анализ на голям обем данни. Смартцентърът обединява мониторинг и управление на производствените процеси в рудника и фабриката. Предоставя възможност за анализ, моделиране, планиране и управление на високо ниво. Рудник “Челопеч” е единственият рудник в света със 100% Wi-Fi покритие на 600 м под земята. Правилото е, където има хора под земята, да има и Wi-Fi връзка. Това позволява да се приема и да се предава информация в реално време и гарантира безопасните условия на труд. В управлението на отпадъци “Елаците-Мед” АД прилага съвременни технически решения за повишаване на безопасността на съоръженията. През 2018 г. на хвостохранилището “Бенковски-2” е внедрена иновативна технология по обезводняване и уплътняване на депонирания хвост с помощта на специализирана машина MudMaster. Чрез нея се повишава стабилитетът в хвостохранилището и се усвоява допълнително пространство. С внедряването на MudMaster се гарантира безопасността на хидротехническото съоръжение, осигурява се устойчивостта му, като същевременно се гарантират проектните обеми за депониране на хвостов материал. в “Елаците-мед” се внедрява от миналата година. Работата с него вече е част от всекидневието на инженерите и ръководството на компанията. Той допринесе за увеличаване на производителността на труда, многовариантност при избора за стратегия и посока за развитие на минните работи. Софтуерът е с три модула, които позволяват да се анализират и оценят оптималната последователност за отработване на открития рудник и посоката за развитие на минните работи при висока ефективност, рентабилност и безопасност. се изгражда в “Каолин” През 2016 г. бе одобрено решението от компанията майка “Кварцверке” за изцяло нов филтрационно-сушилен цех в най-голямата фабрика в групата - тази във Ветово. Строителството му започна през 2018 г. Той е от два модула, първият от които се изгражда в момента. Общата проектна производствена мощност от двата модула е 200 000 тона обогатен каолин годишно. Първият е проектиран за производството на 90 000 т. Инвестицията за него е над 7 млн. евро, а общата сума за двата модула ще надхвърли 15 млн. евро. Това ще са първите производствени мощности от такъв модерен тип. Инвестицията ще увеличи качеството на произвежданата продукция и ще редуцира до минимум загубите на готова продукция при товарене чрез директна връзка на новите цехове със съществуващата жп линия. в “Горубсо-Мадан”. През 2018 година дружеството продължи със смяната на минния модел в маданските рудници, внедрявайки най-съвременните рудодобивни машини и технологии. Инвестиционната програма за 2018 г. надхвърли 10 млн. лв. Само в механизирана техника инвестицията е на стойност 5 млн. лв. Девет нови машини на гумено-колесен ход влязоха под земята - 3 карети, 2 камиона, 4 челни товарача. Инвестицията в капитален вентилатор в рудник “Петровица” е на стойност половин милион лева. Около 2,5 млн. лв. се инвестираха в Обогатителната фабрика в Рудозем, където също се извършва технологично преоборудване. в “Асарел-Медет”. С оборудване на “Сименс” е изградена изцяло нова автоматизирана диспечерска система за контрол и управление на промишленото и питейното водоснабдяване в “Асарел-Медет”. Реализацията на този проект подобри значително управлението на отдалечените една от друга помпени станции, което доведе до снижаване на разходите. Всички обекти от оборотното промишлено водоснабдяване и от питейното водоснабдяване в дружеството вече са свързани в единна система за мониториг и управление, като информацията за съоръженията постъпва в реално време чрез оптична връзка. Едно от най-големите предимства на системата са автоматично зададените прагове, при които се изпращат аларми за потенциални рискове, така че да се даде достатъчно време за превантивна реакция.", "date": "2019.08.19", "title": "Инвестиции в съвременни технологии"}
{"url": "https://www.24chasa.bg/novini/article/7611686", "text": "Ще падне ли Зоран Заев заради аферата “Рекет”, която от седмици тресе Северна Македония? Въпросът се носи във въздуха, но отговор засега няма. Едно обаче е сигурно - правителството в Скопие, което устоя на цялата ненавист на противниците на Преспанския договор, в момента преминава през много тежко изпитание. Сред главните действащи лица в скандала, който бушува в съседната страна, е бизнесменът Йордан Камчев. Според западни финансови издания той е най-богатият македонец със състояние от 238 млн. евро. Преди дни богаташът се оттегли от ръководните позиции в своя “Орка холдинг”, притежаващ десетки фирми в различни области като енергетика, медии, здравеопазване, строителство, хотелиерство. Причини не бяха посочени, но македонските медии логично свързаха това с мегааферата “Рекет”. Бизнесменът, известен повече като Орце Камчев, има български паспорт, който първо му бе отнет от съда, но според някои източници после му бил върнат тихомълком. Преди време той бе предложен от София за почетен консул на България в Охрид, но Скопие отхвърли предложението. Делото “Рекет” бе образувано в средата на юли, но скандалът се разгоря с пълна сила в началото на август, когато италианското издание “Ла Верита” започна публикация на серия видео- и аудиозаписи. Според тях Камчев е дал подкуп от 1,5 млн. евро, които трябвало да бъдат предадени на прокурор, за да прекрати делото срещу него за пране на пари, известно като “Империя”. Шоуменът и собственик на 1ТВ Боян Йовановски с прякор Боки 13 и бизнесменът Зоран Милески - Зоки Кичеец, рекетирали Камчев с обещанието, че срещу 8 млн., намалени впоследствие до 5 млн. евро, ще осигурят отмяна на ареста му. Тъй като решението трябвало да бъде подписано от спецпрокурорката Катица Янева, подозренията веднага се насочиха срещу нея. Според радио “Дойче веле” милионерът е записал разговорите си с изнудвачите, докато предавал първата вноска от 1,5 млн. Записите били предадени на прокуратурата, тъй като Камчев е свидетел срещу рекетьорите си. Как, кога и откъде са изтекли те, до момента не става ясно. Спецпрокурорката Янева пък подаде оставка в деня, в който Йовановски и Милески бяха задържани, след което излезе в отпуск. Домът ѝ бе претърсен, а телефонът ѝ - конфискуван за проверка. В първия запис на “Ла Верита” - издание, поддържано от популистката Лига на Матео Салвини, се вижда броене на пари и слагането им в чанти, с които Йовановски и Милески напускат дома на Камчев. Вторият запис включва осем разговора на тримата участници, в единия от които се чува женски глас, за който се твърди, че е на Янева. Тя обяснява, че е много заета, но въпреки това прокурорката по делото Лиле Стефанова не може да направи нищо без нея и ситуацията е под контрол. Женският глас убеждава Камчев да не се безпокои, че всичко ще е наред. В един от разговорите е намесено името на премиера Зоран Заев, който присъства като ЗЗ. Йовановски се хвали, че е говорил с него, а Камчев допуска, че той “няма да създава проблеми”. Камчев споменава също “българите да не се месят.” Македонският богаташ №1 е силно противоречива фигура, която се свързва с бившия премиер Никола Груевски от ВМРО-ДПМНЕ и с бившия шеф на македонските тайни служби Сашо Миялков, братовчед на Груевски. Орце контролираше медии, провеждащи активна антибългарска кампания в полза на Груевски, който избяга и в момента се укрива в Унгария. Делото срещу Груевски, който бе осъден на 2 г. затвор за злоупотреба със служебно положение, се водеше именно от спецпрокуратурата на Янева. Тази институция бе създадена впрочем, за да проучи детайлно незаконните подслушвания по време на неговото управление. Заедно с Груевски и бившия директор на службата за сигурност Миялков Камчев също бе разследван в рамките на делото “Империя” за пране на пари и организирана престъпна група. Олигархът бе арестуван през ноември 2018 г. и по-късно пуснат под домашен арест. Македонски медии намесиха България, която според тях му предложила охрана. Вицепремиерът и военен министър Красимир Каракачанов обаче категорично отрече София да има отношение към този вътрешен за съседната страна проблем. Той каза, че българските власти внимателно следят аферата “Рекет”, но отхвърли всякакви спекулации за българска връзка. Опозицията в Скопие, разбира се, използва случая да поиска оставката на Заев - както с аргумента, че името му се споменава в записите, така и защото Специалната прокуратура, повдигнала обвинения срещу редица настоящи и бивши представители на ВМРО-ДПМНЕ, е дискредитирана от подозренията спрямо Катица Янева. Нито една идея и нито един начин на действие не са изключени с цел това правителство да бъде свалено, обявяват съпартийците на бившия премиер Груевски, които смятат да внесат вот на недоверие на кабинета. Италианският журналист Ларис Гайсер, публикувал записите в “Ла Верита”, също обяви, че кариерата на Зоран Заев приключва. Гайсер посочи още, че са напразни опитите на управляващите в Скопие да представят, че това е част от някаква игра на Груевски, за да се предотврати евро-атлантическото бъдеще на Северна Македония. Според него проблем е самият Заев, който управлява чрез корупция. Гайсер, който твърди, че записите са му били предадени от “загрижени членове на македонската администрация”, разкрива, че разполага с още документи по случая, но в момента се правят консултации с юристи за публикуването им. Журналистът нарече пълна измислица хипотезите, че е “дългата ръка” на унгарския премиер Виктор Орбан и на италианския вицепремиер Матео Салвини, и заяви, че не ги познава. От килията си пък арестуваният за рекет Боян Йовановски заплаши Заев, че ако не го освободи от затвора, ще огласи доказателства за престъпните му връзки с бившия косовски премиер Рамуш Харадинай. “Изкарай ме от затвора или ще обявя как с Харадинай крадяхте милиони”, заплашил Йовановски според сръбския вестник “Информер”. На разпит в полицията Йовановски предупредил още, че в Северна Македония ще стане политическо земетресение, ако му се случи нещо в затвора, че ще се отвори кутията на Пандора и никой няма да бъде пощаден. Напрежението за премиера Зоран Заев се нажежи още повече, след като преди дни той каза пред медиите, че няма да позволи “няколко престъпници, суетен журналист и педераст да свалят това правителство от власт”. По-късно се наложи в туитър да се извини на ЛГБТИ общността за думите си. Заев обясни, че е бил погрешно разбран и използвал думата “педераст” като особеност на характера, а не за да обозначи сексуална принадлежност. Ръководителят на македонското правителство настоя, че няма да подаде оставка заради скандала, а “всеки намесен” в него ще носи отговорност. Той бе категоричен, че в записите умишлено се злоупотребява с името му. Премиерът заяви още, че няма намерение да свиква предсрочни избори под натиска на опозицията. “Не възнамерявам да мисля нито за оставка, нито за предсрочни парламентарни избори, защото начело на това правителство стои човек, който е съобщил за случая “Рекет”, заяви Заев. Междувременно стана ясно, че спецпрокурорката Катица Янева ще бъде разпитана във вторник като свидетел по аферата, след което ще стане известно дали ще излезе от прокуратурата като заподозряна, съобщават македонските медии. Тя потвърди, че гласът от публикувания от в. “Ла Верита” запис е нейният, но обясни, че нейно професионално задължение е било да комуникира със заподозрени с цел да събере колкото може повече информации. Янева заяви, че никога не е търгувала с влияние и не е действала в противоречие със закона. “Чиста съм”, каза тя пред медиите. Прокурорката Лиле Стефанова, която води делото “Империя”, обаче директно я обвини, че без нейното съгласие еднолично е вземала решения за заподозрените по това дело. Стефанова също бе привикана на разпит. Очевидно, както смятат мнозина, аферата “Рекет” ще поднесе още много изненади.", "date": "2019.08.19", "title": "Аферата “Рекет” забърка македонски богаташи и прокурори, клати премиера Заев"}
{"url": "https://www.24chasa.bg/novini/article/7613626", "text": "Екстремален индекс за пожароопасност е в сила на места в осем области на страната за 20 август. Това сочи справка на сайта на Националния институт по метеорология и хидрология (НИМХ). Индексът обхваща територии от областите Монтана, Плевен, Враца, Велико Търново, Русе, Добрич, Ловеч и Пазарджик, предава  . Екстремалният индекс означава, че са възможни бързо разпространяващи се много силни пожари с въвличане на дървесните корони. В 18 области от страната има много голям индекс за пожароопасност. Индексът включва територии от областите Видин, Монтана, Враца, Плевен, Ловеч, Велико Търново, Добрич, Варна, Бургас, Пловдив, Кюстендил Перник, Русе, Хасково и София град и област. Този индекс означава, че са възможни много силни пожари с частично или пълно въвличане на дървесните корони.", "date": "2019.08.19", "title": "Опасност от силни и бързо разпространяващи се пожари утре"}
{"url": "https://www.24chasa.bg/novini/article/7613638", "text": "Кметът на район \"Северен\" в Пловдив Ральо Ралев отново иска да излезе на свобода, предаде trafficnews.bg.  Пред съда той ще обясни, че здравословното му състояние не е добро и не може да стои повече в ареста. Припомняме, че малко след като беше задържан Ралев твърдеше, че е свалил близо 6 килограма за седмица, защото стресът за него бил много голям. На 22 август изтича и срокът на втората подред депозирана молба за неплатен отпуск от страна на Ралев. В момента временно изпълняващ длъжността кмет на район „Северен” е Лариса Кътова. До ареста на Ралев тя бе негова дясна ръка и зам.-кмет от квотата на ГЕРБ. Ако не бъде освободен от ареста, Ралев има право да удължи отпуска си с още един месец. В момента той все още се води кмет на район „Северен”, а от прокуратурата не са поискали отстраняването му. Ралев бе задържан по обвинение в корупция. Според прокуратурата строителен предприемач в Пловдив бил изнудван за 60 000 лева, за да му бъде издадено строително разрешение от район Северен. Заедно с Ралев бе арестуван и посредникът, който е получил белязаните пари - карловския бизнесмен Иван Делевски. Терасата от 750 кв.м с джакузита, японски градини и беседки в луксозния апартамент на Ральо Ралев центъра на Пловдив се оказа незаконна. Апартаментът от 250 кв.м се води на името на бащата на арестувания районен кмет, а общата му площ, заедно с терасата, е от близо декар. От Община Пловдив съобщиха, че е назначена проверка, като след нея ще се проведат всички действия, описани в законовите разпоредби.", "date": "2019.08.19", "title": "Ральо Ралев иска на свобода - твърди, че здравето му се влошава"}
{"url": "https://www.24chasa.bg/novini/article/7613660", "text": "\"В последното предаване на “Шоуто на Слави” обявих, че с моя екип ще правим телевизионен проект. И тъй като това не е достатъчно, обявих, че ще реализирам и политически проект. От тогава до днес чета всякакви неща за себе си и за това какво ще правя. Чух и всевъзможни сценарии за бъдещето си. А това е прекрасно. Защото провокирам свободата на словото. Какво по-хубаво от това? Може пък да се пооткъснем от това достойно за недемократичните държави 111-о място\". Това написа във фейсбук бившият водещ Слави Трифонов.  \"Така че, социолози, политолози, всичколози, вие си пишете, говорете, мислете, пък аз ще направя това, което съм казал на 31 юли. Ще направя това, което ми позволява законът и моралът. Пожелавам успех и на вас, и на себе си\", завърши Слави Трифонов.", "date": "2019.08.19", "title": "Слави: Социолози, политолози, всичколози, вие си пишете, пък аз ще направя партия"}
{"url": "https://www.24chasa.bg/novini/article/7613659", "text": ", проблемите по и бездруго тежката тема продължават, алармираха читатели. Има опасност стопаните, които заклаха доброволно прасетата си, да не получат по 300 лв. за санитарни дейности. Хора, които са отглеждали прасета в двора си, алармират, че заради кметове на населени места може да не получат средствата за дезинфекция на дворовете. Съгласно утвърдената процедура до 26 август 2019 г. е крайният срок за представяне на протоколите за санитарно прочистване на дворовете и дезинфекцията в населените места. Ангажимент на кметовете на населени места е да изготвят протоколите, в които са описани всички стопани, заклали доброволно прасетата си и съхранили месото за лична консумация. Според стопаните кметове на населени места отказват да подпишат документите, които удостоверяват, че животните са заклани. След като се изготвят протоколите, те се утвърждават от областните епизоотични комисии. Стопани споделиха, че много от кметовете на населени места по никакъв начин не искат да се обвързват с темата за африканската чума по свинете преди избори.", "date": "2019.08.19", "title": "Африканска чума II: Стопани жертва на предизборни политически сметки на кметове"}
{"url": "https://www.24chasa.bg/novini/article/7613640", "text": "Лек автомобил се е обърнал по таван на пътя Кочериново-Бараково-Е-79- Благоевград, 19-годишният водач по чудо не е пострадал, съобщава  . Пътният инцидент стана малко преди 17:00 ч. на изхода на Бараково над гробищата. Младежът тръгва от Бараково за Благоевград, на дясната крива над гробищния парк се блъска в ската в ляво от пътя и се преобръща по таван. Водачът излязъл сам, закаран е за преглед в СПО на МБАЛ-Благоевград, няма тежки травми и е освободен за домашно лечение. Поради изтичане на газ движението по пътя бе преустановено за един час, на място пристигна пожарна, която стоя до изпразване съдържанието газовата бутилка на лекия автомобил.", "date": "2019.08.19", "title": "Кола се обърна по таван на пътя Кочериново - Бараково, шофьорът оцеля по чудо"}
{"url": "https://www.24chasa.bg/novini/article/7613669", "text": "Младо момиче се е хвърлило от висок етаж на блок на бул. \"Васил Кънчов\" във Враца. В 18-етажната сграда има над 100 апартамента. В един от тях - гарсониера на 14-ия етаж, се е разиграла драмата, предшествала падането, научи от съседи \"Конкурент\". Инцидентът е станал минути преди 18 часа, а сигнал за него подал човек, който видял труп върху капака на лек автомобил. Момичето, което е на възраст 20-23 г., според очевидци, е паднало върху предната част на лек автомобил \"Хонда\" с монтанска регистрация, който бил паркиран на 2 метра от блока. Повиканите медици само констатирали смъртта на самоубийцата, чието тяло буквално било натрошено при смъртоносния полет. Районът е отцепен от полиция, а криминалисти провеждат процесуално-следствени действия, за да установят дали жертвата е паднала сама или някой й е \"помогнал\". На този етап няма информация за самоличността на загиналото момиче, нито на каква възраст е. Според първоначалната информация загиналата при самоубийствения полет е от Видин.", "date": "2019.08.19", "title": "Момиче скочи от висок блок във Враца и падна върху кола, загина на място"}
{"url": "https://www.24chasa.bg/novini/article/7613211", "text": "Случай на малария е установен в регистрационно-приемателния център за мигранти в Харманли, съобщиха от РЗИ в Хасково. Касае се за 14-годишно момче от Афганистан, допълниха от институцията, цитирана от БТА. Според медиците най-вероятно заразяването е станало още преди тийнейджърът да е пристигнал в България в края на юли. Заразеният е бил изпратен и хоспитализиран в лечебно заведение в Пловдив, където диагнозата е била потвърдена. От РЗИ - Хасково уточниха, че извършените тестове на контактните лица в бежанския лагер в Харманли са били отрицателни.", "date": "2019.08.19", "title": "Тийнейджър в центъра за мигранти в Харманли се разболя от малария"}
{"url": "https://www.24chasa.bg/novini/article/7613230", "text": "53-годишен собственик на вървежно заведение в Слънчев бряг бе задържан за 24 часа в полицията, след като скочи с ругатни на две служителки от Инспекцията по труда в Бургас. Те проверявали ресторанта за законосъобразността на наемане на български и чужди граждани. 53-годишният мъж започнал агресивно да ги гони, да обижда и ругае, заради което бил закопчан от униформените заради възпрепятстване на служителките да си изпълняват задълженията. Случката се разиграла в популярното заведение \"Кораба\" посред бял ден в събота следобед. Негов собственик е общински съветник от Несебър. За инцидента шефът на Инспекцията по труда Павлин Васков информирал ръководството в София. По случая е образувано досъдебно производство, казаха от полицията.", "date": "2019.08.19", "title": "Собственик на ресторант скочи на жени от Инспекцията по труда"}
{"url": "https://www.24chasa.bg/novini/article/7613242", "text": "БАБХ изтегли и насочи за унищожаване 13 677 кг и 86 л храни от животински и неживотински произход. Това съобщиха от пресцентъра на Българската агенция за безопасност на храните. В цялата страна са извършени 13 622 проверки, съставени са 186 акта                                                                                                                                                                                                                                                                                                                                ", "date": "2019.08.19", "title": "БАБХ насочи за унищожаване 13 677 кг и 86 л храни от животински и неживотински произход"}
{"url": "https://www.24chasa.bg/novini/article/7613282", "text": "Гори покривът на сграда в двора на Основно училище „Проф. Иван Батаклиев“ в центъра на Пазарджик, предаде репортер на Радио „Фокус“ – Пазарджик. На място пристигна екип на пожарната.                                                                                                                                                                                                                                                                                                                                ", "date": "2019.08.19", "title": "Гори покривът на сграда в двора на основно училище в центъра на Пазарджик"}
{"url": "https://www.24chasa.bg/novini/article/7613301", "text": "Първи случай на африканска чума при свинете е регистриран в Ловешка област, съобщи областният управител Ваня Събчева. Положителен резултат дала проба, взета от отстреляно миналата седмица диво прасе в квартал \"Зла река\" на град Априлци. Все още не е излязъл резултатът от втората проба. \"Ако и той е положителен, до 24 часа трябва да бъде издадена заповед от директора на Изпълнителната агенция по горите, с която да бъде определена зоната и предприемане на мерки\", уточни Събчева. За да бъде ограничено разпространението на заболяването, областният управител свиква заседание на Областната епизоотична комисия утре. На него ще бъдат одобрени и мерките за биосигурност. Продължават проверките на Областната дирекция по безопасност на горите за прасета, отглеждани в т. нар. заден двор. В района на Априлци няма индустриални свинекомплекси.", "date": "2019.08.19", "title": "Първи случай на африканска чума при свинете в Ловешко"}
{"url": "https://www.24chasa.bg/novini/article/7613321", "text": "Телата, открити край софийското село Негован, са на възрастни мъж и жена. Това сочат първите експертизи, съобщава bTV. Най-вероятно те са били убити преди два месеца. Първоначално са смъртоносно простреляни в главата, а след това - разчленени и изхвърлени край водоема. Криминалистите работят и по версията мъжът и жената да са убити от техен роднина и да не са били обявявани за издирване. В момента тече пореден оглед на мястото, на което в събота рибар се натъкна на останките.", "date": "2019.08.19", "title": "Убитите край Негован - възрастни хора, простреляни преди 2 месеца"}
{"url": "https://www.24chasa.bg/novini/article/7613353", "text": "- Кандидатът трябва да е завършил или да е близо до завършване на образованието си във факултет по журналистика или друга подходяща специалност. - Очакваме кандидатът да познава информационните сайтове.  - Техническите умения на кандидата (работа с различни видове хардуер и софтуер, както и с мултимедия) са от първостепенна важност. - Препоръчително е да има опит в печатна или електронна медия. - Английският е задължителен, а всеки друг език, който владее, е плюс. - Предлагаме колегиална атмосфера, възможности за придобиване на нови умения и професионални предизвикателства.", "date": "2019.08.19", "title": "Сайтът на \"24 часа\" търси новинар"}
{"url": "https://www.24chasa.bg/novini/article/7613348", "text": "Производствените предприятия в Китай продължават да растат, въпреки забавеното темпо на световната икономика. Компаниите в традиционната промишленост търсят нов растеж чрез модернизация, изразяваща се в иновация и сътрудничество, за да имат не само повече печалби, но и постигат по-големи цели, информира  Един такъв пример е компания в град Цюенджоу, известен като началната точка на древния Морски път на коприната, в провинция Фудзиен. JOMOO се заминава с производството на смарт продукти за дома. Само за 30 години, компанията се е превърнала в международен гигант с над 50 000 магазина по целия свят. Компанията отдава успеха си на фокуса върху иновациите. Нейният президент Лин Сяофа казва, че висококачественото развитие на компанията се базира на по-високите стандарти както и интелигентното производство. Това се вижда и от мащабните инвестиции за научна и развойна дейност, която се води в близо 30 института по целия свят. Въпреки това, тя и други подобни компании са изправени пред сериозна конкуренция от страна да държави с по-ниски разходи. Една от мерките за справяне със ситуацията са повечето преференциални политики на правителството, като например намаляване на данъците. Много от компаниите търсят и начини за сътрудничество с други държави и разширяване на клоновете си в чужбина.", "date": "2019.08.19", "title": "Китайските компании в традиционната промишленост търсят нови възможности за растеж"}
{"url": "https://www.24chasa.bg/novini/article/7613345", "text": "Земеделските стопани ще получат през 2019 г. до 84 млн. лв. по схемата \"Помощ под формата на отстъпка от стойността на акциза върху газьола, използван в първичното селскостопанско производство\". Това реши на редовното си заседание Управителният съвет на ДФ \"Земеделие\", съобщиха от пресцентъра на земеделското министерство. Ставката на литър гориво ще бъде определена на по-късен етап, на базата на бюджета и сбора от индивидуалните годишни квоти на земеделските стопани. Заявленията за ползване на отстъпката ще се подават от 9 до 27 септември 2019 г. Документи ще се приемат в общинските служби по земеделие към областните дирекции \"Земеделие\" по постоянен адрес на физическите лица или по адрес на управление на юридическите лица. Държавната помощ се предоставя на земеделски производители в секторите \"Растениевъдство\" и \"Животновъдство\" под формата на намалена акцизна ставка на газьола, използван за механизирани дейности в първичното селскостопанско производство. Право на финансова подкрепа по схемата имат всички, които са регистрирани като земеделски производители и имат заверена регистрационна карта за годината на кандидатстване и предходната на нея. Друго условие е кандидатите да имат и валидно заявление за подпомагане по схемата за единно плащане на площ и схемите за обвързано подпомагане за животни за годината, предхождаща годината на кандидатстване по схемата за държавна помощ. През 2019 г. може да бъде заявен за възстановяване акциз по фактури за закупен газьол (дизелово гориво) през 2018 г. Земеделските стопани, отглеждащи видове и категории животни, които не попадат в обхвата на схемите за обвързано подпомагане за животни, трябва да имат регистриран животновъден обект по Закона за ветеринарномедицинската дейност. Интересът към държавата помощ, по която се предоставя отстъпка от акциза за горивата, е голям и нараства с всяка изминала година. Така например, за Кампания 2016 са били подпомогнати 6 716 фермери, за Кампания 2017 финансиране са получили 8 250 стопани, а за Кампания 2018 – те са били 9 597. От началото на прилагането на схемата до 2018 г. включително, на кандидатите са изплатени общо над 250 000 000 лв.", "date": "2019.08.19", "title": "Стопаните получават 84 млн. лева отстъпка от акциза за газьола за 2019 г."}
{"url": "https://www.24chasa.bg/novini/article/7613372", "text": "Специализиран екип от Сухопътните войски унищожи невзривен боеприпас, открит на брега на язовир Огоста, гр. Монтана, съобщиха от министерство на отбраната. Специализиран екип от 10-ти механизиран батальон – Враца от състава на Бригадното командване разузнаване и унищожи днес, 19 август, корозирала ръчна граната Ф-1. Ръководител на екипа е старши лейтенант Петър Петров. Военнослужещите действаха на основание отправено искане на главния секретар на МВР и по разпореждане на командира на Сухопътните войски генерал-майор Михаил Попов.", "date": "2019.08.19", "title": "Сухопътни войски унищожиха невзривена граната на язовир Огоста"}
{"url": "https://www.24chasa.bg/novini/article/7613056", "text": "Окръжната прокуратура в Кюстендил е повдигнала обвинение на собственика на фирмата, която управлявала запалилото се депо за отпадъци в района на автомагистрала \"Струма\", съобщиха на съвместен брифинг говорителят на Главна прокуратура, Румяна Арнаудова и окръжният прокурор на Кюстендил, Камелия Стефанова. Наложената мярка за неотклонение е \"парична гаранция\" от 5000 лева. Ако обвинението бъде доказано, санкцията предвидена по закон е от 2 до 8 години затвор, предава БТА. \"Кръгът на обвиняемите лица е възможно да се разшири с оглед на поставените от Окръжна прокуратура - Кюстендил други линии за разследване. Ние ще проверим и дейността на всички контролни органи, които са ангажирани с упражняването на контролни функции по закона за управление на отпадъците\", заяви Стефанова. Говорителят на главния прокурор Арнаудова каза, че има предписание от РИОСВ - Перник от 23 май 2019 година за премахване на отпадъците от мястото където са. \"Срокът е изтекъл 14 дни преди пожара\" , допълни Арнаудова. Припомняме, че пожарът доведе до щети по конструкцията на едно от съоръженията на автомагистрала \"Струма\", временно затваряне на 10-км участък от нея за ремонтни дейности и пренасочване на целия трафик в посока София - Кулата и обратно по обходен маршрут край град Дупница.                                                                                                                           ", "date": "2019.08.19", "title": "Обвиниха собственика на депото за отпадъци, запалило се до \"Струма\" (Обновена)"}
{"url": "https://www.24chasa.bg/novini/article/7613388", "text": "В РУ – Карлово се изясняват причините и обстоятелствата около катастрофа със загинал, съобщиха от Областната дирекция на полицията в Пловдив. Сигналът е получен около 12.20 часа в неделя. Според първоначалната информация в проход „Козница“ на Подбалканския път лек автомобил „Сеат“ навлязъл в лентата за насрещно движение и последователно се блъснал в „Мерцедес“ и „Пежо“. На път за болница в линейката починал 63-годишният водач на сеата. Другите две коли били управлявани съответно от жени на 69 и 39 години, чиито алкохолни проби са отрицателни. Те са прегледани в болница и освободени за домашно лечение. Медицинска помощ е оказана и на 69-годишна пътничка от втората кола, както и на 19-годишно момиче и две деца на 6 и 8 години от третата. По случая е образувано досъдебно производство.", "date": "2019.08.19", "title": "МВР разследва тежка катастрофа със загинал"}
{"url": "https://www.24chasa.bg/novini/article/7613417", "text": "Сигнал за пожар, възникнал в складови помещения за вторични суровини в Ботевград, е подаден малко след 14.00 часа, съобщиха от МВР. Към мястото са насочени шест пожарни автомобила и огнеборци. По първоначална информация пожарът се е разпространил на около 400 кв. м площ. Няма данни за пострадали.", "date": "2019.08.19", "title": "6 екипа гасят пожар в складове в Ботевград"}
{"url": "https://www.24chasa.bg/novini/article/7613433", "text": "Бившият полски премиер и депутат от Европарламента Беата Шидло попадна в катастрофа с личната си кола, твърди представител на полицията в Малополското воеводство. Когато Шидло заемала длъжността министър-председател, кортежът й често попадал в такива аварии. През 2017 г. тя дори била хоспитализирана. В нощта на 19 август в Краков Шидло шофирала автомобила си и при ляв завой на второстепенен път се оказала в насрещното платно, пише РИА \"Новости\". При инцидента никой не е пострадал. Бившият премиер била глобена с 450 злоти (около 115 долара) и шест наказателни точки.", "date": "2019.08.19", "title": "Бившият полски премиер катастрофира, отърва се с глоба от 115 долара"}
{"url": "https://www.24chasa.bg/novini/article/7612914", "text": "21 675 миньори в добивната индустрия произведоха продукция за близо 3 млрд лв. през 2018 г. Въпреки че заетите в бранша са по-малко от предишната година, производителността продължава да е 2,5 пъти по-висока от средната за индустриалния сектор. Това води и до по-добри възнаграждения в отрасъла, за 2018 г. средната годишна заплата е 20 233 лв., което е увеличение с 10% спрямо предишната година. За сравнение - средната годишна работна заплата за страната е 13 468 лв., като заплащането в сектора е с 50% по-високо и е една от икономическите дейности с най-високо брутно възнаграждение у нас. Най-висока заплата в бранша получават работниците и служителите в компаниите, добиващи метални полезни изкопаеми, а най-ниски са тези в подотрасъла добив на неметални материали и суровини. Стойността на износа на минната индустрия е 6,43 млрд. лв. през 2018 г. Това е с близо 17% повече в сравнение с предишната година. И това въпреки че през първото полугодие на миналата година цените на цветните метали на Лондонската борса бяха спаднали с 20-30%. Данните са от отчета на Българската минно-геоложка камара пред празника на миньора, който е на 18 август - деня на успението на св. Иван Рилски, закрилника на миньорите. Когато цените са високи, тази важна за държавата индустрия, която инвестира, за да може да запази производителността на труда и заплатите на хората си. Не само че отдавна е минало времето във водещите компании добивът и преработката на рудите да е нещо мръсно, прашно, днес се влага в дигитализация на тази индустрия, което също дърпа нагоре производителността. Има смартцентрове за управление, които са като централното диспечерско управление, от което се командва електроенергийната система, или пък като зала на РВД, от която се водят самолети. Преди две години Силвестър Сталоун написа, че в България можеш да намериш Wi-Fi в гора, където си заобиколен от вълци, но не можеш да откриеш такъв в Санта Кларита, Калифорния. Да му кажем - в мините на “Дънди прешъс метълс” има безжичен интернет на 600 м под земята, дронове сканират къде е златната жила и помагат да маркшайдерите. В “Елаците” от 4 години добивните процеси в рудника се управляват, контролират и отчитат с автоматична система за управление. Тя се стреми да намали времето на изчакване за багери и самосвали до минимум. “Елаците-Мед” изгради безжична комуникационна мрежа за работата на системата, осигуряваща почти 100% надеждно покритие. Тя се захранва частично от “зелена енергия”. В “Горубсо-Мадан”, компанията, в която преди шест години работниците стачкуваха за заплати, сега се купуват нови машини. “Каолин” пък изгражда нов модерен цех във фабриката си във Ветово. И това са само няколко примера. Така големите компании в минната индустрия у нас Тя твърдо е на трето място по добив на мед, на четвърто по добив на злато и на пето по добив на лигнитни въглища. Има нещо обаче в статистиката, което учудва. Добивната индустрия е произвела продукция за 2,92 млрд. лв., а са изнесени минерални суровини за 6,43 млрд. лв. Причината е, че металургичните компании внасят суровини, които преработват, и изнасят концентрат с по-висока добавена стойност, освен това “Минстрой холдинг” има мини в Северна Македония, така че у нас се преработва и вносът оттам. Основните суровини, които се добиват в страната, са лигнитни въглища, оловно-цинкови, медни и полиметални руди, гипс, варовик, бентонит, каолин, кварцови пясъци, огнеупорни глини, мрамор. Установените находища на подземни богатства са 449. Тези на метални полезни изкопаеми - 163, на индустриалните минерали са 84, едно е на нефт и газ, на твърдите горива са 23, на строителните материали са 140 и скалнооблицовъчните са 38. Общата площ на находищата на подземни богатства в България е 1 677 000,60 дка. Действащите концесии за добив на подземни богатства са 531. За метални полезни изкопаеми те са 20, за неметални полезни изкопаеми - индустриални минерали - 75, за нефт и природен газ - 18, за твърди горива - 17, за строителни материали – 330, за скалнооблицовъчни материали – 70, за минни отпадъци - 1. Около 80% от минните дейности в страната се извършват по открит способ. След толкова векове търсене, проучване и добив (мед по нашите земи се е добивала 5000 г. преди новата ера, тоест преди повече от 7000 г.) човек би си помислил, че всичко се знае. Но не, действащите разрешения за търсене и проучване на полезни изкопаеми са 145. на метални полезни изкопаеми, разрешенията са 32. 11 са за нефт и газ, за неметални изкопаеми – индустриални минерали са 24, за строителни материали – 35, за скалнооблицовъчни – 38. Само 3 са за търсене на твърди горива. През 2018 г. държавата получи от миннодобивната индустрия концесионни възнаграждения в размер на 74 975 006 лв. (без ДДС). Има лек спад в сравнение с предходната година, което се дължи на по-малко плащания от сектор “Енергетика” и неметалните полезни изкопаеми - индустриални минерали. Значителен ръст обаче бележат приходите от рудодобива. При разпределението на концесионните приходи по подсектори с най-голям дял са металните полезни изкопаеми с 47%, следвани от въгледобива с 24%. Общият добив на полезни изкопаеми у нас през 2018 г. е в размер на 108,42 млн. тона и е с незначителен спад спрямо предходната година. Повишение с 3% се наблюдава при рудодобива, като общият обем достига 34,66 млн. т. Това затвърждава устойчивата тенденция на нарастване в този подотрасъл през последните години. Ръст има и в добива на инертни материали и на скалнооблицовъчни материали, с 10% и с 32%, като през последните години промените при тях са колебливи и не се откроява тенденция. През миналата година има спад във въгледобива с 11%, като общият обем е 30,79 млн. тона. Това е най-ниското ниво от 2013 г. насам. Намаление има и при добива на нефт и природен газ - 7%, както и при добива на индустриални минерали с 2%. Разпределението на добива на полезни изкопаеми от 2010 г. насам няма съществени промени и следва относително трайни тенденции: рудодобивът и този на твърди горива са с най-висок дял - 32% и 28%. Следват ги добивът на инертни материали с 27% и индустриалните минерали с 12%. Незначителен е делът на скалнооблицовъчните материали - 0,3%.  Общата стойност на произведената продукция на промишлените предприятия от добивната промишленост през 2018 г. отчита ръст с 2% въпреки лекия спад във физическите обеми и е в размер на 2,92 млрд. лева. Той се дължи най-вече на по-високите добиви и повишението на цените през годината в рудодобива. Ръст в стойността с 8% има и при неметалните полезни изкопаеми. Спад с 19% има в стойността на произведената продукция във въгледобив в резултат на снижените обеми на добив и по-ниските цени. По данни за 2018 г. продуктите на минералносуровинната индустрия формират 6,43 млрд. лв. от общия износ, което повишение е близо 17% спрямо 2017 г. Вносът на минерални суровини в стройност обаче продължава да е със значителен превес, като през 2018 г. той е в размер на 12,45 млрд. лева. Съотношението на износа и вноса показва сериозния неизползван потенциал на бранша в полза на платежния баланс на страната. Към това трябва да прибавим и повишаване на конкурентоспособността на индустриите, следващи във веригата на стойността, например медните руди и концентрати, изнасяни от България, са два пъти по-евтини от вноса. В такива случаи трябва да се намери уместен подход и общи действия за повишаване на конкурентоспособността на цялата българска икономика, заключва Българската минно-геоложка камара.", "date": "2019.08.19", "title": "Над 21 000 миньори изработиха 3 млрд. лв."}
{"url": "https://www.24chasa.bg/novini/article/7613423", "text": "Шестима души загинаха и девет бяха ранени днес при тежка катастрофа в окръг Невшехир, Централна Турция, съобщи турската телевизия СиЕнЕн-Тюрк. Инцидентът е станал при сблъсък между тир и микробус, превозвал работници, на пътя Аджъгьол - Гюлшехир, предава БТА. На мястото на катастрофата са пристигнали линейки, пожарни коли и жандармерия. Пострадалите при инцидента са приети в болница в Невшехир.", "date": "2019.08.19", "title": "Шестима загинаха при тежка катастрофа между тир и микробус в Централна Турция"}
{"url": "https://www.24chasa.bg/novini/article/7612813", "text": "Дълголетието на добива е първото, което отличава „Асарел“ от останалите в индустрията. Компанията съществува от 1964 година. Докато по време на прехода се закриват много рудници и обогатителни фабрики, управлението на „Асарел-Медет“ преминава в ръцете на работническо-мениджърски колектив. Компанията се развива успешно, преминавайки през трудния за България период след 1989 година. Друго, с което е уникална, е, че само още една минна компания в света преработва ефективно руди с толкова ниско съдържание и толкова малко метал в тон руда. Умението за ефективен добив е доведено до нива, с които „Асарел“ може да бъде пример за други компании. Дългосрочното планиране на компанията е в основата на решенията й за развитие и инвестиции. „Асарел“ има програми за устойчиво развитие още от 90-те години. През годините направленията остават същите и продължават да дефинират посоката и целите на развитие. Философията на „Асарел“ е да предвиди темпове на развитие, при които запасите руда се добиват така, че минното производство да бъде ефективно, и едновременно с това максимално дълго време да оперира в региона. Като компания „Асарел“ е силно свързана с Панагюрище. За доскорошния дългогодишен лидер на компанията - професор Лъчезар Цоцорков, разбирането за стабилността и благосъстоянието на родния край стои в основата и на визията му за развитие на „Асарел“. Така към програмата за дългосрочно устойчиво развитие на мината се включва и развитието на един модерен град, който не отстъпва на областните центрове. Тази визия довежда до инициирането на проекти отвъд даренията и подкрепата по конкретни поводи или възникнали проблеми. - Ключов принос в създаването на най-голямата многопрофилна болница извън столицата и големите градове - Многофункционална спортна зала - Зала трезор на Панагюрското златно съкровище - Иницииране и развитие на дуалното обучение в града съвместно с други компании и местната власт - Подкрепа на инфраструктурни проекти и инициативи в спорта, културата и образованието Това е мащабът на „Асарел“. Размахът на развитие, което компанията управлява, представен в цифри, за последните 20 години е над 1,2 млрд. лева инвестиции. Това променя облика на града и региона. За сравнение бюджетът на Столична община за 2019 година е 1,7 млрд. лева. Тази година не прави изключение – има значима инвестиция от 150 млн. лева, които „Асарел“ инвестира в модернизация на производството. На фокус е Обогатителната фабрика, която ще се превърне в еталон за модерна и ефективна бизнес единица. - Първата българска компания за открит добив и обогатяване на медни руди. - 1600 души са заетите в „Асарел-Медет“ и дъщерните дружества - 50% от медта в България идва от „Асарел“ - Според класацията ТОП 100 на вестник „Капитал“ „Асарел – Медет“ се нарежда на 61-о място по приходи и е единствената компания от община Панагюрище. - Компанията се намира в Топ 20 на три ранглисти – по рентабилност, размер на активите и най-малко задължения. председател на Надзорния съвет на „Асарел-Медет“ и изпълнителен директор на „Асарел-Инвестмънт“ - От 18 години е в групата „Асарел“. Започва като експерт по продажби и хеджиране, след което става ръководител на отдел и директор „Корпоративно развитие”. - Има бакалавърски степени по икономика и финанси и по компютърни науки от американския университет “Ричмънд” в Лондон. Магистър е по информационен мениджмънт и финанси от университета “Уестминстър” в Лондон. - Акцент за него е развитието на нови минни проекти, както и нови бизнес модели. Той вярва в силата на образованието и чрез компанията инвестира в това.  изпълнителен директор и председател на Управителния съвет на „Асарел-Медет“ - От 40 години е в „Асарел-Медет“ - Преди да заеме поста на изпълнителен директор, той носи основната отговорност за производството в компанията, след което е и генерален директор. - Завършил е минно инженерство в Минно-геоложкия университет. - Обича работата си в мината и оглежда всеки детайл. За него няма тайни в нито един етап от производството. Обмисля внимателно проектите, предложенията, възникналите теми и запазва взаимоотношенията с хората.", "date": "2019.08.19", "title": "„Асарел” е от най-зрелите сред минните компании в България"}
{"url": "https://www.24chasa.bg/novini/article/7612809", "text": "За година от възстановяването на дейността на електроцентралата край Варна тя се е наредила сред най-замърсяващите в света със серен двуокис (SO2). Комплексът \"Марица Изток\" с най-големите въглищни централи и ТЕЦ \"Бобов дол\" също попадат в класация на точките, изхвърлящи най-много серен двуокис във въздуха, съставена от екоорганизацията \"Грийнпийс\" на база на данни от сателитни снимки на НАСА. България заема 19-о място в Топ 20 на държавите най-големи замърсители със серен двуокис в света и е единствената членка на Европейския съюз в класацията. Лидер в нея е Индия с изхвърлени 4586 килотона през 2018 г., следвана от Русия с 3683 килотона. Топ 3 се затваря от Китай с годишни емисии от 2578. САЩ са на девето място, изпреварвани от Украйна и следвани от Турция. Нашата държава е допринесла със значително по-малко количество – 350 килотона, за замърсяването на околната среда и климатичните промени, но е единствената от ЕС в срамната класация. Другите две европейски държави в нея са Украйна и Сърбия, но те не са част от ЕС. \"Без изключения и в трите държави източниците на високи нива на серен двуокис са въглищните електроцентрали\", посочва се в доклада на \"Грийнпийс\". В него се отбелязва още, че макар през 2017 г. Европейският съюз да прие нови лимити за изхвърляне на SO2 емисии от въглищните електроцентрали, България не спазва тези изисквания и продължава да разрешава на тези мощности да изпускат повече от позволеното и търси изключение от правилата, вместо да предприеме стъпки за затварянето им. В доклада се посочва още, че в света 51 на сто от емисиите на серния двуокис се дължат на регионите, където се употребяват въглища. Според класацията на засечените със сателит най-замърсяващи точки в света, 33-а позиция се пада на енергийния комплекс \"Марица Изток\", част от който са държавната ТЕЦ \"Марица Изток 2\", ТЕЦ \"Брикел\" на енергийния бос Христо Ковачки, но и двете т.нар. американски централи Ей И Ес \"Гълъбово\" и \"КонтурГлобал Марица Изток 3\", които разполагат с най-съвременни сероочистващи инсталации. Общо Маришкият комплекс е изхвърлил 250 килотона SO2 през 2018 г. 98-ото място в нея е дадено еднолично на ТЕЦ \"Бобов дол\", като на нея се падат 85 килотона за миналата година. На 140-а позиция са ТЕЦ \"Варна\" и химическите заводи в региона с емисии от 60 килотона.", "date": "2019.08.19", "title": "ТЕЦ \"Варна\" се нареди сред световните замърсители със серен двуокис"}
{"url": "https://www.24chasa.bg/novini/article/7612828", "text": "54-годишна пешеходка е блъсната от лек автомобил на кръстовището на бул. „Съборни“ и бул. „Христо Ботев“. Това съобщиха от ОДМВР - Варна. Инцидентът е станал на 17 август 2019 г. около 21.55 часа на кръстовището на бул. „Съборни“ и бул. „Христо Ботев“. 66-годишен водач на лек автомобил „Мазда“ преминава на червен сигнал на светофара и блъска пресичаща по пешеходна пътека 54-годишна пешеходка. Вследствие на катастрофата пешеходката е получила комоцио и контузии на тазобедрена става и гръден кош, настанена е в НХО на болница „Св. Анна“, няма опасност за живота ѝ.", "date": "2019.08.19", "title": "Кола блъсна пешеходка във Варна"}
{"url": "https://www.24chasa.bg/novini/article/7612737", "text": "Фирма \"Белаз-София\" е изключителен дилър на белоруския автомобилен завод \"БелАЗ\" за България, Гърция и Македония. Заводът е един от най-големите производители на механизация за открит добив и едромащабни строителни работи. Неговата производствена програма включва: • самосвали с товароподемност от 30, 42, 45, 55, 80, 120, 130, 180, 200 и 220 тона; • поливооросителни машини; • челни товарачи; • колесни булдозери; • влекачи за изтегляне на дефектирали колесни машини; • тежкотоварни платформи за металургията и други производствени сектори; • самолетни влекачи. \"Белаз-София\"доставя при възможно най-изгодни за клиента финансови условия автосамосвали и и друга техника, производство на завода \"БелАЗ\". Фирмата предоставя гаранционен и следгаранционен сервиз. «Белаз-София» разполага с ремонтни бази и складове за резервни части при най-големите рудодобивни открити рудници в страната: \"Асарел-Медет\" и \"Елаците-Мед\". Компанията осигурява сервизното обслужване на автосамосвалите \"БелАЗ\". Като резултат от отличното качество на машините, опита и квалификацията на специалистите на \"Белаз-София\" себестойността на превозен тонкилометър за рудниците е най-ниска, а коефициентът на техническа готовност на машините е максимален. Специалистите на фирмата консултират клиентите си както при избора на най-подходяща машина за конкретните природни и технически условия, така и за нейното ефективно използване и поддържане. Управител на “Белаз-София” EООД е Станой Рангелов.  София 1124, ул. Хан Омуртаг‚ №18  +359 (2) 944 23 24; +359 (2) 948 40 00   +359 (2) 948 40 11    ", "date": "2019.08.19", "title": "\"Белаз - София\" ЕООД - изключителен дилър на завод \"БелАЗ\""}
{"url": "https://www.24chasa.bg/novini/article/7612837", "text": "Любов Собол полага усилие да постави ръцете си на бюрото за снимка. Всяко движение е трудно за изтощената и крехка 31-годишна политическа активистка, която наскоро сложи край на продължила един месец гладна стачка. Вълната от демонстрации срещу правителството в Москва това лято я нареди сред лидерите на руското опозиционно движение. Името й бе скандирано по улиците на столицата, изпълнени с демонстранти, недоволни от отказа на изборните власти да разрешат на независими кандидати като Собол да участват в изборите за Московската градска дума. Собол бе основната мишена за прокремълските медии и служителите от изборната администрация. \"Отношението към мен е различно, защото работя по-здраво от останалите и не позволявам хората да казват лъжи и да се измъкват. Не се страхувам да казвам в очите на хората какво мисля за тях\", каза Собол пред Асошиейтед прес. В Москва седмичните протести продължават вече повече от месец заради близо двете дузини кандидати от всички части на политическия спектър, на които не бе позволено да участват на изборите на 8 септември. Броят на демонстрантите продължава да расте: демонстрацията на 10 август бе най-голямата в Русия от осем години и тактиката на твърдата ръка, която полицията използва срещу мирните демонстранти илюстрира колко нервен е Кремъл по повод движението. Над 2000 души бяха задържани, като широка популярност добиха видеоклиповете как полицията бие демонстранти. Говорителят на Кремъл Дмитрий Песков наруши един месец на мълчание миналия понеделник, като похвали полицията и заяви, че президентът Владимир Путин не е коментирал темата, тъй като според него демонстрациите са твърде маловажни, че да се тревожи заради тях. Собол, която носи очила и е вързала на опашка платиненорусата си коса, изпъкна на фона на относителната липса на лидери на движението, което бе провокирано от пренебрежението на властите по отношение на правата на избирателите. Демонстрантите скандират името й по време на протестните прояви, а също така и игрословици с неговото значение. Собол е възпитаник на най-престижния юридически факултет в Русия и стои зад едни от най-забележителните антикорупционни разследвания, провеждани от безспорния лидер на руската опозиция Алексей Навални. Тя разкри връзките между руското правителство и олигарха от Санкт Петербург Евгений Пригожин, години преди американският специален прокурор Робърт Мълър да повдигне обвинения срещу него заради това, че предполагаемо е финансирал интернет троловете, намесили се в американските президентски избори през 2016 г .Тя поведе кампания тази година срещу компаниите за кетъринг на Пригожин, свързани с бума на дезинтерия в московските училища. Пригожин отрече да е виновен по обвиненията за фермата за тролове, а компаниите му отричат да са отговорни за бума на дезинтерия. Собол също така е един от основателите на изключително популярния канал на Навални в Ютюб, който сега се хвали с аудитория, съперничеща си с тази на контролираните от Кремъл телевизии. Леонид Волков, топ стратегът на Навални, който познава Собол от близо десетилетие, я описва като непоколебима, \"силна и забележителна лидерка\", която \"винаги отстоява позицията си\". Собол е един от първите последователи на Навални и е работила с него по различни политически и антикорупционни проекти от 2011 г. насетне. В публикация в блога си от петък от затвора, където излежава присъда за организиране на неразрешена демонстрация, Навални каза, че е \"щастлив заради това, че се е родил нов и завършен политически лидер\". Тя отхвърля предложенията за индивидуална кариера и казва, че е фокусирана повече върху общите цели на протестното движение, а не върху личните си амбиции. \"Това, което е важно за мен, е да реализирам идеите, за които дойдох да се боря тук\", каза тя от офиса на Навални в Москва. \"Искам да живея в страна, където се спазват правата и свободите и където съдилищата и медиите са независими\". При скорошните демонстрации Собол изглежда засенчи останалите опозиционни фигури, като обяви гладна стачка, участва в седяща стачка пред сградата на руската избирателна комисия и влизайки в разгорещен дебат с ръководителя на комисията. Собол, която е майка на пет деца, привлече и негативни критики. Контролираните от Пригожин медии я описват като лош родител. Един служител на изборната администрация я сравни с дървеница. Към настоящия момент Кремъл не е изразил охота за компромис за независимите кандидати и решителният, ако не и радикален, подход на Собол е естествен отговор на това, твърди Татяна Становая, нещатен учен в московския център \"Карнеги\" и ръководител на компанията за политически анализ \"Р.Политик\". \"От подобна решителност има нужда. Собол обаче може да отблъсне някои либерални избиратели заради емоционално заредения си и негативен стил\", отбелязва Становая. Волков изразява несъгласието си с това твърдение и отбелязва, че реториката на Собол е в съзвучие с протестното настроение: \"Това е правилното нещо и от това имаме нужда сега\". Демонстрациите в Москва последваха големите протестни прояви в четвъртия най-голям руски град Екатеринбург, които принудиха правителството да се откаже от строителството на катедрален храм в популярен парк. Хиляди хора в градовете и селата на Северозападна Русия излязоха на демонстрации от зимата срещу план на правителството да извозва отпадъци от Москва в чистите им гори. Жителите на Сибир протестираха срещу начина, по който правителството се справя с бушуващите в региона горски пожари. Московските демонстрации изглеждат доста по-необуздани от тези срещу изборните измами през 2011-12 г., които заглъхнаха след преизбирането на Путин и завеждането на наказателни дела срещу група демонстранти. След скорошните демонстрации по-сериозни обвинения за нарушаване на обществения ред са повдигнати на 13 души, въпреки че те самите не са прибегнали до насилие и не са били нанесени почти никакви материални щети. Демонстранти съобщиха, че са влезли в полезрението на армията във връзка с това дали са служили в казармата, а също така и на службите по приходите, след като са били задържани. \"Виждам, че хората са недоволни. Те са на ръба, готови са да отстояват правата си и да продължат борбата\", каза Собол. Тя се разграничи от сравненията с демонстрациите в Хонконг, които са белязани от нарастващ брой случаи на насилие на демонстранти. Собол прогнозира, че е възможна дори още по-сурова реакция на Кремъл, която може да включва спиране на достъпа до социалните мрежи, които помагат за организирането на протестните прояви. Тя не изключва повече насилие на досега мирните демонстрации, тъй като все по-безкомпромисните действия на полицията разколебават доверието към властта. \"Невъзможно е да се предвиди какво ще стане в Русия. Обществото е изтощено. Може да избухне\". (БТА)", "date": "2019.08.19", "title": "Любов Собол - новият лидер на протестите в Москва: Обществото е изтощено. Може да избухне (Снимки, видео)"}
{"url": "https://www.24chasa.bg/novini/article/7612472", "text": "Британският принц Андрю лично посрещнал американския финансист Джефри Епстайн на парти в двореца в Балморал, Шотландия, през средата на 1999 година.  По това време бизнесменът вече е започнал да набира десетки непълнолетни момичета и да ги третира като секс робини. Това разказва пред \"Дейли мейл\" една от младите жени, които пътували с Епстайн. Разкритието идва, след като стана ясно, че принц Андрю е посетил Епстайн в дома му в Ню Йорк през 2010 г. Случката се разиграла 2 години, след като бизнесменът е осъден за секс с дете. Снощи синът на кралица Елизабет Втора заяви, че е „ужасен“ от твърденията за Епстайн. В официално становище на Бъкингамския дворец се казва, че „херцогът на Йорк е ужасен от последните данни за престъпленията на Джефри Епстайн. Негово Кралско Височество осъжда експлоатацията на всяко човешко същество, предложенията за опрощаване, участието и подбудата към всякакво подобно поведение е отвратително“. Кадър от 2010 година бе публикуван в неделя, който показва ухиления принц Андрю на прага на имението на Епстайн. Някои от жертвите на бизнесмена я наричат „Къщата на ужасите“, като от там са минали редица млади момичета. Вижда се как херцогът на Йорк маха за довиждане на жена, след като Епстайн напуска имота и се качва в кола. Момичето, което е било с финансиста на партито в Балморал пред 20 години, споделя, че си е говорила с принца тогава. „Той беше наистина мил. Беше учтив. Имаше охрана“, казва жената, която иска да запази анонимност. По онова време тя е 20-годишен модел и остава заедно с цялата група да пренощуват в двореца с 52 спални. Следващият ден прекарали в забавления в градините. Смята се, че въпросното гостуване е било края на лятото или началото на есента, когато кралицата вероятно е била в резиденцията. Епстайн и антуража му са посетили имението като част от едноседмично пътуване до Великобритания, по време на което са останали и в Лондон, в дома на Гислейн Максуел, бившата приятелка на бизнесмена. Тя е обвинена в подготовка на момичетата за секс с Епстайн. Жената в анонимност, която е придружавала финансиста, не след дълго започва да му прави сексуални масажи. Тя си спомня, че тогава се чувствала като в приказка – сред кралските особи. Сега обаче споделя, че няма идея защо са я включили във визитата всъщност. „Защо наистина бях там? Наистина ли Епстайн толкова се наслаждаваше на компанията ми или бях подготвена за подарък за някои хора?\", коментира жената. Тя обаче провалила плановете на бизнесмена за вечерта, каквито и да са били, и си легнала рано. Близо година по-късно, през юни 2000 г., Епстайн и госпожица Максуел присъстват на парти в замъка Уиндзор, организирано от кралицата, за да отбележат 40-ия рожден ден на Андрю, 50-ия на принцеса Ан, 70-ия на принцеса Маргарет и 18-ия на принц Уилям. Робъртс казва, че е спала три пъти с принца – в Лондон и Ню Йорк, когато е била едва на 17 години. Принц Андрю яростно отхвърля всякакви твърдения за сексуални срещи с нея. \"Всяко внушение за непристойно поведение с непълнолетни е абсолютно невярно. Категорично се отрича херцогът на Йорк да е имал какъвто и да е сексуален контакт или връзка с Вирджиния Робъртс\", казват от Бъкингамския дворец. Говорителят на принц Андрю отказва да коментира събитието в Балморал. Жената, придружила Епстайн в двореца в Шотландия, прекарва около година в антуража му. Пътува с него десетки пъти. Той й дава място, където да живее безплатно в Ню Йорк, а по-късно плаща и за постъпването й в колеж. Двамата се запознават покрай работата на момичето като модел. Втората им среща е по време на пътуване до Палм бийч, когато Епстайн я помолил да й направи масаж, който бързо се превърща в сексуален. \"Залъгахме се малко, но никога не сме правили секс\", казва тя. Джефри Епстайн се самоуби в затвора този месец, след като беше обвинен в сексуални посегателства срещу редица непълнолетни момичета.", "date": "2019.08.19", "title": "Принц Андрю приел Епстайн с млад модел в Балморал, докато кралицата била в резиденцията"}
{"url": "https://www.24chasa.bg/novini/article/7612844", "text": "Отново жителка на Каварна е станала жертва на телефонните измамници през уикенда – съобщават от Областната дирекция на МВР-Добрич. 68-годишна жена се тъжи в полицията в събота. По нейни данни, около 20,30 ч. в петък е получила обаждане на домашния си телефон от непознат мъж, представящ се за служител на МВР. Мнимият полицай е поискал наличната сума пари с цел съхранение. Малко по-късно жената оставя пред входа на жилището си сумата от 6000 лева, 300 турски лири, 100 евро, златни и сребърни накити. Ден по-рано 48-годишна жена от град Каварна бе измамена с 6 800 лева. по съшия начин – искатя ня пари с цел съхранение.", "date": "2019.08.19", "title": "Телефонните измамници – с нов удар в Каварна"}
{"url": "https://www.24chasa.bg/novini/article/7612949", "text": "Основателят на веригата мебелни магазини Jysk Ларс Ларсен – един от най-богатите мъже в Дания, е починал на 71-годишна възраст, предаде  Той е издъхнал в дома си в Силкеборг, Западна Дания, в понеделник, съобщиха от компанията в изявление. Той се оттегли от ръководния пост в Jysk преди два месеца, след като бе диагностициран с рак, припомня Bloomberg. Ларсен си спечели слава със способността да намалява цените на стоките в компаниите си, поддържайки имидж на бизнесмен, който може да сключва добри сделки. В продължение на десетилетия той участва в телевизионните реклами на Jysk, което го направи популярно лице в Дания и не само. Към момента на смъртта си Ларсен бе и един от най-богатите хора в страната със състояние от над 3 млрд. долара, показва индексът Bloomberg Billionaires Index. Ларс Кристинус Ларсен е роден на 6 август 1948 г. в Арнборг, Западна Дания. Той започва кариерата си като стажант в магазин за продажби на дребно през 1966 г. и успява да отвори своя собствена компания през 1979 г. Jysk започва работа със сумата от 20 000 долара, които Ларсен е успял да спести. По-късно бизнесменът успява да разшири бизнеса си до верига, която се фокусира върху стоките за дома на ниски цени. Днес компанията има повече от 2700 магазина в над 52 държави, сред които и България, и има годишни приходи от около 4 млрд. долара. Ларсен има две деца и четирима внуци. Неговият син Якоб Брунсборг го наследи на поста председател в Jysk.", "date": "2019.08.19", "title": "Основателят на мебелната верига Jysk Ларс Ларсен почина"}
{"url": "https://www.24chasa.bg/novini/article/7612900", "text": "Окръжната прокуратура във Велико Търново внесе в съда обвинителен акт срещу земеделски производител за злоупотреба със средства, предоставени от европейски фондове, съобщиха от държавното обвинение. Обвинението срещу И. В. е за това, че през периода 23.12.2008 г. до 21.11.2011 г., в гр. Велико Търново, използвал не по предназначение получени финансови средства в размер на 7 982,32 лв., представляващи безвъзмездна финансова помощ по мярка 112 \"Създаване на стопанства на млади фермери“ от Програма за развитие на селските райони 2007-2013г. Престъпление по чл. 254Б, ал. 1 от НК. Съгласно договор от 27.10.2008г. за отпускане на финансова помощ, сключен между ДФ „Земеделие\" и И. В., фондът предоставя на ползвателя безвъзмездна финансова помощ в размер на 48 892 лв. Средствата са за изпълнение на заложените в бизнес-плана дейности, инвестиции и цели, необходими за развитието на земеделското стопанство и допустими за подпомагане. На 23.12.2008 г. обвиняемият е получил първия транш - 24 446 лв. от ДФ „Земеделие\". При извършени проверки на място от служители на ДФ Земеделие” е установено, че обвиняемият е изразходил част от финансовите средства за свои нужди, не по предназначение, съгласно договора - извършил 10 пъти покупки чрез ПОС терминал в казина, теглени са средства от банкомати и е закупил валута. В действителност част от насажденията са направени на терен, който не представлява нов такъв, а е била използвана съществуваща, но изоставена земеделска земя, върху която е имало вече трайно засадена овощна градина, което не е според договора. Предстои насрочване на делото за разглеждане от съда.", "date": "2019.08.19", "title": "Изправят на съд млад фермер за злоупотреба с европари"}
{"url": "https://www.24chasa.bg/novini/article/7612424", "text": "Китайските смартфони съставляват около половината устройства продавани по света през второто тримесечие на тази година, сочи доклад на лондонската консултантска компания IHS Markit. Второто тримесечие на 2019 не бе най-добрият период за производителите на мобилни телефони, тъй като доставките им намаляха до 331,2 милиона устройства, с 3,6% спад за същия период на миналата година. Само четири марки в топ 10 (Samsung, Huawei, OPPO и TCL) са регистрирали ръст за споменатия период, предава  Въпреки наложената забрана от САЩ, компания Huawei успява да поддържа пазарния си дял от 18% през Q2 с общи доставки от 58,7 милиона устройства в глобален мащаб. Китайската OPPO си подсигури близо 11% от глобалния пазарен дял, благодарение на 13% ръст на доставките на годишна база до 36,2 милиона бройки. Тя успя дори да измести Apple от третото място, нареждайки се веднага след Samsung и Huawei. Xiaomi и Vivo държат респективно 10% и 9% от пазарния дял.", "date": "2019.08.19", "title": "Китайските производители на смартфони доминират глобалния пазарен дял през Q2"}
{"url": "https://www.24chasa.bg/novini/article/7612989", "text": "Приключиха ремонтните дейности и е отворена за движение връзката на бул. \"Президент Линкълн\" с Околовръстното шосе в кв. \"Овча купел\", съобщиха от Столичната община. Днес кметът на София Йорданка Фандъкова е проверила ремонта на бул. \"Президент Линкълн\". Полага се последният слой асфалтова настилка в част от северното пътно платно. На бул. \"Президент Линкълн\" се извършва рехабилитация. Работи се на етапи. Ремонтира се трасето от пресечката при ул. \"Карл Трънка\" до ул. \"Зеленика\" при метростанцията, която се изгражда в момента. Общата дължина на булеварда е 4,2 км. Извършва се подмяна на асфалтовата настилка на пътните платна, изграждат се тротоари. Предвиден е и ремонт на улично осветление. Подменят се антипаркинг колчетата по цялата дължина на двата тротоара. Всички пешеходни пресичания са с понижени бордюри и тактилни плочи в помощ на хората с увредено зрение. Нови светофарни уредби ще се поставят на трите регулирани кръстовища. Едновременно с ремонта на настилката по бул. \"Линкълн\" се подменя и подземен колектор на \"Топлофикация\". Обектът се ремонтира от \"ГБС - Инфраструктурно строителство\".", "date": "2019.08.19", "title": "Пуснаха за движение връзката на бул. \"Президент Линкълн\" с Околовръстното шосе в София"}
{"url": "https://www.24chasa.bg/novini/article/7612986", "text": "Програмата за размножаване на новозеландските папагали какапо постигна впечатляващ успех, след като популацията им достигна 200 екземпляра за пръв път от повече от 7 десетилетия, предаде ДПА. \"Популацията им вече наброява 200 екземпляра\", заяви главният научен съветник по програмата Андрю Дигби. Какапо бе описан навремето от британския зоолог Марк Каруърдин като \"най-едрия, най-дебелия и най-неспособния да лети папагал в света\", предава БТА. Птиците от вида бяха опасно близо до изчезването. През 90-те години на миналия век бяха останали само около 50 екземпляра. В началото на този сезон по-малко от 150 какапо живееха на два отдалечени новозеландски острова. ", "date": "2019.08.19", "title": "Новозеландските папагали какапо се \nувеличават"}
{"url": "https://www.24chasa.bg/novini/article/7613005", "text": "Петима са пострадали при катастрофа между три леки автомобила на път I-3 Горни Дъбник – Телиш при км 113. Това съобщиха за Агенция „Фокус“ от ОДМВР – Плевен. Сигналът за катастрофата е постъпил в 13.18 часа. Участвали са три автомобила, от които два с румънска регистрация. Двама от пострадалите са в тежко състояние. Сред пострадалите има и едно дете. Ранените са транспортирани в местната болница. Движението се извършва в едната лента, на мястото има полицай, който го регулира.", "date": "2019.08.19", "title": "Петима пострадаха при катастрофа с три коли в Плевенско, сред тях и дете"}
{"url": "https://www.24chasa.bg/novini/article/7613018", "text": "Шофьор засне метеор, който навлиза в земната атмосфера и се вижда като ярка огнена топка. Явлението е забелязано близо до Торе Гранде, Сардиния. Грандиозното шоу беше наблюдавано в многобройни крайбрежни райони по Средиземноморието, предава  . Видеото беше гледано от хиляди хора и предизвика множество коментари.", "date": "2019.08.19", "title": "Шофьор засне падащ метеор в Италия (Видео)"}
{"url": "https://www.24chasa.bg/novini/article/7613030", "text": "Президентът и върховен главнокомандващ на въоръжените сили Румен Радев връчи на церемония на \"Дондуков\" 2 пагоните на двама военни, удостоени с висшето офицерско звание \"бригаден генерал\". Радев назначава полковник Станимир Христов на длъжността директор на дирекцията \"Операции и подготовка\" в Щаба на отбраната, от 15 август т.г., като му връчи пагони на бригаден генерал. Със свой указ президентът назначава полковник Стоян Шопов на длъжността командир на Втора механизирана бригада - също от 15 август. Държавният глава го удостои със званието \"бригаден генерал\". Президентът Радев посочи, че от особена важност за длъжността директор на дирекцията \"Операции и подготовка\" е придобитият от бригаден генерал Христов командирски опит на различни длъжности и нива на командване, както и експертизата, натрупана в Корпуса на НАТО за бързо реагиране в Турция. Длъжността е изключително отговорна, изтъкна президентът Радев. Президентът поздрави и бригаден генерал Шопов с назначението, което определи като заслужен и логичен етап в командирското му развитие. По думите му, опитът на Шопов, придобит като командир на тактическо и на оперативно ниво, а също и международният му опит от няколко мисии в Афганистан, са залог за успешното изпълнение на задачите на бригадата. Работете всеотдайно, с постоянство и убеденост, за развитие на Българската армия, за издигане на нейния авторитет и престижа на военната професия, обърна се президентът Радев към двамата генерали, като подчерта, че те ще способстват армията ни, особено във важния етап на модернизация и превъоръжаване, да придобива нови, съвременни бойни способности. Осъзнаваме отговорността към служещите в армията като техни командири и затова трябва да сме убедени, че те са добре оборудвани и тренирани, работят с най-модерното въоръжение и техника и имат възможност да израстват в редовете й, каза в отговор бригаден генерал Станимир Христов.", "date": "2019.08.19", "title": "Радев връчи пагоните на двама военни, удостоени с висше офицерско звание (Снимки)"}
{"url": "https://www.24chasa.bg/novini/article/7613053", "text": "Овладян е пожарът на старото сметище в Свищов, съобщава кореспондентът на  в региона. Днес преди обед тлеещият от седмица обект се е възпламенил изведнъж. Опасността е била на около 5 метра от вилната зона, която е отделена от тесен асфалтов път. Веднага е обявено бедствено положение, за да се използват човешкият и техническият ресурс на съседни общини. В овладяването на кризисната ситуация са участвали 70 души, сред които пожарникари, общински служители и доброволци. Паника няма, градът не е обгазен.", "date": "2019.08.19", "title": "Овладяха новия пожар на свищовското сметище"}
{"url": "https://www.24chasa.bg/novini/article/7612558", "text": "Възрастно семейство от град Мартен, област Русе, стана поредната жертва на телефонни измамници, след като дало на престъпниците 13 000 лева. Това съобщиха от областната дирекция на МВР в крайдунавския град. На домашния телефон на възрастните мъж и жена се обадил мним полицай, който обяснил, че се провежда полицейска акция по залавяне на телефонни измамници и е необходимо съдействие. След това се обадил и псевдодоктор, който казал, че техен близък е опериран и трябва да заплати сумата от 54 000 лева, отправил и заплахи към семейството. Така мъжът и жената предали 13 000 лева. Според отчета на областната дирекция на МВР за първите шест месеца на тази година в Русенско са регистрирани 12 телефонни измами на стойност 88 000 лева. Анализът на полицията показва, че броят на този вид престъпление в Русенско намалява, тъй като за същия период на 2018 г. били регистрирани 18 случая за 151 724 лева.", "date": "2019.08.19", "title": "Възрастно семейство от Русенско даде 13 000 лева на телефонни измамници"}
{"url": "https://www.24chasa.bg/novini/article/7612559", "text": "Експлозия проехтя на сватба в Кабул, където бяха поканени над хиляда души. Извършител бе атентатор-самоубиец. По последни данни са загинали най-малко 63 души и са пострадали още над 180. Сред убитите и ранените има жени и деца. Жертвите са предимно шиити-хазарейци. Отговорността за това престъпление бе поета от т. нар. афганистански клон на \"Ислямска държава\". Терористичните атентати за жалост са всекидневие в Афганистан. Експерти отдавна изтъкват, че те винаги са целенасочени, \"обвързани\" с едно или друго събитие, например с посещение на високопоставен американски служител в страната. Неслучайно \"Гласът на Америка\" тутакси свърза новия атентат с текущия момент - САЩ и талибанското движение обявиха, че приключват подготовката на споразумение, целящо да сложи край на 18-годишната война с участието на Вашингтон. Остават вече само два ключови проблема: с изтеглянето на американските войски от Афганистан и с евентуален ангажимент на талибаните \"страната вече да не бъде стартова площадка за глобални терористични атентати\". Ето защо движението веднага отрече да е замесено в атентата. Но това означава, че в Афганистан действа сила, заинтересована да провали споразумението - а експлозията в Кабул избухна крайно навременно. По-рано талибаните и \"Ислямска държава\" често извършваха успоредно атентати с широк отзвук и после взаимно се обвиняваха за стореното. Сега движението или онази негова част, която преговаря с американците, изглежда са изключени от тази схема, при все че афганистанският президент Ашраф Гани хвърли вината за взрива върху талибаните и ги нарече \"платформа за терористи\". На сцената обаче взе често да се представя \"Ислямска държава\" - тя действа проактивно в опит да демонстрира, че може не само да дестабилизира ситуацията в страната, но същевременно да покаже колко са слаби и афганистанското правителство, и САЩ, неспособни да гарантират сигурност дори в Кабул. Друг важен момент: защо терористичната атака бе насочена тъкмо срещу хазарите? Този народ населява териториите на Афганистан (2,5 милиона), Иран (1,7 милиона) и Пакистан (1 милион души). Историята му е дълга и трудна. Навремето те вярно са служили на персийските владетели, дори са спрели нахлуването на туркменски войски дълбоко в Северен Иран. А и до днес са смятани за проводници на иранско влияние в страната. Като шиити неведнъж са били подлагани на религиозни гонения от сунитите, особено след появата на талибаните в Афганистан. Атаките срещу тях обаче зачестиха, откакто през 2014 г. в страната действа ИД. Днес джихадистите заявяват, че като нападат хазарите, им отмъщават заради участието в борбата с ИД в Сирия. Знае се, че Иран образува от хазари-бежанци доброволческа бригада, а сетне и дивизията \"Фатимиюн\" в състава на Корпуса на гвардейците на ислямската революция. Бойците й преминават специална подготовка в ирански военни бази, след което ги изпращат в Сирия да воюват с джихадистите в състава на правителствените войски. Но трябва да признаем: обстановката в Афганистан е толкова сложна, че деструктивните действия на т. нар. извънсистемна опозиция едва ли са причина за всички злини. На този плацдарм играят и външни сили, които също не е лесно да се посочат с пръст. Талибаните официално отказват да преговарят с властите на Афганистан. Според германския експерт Сандра Петерсман \"администрацията на Тръмп прибързано скланя да подпише с представители на талибаните рамково споразумение в съвсем празна рамка за пъзел\". Всяка сила се мъчи да спечели време за едно или друго. Но както и да стоят нещата, в Афганистан отново бе извършен жесток атентат, наредил се сред най-кръвопролитните атаки срещу мирни жители през последните години. Това е вече 17-ят терористичен акт в Кабул от началото на 2019 г. Ще свърши ли някога всичко това - и кога? (От БТА)", "date": "2019.08.19", "title": "Терористичен акт в Кабул: кой иска отново кръв?"}
{"url": "https://www.24chasa.bg/novini/article/7612596", "text": "Държавната корпорация за атомна енергия „Росатом“ подаде заявка за участие в строителния проект за АЕЦ „Белене\" в България и тя е била приета. Това се посочва в официално съобщение от руската корпорация, предава TACC, цитирана от \"Фокус\".  „Като част от процедурата за избор на стратегически инвеститор за проекта за АЕЦ „Белене\"(България), обявена на 22 май 2019 г., държавната корпорация „Росатом\" подаде своевременно заявление за участие в процедурата. Заявката беше успешно приета от Националната електрическа компания на България (НЕК)\", става ясно от съобщението. Процедурата за избор на стратегически инвеститор за проекта за АЕЦ „Белене“ е публикувана на 22 май 2019 г. в официалния вестник на Европейския съюз. Датата на завършване е 12 месеца от датата на публикуването.", "date": "2019.08.19", "title": "ТАСС: България прие заявката на „Росатом \" за участие в проекта за АЕЦ „Белене“"}
{"url": "https://www.24chasa.bg/novini/article/7612399", "text": "Нова отсечка от международната магистрала E-763 в Сърбия, наречена „Милош Велики\", бе тържествено открита на церемония в Лиг, на 80 км от Белград. Сръбският президент Александър Вучич каза на тържеството, че 62,5-километровият участък, построен от китайската компания „Shandong Hi-speed Group\", показва новото равнище на качеството на живот в страната и ще привлече инвеститори в градовете по маршрута, съобщава  Президентът допълни, че през последните години страната е извървяла дълъг път от ръба на банкрута до статуса на най-атрактивната за инвестиции дестинация, като отбеляза, че „голяма част от този успех се дължи на сътрудничеството с китайските приятели\". Новата отсечка е проектирана за максимална скорост на движението от 130 км/ч, широка е 28,4 метра. Очаква се тя да облекчи движението в района. На церемонията по откриването присъстваха и китайският посланик в Сърбия Чън Буо, както и официални лица от Черна Гора, Босна и Херцеговина, представители на китайската компания и др.", "date": "2019.08.19", "title": "Сърбия откри участък от новата магистрала, построен от китайска компания"}
{"url": "https://www.24chasa.bg/novini/article/7612590", "text": "„В „Дънди Прешъс Металс“ и дружествата й в България измерваме успеха с желанието на хората да идват на работа и да работят без злополуки, без екологични инциденти, да постигат резултати с оптимизирани разходи”, споделя част от корпоративната философия изпълнителният директор д-р инж. Илия Гърков. „Дънди Прешъс Металс Челопеч“ ЕАД и „Дънди Прешъс Металс Крумовград“ ЕАД са сред минните компании с място в модерния бизнес, който стъпва върху отговорността за здравето и безопасността, залага на развитието и ясните ползи за служителите си, наред с акционерите си, който анализира и подобрява представянето си в сфери като грижа за околната среда, развитие на местните общности и регионите. Там, където работят тези компании, си личи не само по облика на селищата, но и по духа на хората, по очите им, които виждат бъдеще за себе си и децата си. Дружествата на „Дънди” развиват и усъвършенстват технологиите за добив и преработка на руда, с което се нареждат сред най-иновативните компании в световната минна общност. Предизвикателството да се добива безопасно, но с висока ефективност и ценова конкурентоспособност, при все по-намаляващо съдържание на полезни компоненти в добиваната руда, е стимул за обединяване на постиженията на ИТ индустрията и високите технологии с традиционните методи на добив. Правилото е, където има хора под земята, да има и интернет. Това позволява да се приема и да се предава информация – това не просто гарантира безопасните условия на труд, но осигурява обмен на данни за производството в реално време. Благодарение на wi-fi свързаността успешно в работата в рудника се ползва самообучаващ се дрон. Пилотният СМАРТ център все повече привлича вниманието на минната общност, тъй като обединява специалисти от различни звена и приложението на ново поколение технологии за анализ на голям обем данни от едно място в полза на по-високата ефективност на работа. „Дънди Прешъс Металс Челопеч“ ЕАД е българско дружество за добив и преработка на медно-златно-пиритни руди, концесионер на находище „Челопеч“. Добивът се извършва по подземен способ, а добитата руда се преработва до минерални концентрати – медно-златен и пиритен. Непрекъснатият стремеж на екипа на дружеството към напредък и развитие не само по отношение на технологиите, но и във връзка с устойчивото развитие и осъзнатата грижа за околната среда, е оценен с редица национални и международни награди. За петнадесетте години, в които дружеството е оператор на находище „Челопеч“, на преден план излязоха безопасността и здравето на служителите и местните общности, опазването на околната среда и устойчивото развитие на Средногорието. Изцяло модернизираното производство, инвестираните средства в опазване на околната среда, инвестициите в обществото доведоха до видимо подобрение на облика на региона, допринесоха за значително развитие в селищата, в които рудодобивът е традиционен поминък повече от век. В случай че сте пътували по подбалканския път София-Бургас, със сигурност сте минали през Челопеч – това е общината, на чиято територия се намира рудник „Челопеч“. Само за последните пет години общината се е преобразила – кокетен и озеленен център, богат културен афиш, детска градина с плувен басейн, изцяло обновено и санирано основно училище, частната езикова гимназия на „Дънди Прешъс Металс”, спортен център, рехабилитирана улична мрежа, детски площадки и беседки и много други. Всичко това е постигнато в партньорство между „Дънди Прешъс Металс Челопеч“ ЕАД и община Челопеч. Подобна е картинката и в община Чавдар, разположена между три хвостохранилища. Станала популярна дестинация за еднодневна разходка или уикенд сред природата, общината предлага уютна атмосфера, разходка в неолитното минало и активности на открито за деца. Не пропускайте да похапнете в местната пекарна, да се включите в празника на плодородието и да вкусите от традиционните гозби и плодовете на земята през септември. И тук зад постигнатото с работата на администрацията прозира подкрепата на минния бизнес. „Дънди Прешъс Металс Крумовград“ ЕАД е дружество за търсене, проучване, добив и преработка на златосъдържащи руди. Петнадесет години след началото, производствените дейности от участък „Ада тепе“ край Крумовград са вече в ход, а официалното откриване на първия новоразработен рудник в България за последните десетилетия ще се състои на 23 август. Строителните дейности и производството породиха раздвижване в Крумовград и значителна динамика в икономиката на общината. Междувременно започна да се забелязва и ефектът от прилаганата социална политика на „Дънди Прешъс Металс Крумовград“ ЕАД, особено след 2015 г. с подписването на меморандум за разбирателство между дружеството и община Крумовград. Подкрепа за устойчивото развитие на общината и партньорство чрез инвестиции в здравеопазване, образование, култура и спорт, инфраструктура, грижа за околната среда и туризъм са във фокуса на съвместните усилия. Инвестираните до момента средства за подкрепа на проекти и инициативи от страна на „Дънди Прешъс Металс Крумовград“ възлизат на 3,8 млн. лева. В подкрепа на устойчивото развитие и създаването на среда за предприемачество „Дънди Прешъс Металс Крумовград“ инвестира 5 млн. долара в създаден съвместно с община Крумовград фонд за микро, малък и среден бизнес. Финансирането на първите проекти предстои в началото на есента. Важна стъпка в процеса на получаване на разрешителни, беше провеждането на спасителни археологически проучвания. Възможността да се води диалог и да се чуват добрите препоръки даде резултат, който прерасна в дългогодишно партньорство и развитие на нова за България научна дисциплина – тази на минната археология. Осигурявайки финансирането на спасителните археологически проучвания на Ада тепе, „Дънди Прешъс Металс Крумовград“ ЕАД съдейства за съхраняване на важна за културно-историческото наследство на страната ни информация и осигури възможност за популяризиране историята на региона и на минерално-суровинния бранш. Множеството събрани досега данни показват колко тясно свързани с историята на нашите земи са рударството и металургията.", "date": "2019.08.19", "title": "По духа на хората личи къде работи „Дънди Прешъс Металс“"}
{"url": "https://www.24chasa.bg/novini/article/7612597", "text": "Горските пожари на втория най-населен остров от архипелага на Канарските острови – Гран Канария, излязоха извън контрол, съобщава германският национален ежедневник Die Frankfurter Allgemeine Zeitung, като се позовава на съобщение от местните власти, публикувано в социалната мрежа „Туитър“. Около 3400 хектара площ на испанския ваканционен остров са засегнати от стихията, а пламъците на места достигат до 50 метра височина. Медиите в страната съобщават, че над 8 000 хиляди души са евакуирани от района югозападно от столицата Лас Палмас, предава  . Засегнати от огъня са и известните борови гори в националния парк „Тамадаба“. Паркът от 7500 хектара е включен в биосферния резерват на ЮНЕСКО и се счита за „зелен бял дроб\" на острова. Туристите, почиващи в крайбрежните курорти не са пряко засегнати от бушуващите пожари, подчертава изданието.", "date": "2019.08.19", "title": "Горските пожари на Гран Канария са извън контрол, над 8000 евакуирани"}
{"url": "https://www.24chasa.bg/novini/article/7612569", "text": "Четвъртият турски проучвателен кораб \"Оруч Реис\" е на път за Източното Средиземноморие, съобщи в Туитър министърът на външните работи на Турция Мевлют Чавушоглу, пише гръцкият вестник \"Катимерини\", като се позовава на агенция АНА-МПА. Съобщението на Чавушоглу е в отговор на изявление на лидера на Народнорепубликанската партия (НРП) Кемал Кълъчдароглу, който попита защо няма турско присъствие в Източното Средиземноморие, предава БТА. Чавушоглу пише: \"Г-н Кълъчдароглу явно мисли, че \"Фатих\", \"Явуз\" и \"Барбарос\", които защитават нашите права и тези на (признатата само от Анкара - бел.ред.) Севернокипърска турска република, са гръцки кораби. И четвъртият ни кораб, \"Оруч Реис\", е на път. Ние сме готови да информираме господин председателя (на НРП), който не е достатъчно осведомен за националната ни кауза по кипърския въпрос\". По-рано в реч в Невшехир Кълъчдароглу каза, че Турция трябва да си сътрудничи с правителството на Сирия и да нормализира отношенията си с Египет. \"В Източното Средиземноморие има богати залежи на петрол и на природен газ. Америка е там, Гърция е там, ръководството на кипърските гърци в Южен Кипър е там, Египет е там, Катар е там, всички са там, само една страна не е там - Турция. Защо я няма? На думи казват, че провеждат успешна външна политика. Защо ни няма там? Защото се скарахме с Египет. Защо се скарахме? Това искам да си помислят братята ми в Партията на справедливостта и развитието\", заяви Кълъчдароглу.", "date": "2019.08.19", "title": "Чавушоглу: Четвърти турски проучвателен кораб е на път за Източното Средиземноморие"}
{"url": "https://www.24chasa.bg/novini/article/7612610", "text": "Протест с искане за най- тежкото наказание на извършителя на убийството на 7- годишната Кристин Георгиева ще се състои в 17.00 часа пред сградата на Община Сливен, предаде репортер на Радио „Фокус“ – Сливен. Едновременно с протеста ще има и бдение в памет на загиналото дете. Заради убийството днес е Ден на траур в община Сливен, обявен със заповед на кмета Стефан Радев. През траурния ден е забранено провеждането на публични тържества и радостни ритуали. Националните и общинските знамена на територията на цялата община се спускат наполовина. От свое и от името на общинска администрация кметът изказва още веднъж искрени съболезнования и съпричастност към загубата на семейството и близките на детето. Според него извършителят трябва да понесе най-суровото наказание, предвидено от закона за извършеното зверско престъпление. Междувременно този следобед Прокуратурата ще поиска и постоянна мярка „задържане под стража“ на извършителя на престъплението 21- годишният Мартин Трифонов. Той все още е в болницата с наранявания, получени при бягството му след убийството.", "date": "2019.08.19", "title": "В Сливен искат най-тежкото наказание за убийството на Кристин"}
{"url": "https://www.24chasa.bg/novini/article/7612625", "text": "България е в топ 20 на най-замърсяващите със серен диоксид държави в света, според международно изследване, съобщиха от Грийнпийс България. Според тях България е единствената държава в Европейския съюз, класирана в топ 20 на най-големите замърсители със серен диоксид в света. Сърбия и Украйна са другите две страни от Европа, на предни места, посочиха от организацията. На първа позиция е Индия, следвана от Русия и Китай, предава БТА. \"Горещите зони\" са проследени със сателит на НАСА и анализирани в най-новото изследване на \"Грийнпийс\" - Индия, озаглавено \"Глобална база данни на най-горещите точки на замърсяване със SO2\". Електроцентралите и индустриите, изгарящи въглища, както и тези, зависими от петрола, са виновни за две трети от замърсяването със серен диоксид, причинено от човешката дейност. Основните източници на серен диоксид в България са централите от Маришкия басейн /най-голямата ТЕЦ \"Марица изток 2\" и най-старата - ТЕЦ \"Брикел\"/ и ТЕЦ \"Бобов дол\", посочиха от неправителствената организация. Серният диоксид или SO2 е един от най-опасните замърсители, тъй като е сред основните причинители на смърт и заболявания. Картата на горещите зони в света показва, че индустрията трябва възможно най-бързо да направи прехода отвъд въглищата.", "date": "2019.08.19", "title": "\"Грийнпийс\": България е сред най-големите замърсители със серен диоксид (Обновена)"}
{"url": "https://www.24chasa.bg/novini/article/7612624", "text": "Старото сметище край Свищов отново гори. Това потвърди за Радио „Фокус“ – Велико Търново началникът на Районната пожарна служба в града Светлин Михайлова. Той уточни, че на място има огнеборци от Свищов, както и от Плевен, Белене, Горна Оряховица и Полски Тръмбеш. Пожарът вероятно се е възобновил през нощта. Огънят и димът застрашават вилната зона на Свищов. Територията се намира на около 10 км от града.", "date": "2019.08.19", "title": "Старото сметище край Свищов отново гори"}
{"url": "https://www.24chasa.bg/novini/article/7612633", "text": "Над 20 процента от работната ръка на Румъния се намира зад граница, а експерти в тази сфера обръщат внимание, че ритъмът, с който страната губи човешкия си капитал, представлява национален проблем, пише в. \"Адевърул\". Изданието цитира данни на Евростат, според които през 2018 г. Румъния е оглавявала европейската класация по отношение на лицата в трудоспособна възраст, които се намират в чужбина. Според европейската статистическа служба 21,4 процента от румънците на възраст между 20 и 64 години живеят извън страната. Този дял значително превишава нивото в страни като Хърватия (15,4 процента), Литва (14,5 процента) или България (13,3 процента), посочва изданието. Средното ниво за ЕС е 3,9 процента, тоест пет пъти по-ниско отколкото в Румъния, предава БТА. Вестникът отбелязва, че Румъния е на първо място и от гледна точка на броя на лицата в активна възраст, които живеят в чужбина - 2,52 милиона души, следвана от Полша (1,66 милиона), Италия (1,13 милиона) и Португалия (820 хиляди). Статистиката сочи също, че около половината от румънците от диаспората имат висше образование, но въпреки това мнозинството от тях работят в сфери, които изискват по-ниска квалификация. \"Адевърул\" цитира мнения на специалисти, според които в страната вече се усеща липса на експерти във важни области, включително здравеопазването, образованието, строителството, АйТи-сектора и други. Според Мариус Гинча, експерт по обществени политики, със загубата на голям брой висококвалифицирани кадри Румъния губи не само потенциала си за икономически растеж и развитие, но и плаща висока цена в социален план. Раду Некита, професор в университета Бабеш-Боляй в град Клуж, на свой ред коментира, че \"тази статистика представлява на първо място шамар за цялата политическа класа след декември 1989 г.\" По думите му противодействието на това явление, което може да се окаже една от най-големите заплахи за румънския народ, изисква радикални промени. Статистиките сочат, че броят на наличните работни места в Румъния е два пъти по-голям от броя на кандидатите за тях, а основният фактор за кризата за персонал в Румъния е миграцията, подчертава вестникът. Липсата на работна ръка се усеща най-силно в сектори като информационните технологии, където заплатите все още са по-ниски от тези в Европа или в Съединените щати, или строителството, където въпреки въвеждането на някои данъчни облекчения строителите все още предпочитат да работят в чужбина.", "date": "2019.08.19", "title": "Над 20% от румънците в трудоспособна възраст живеят в чужбина"}
{"url": "https://www.24chasa.bg/novini/article/7612641", "text": "Изданието цитира данни на Евростат, според които през 2018 г. Румъния е оглавявала европейската класация по отношение на лицата в трудоспособна възраст, които се намират в чужбина. Според европейската статистическа служба 21,4 процента от румънците на възраст между 20 и 64 години живеят извън страната. Този дял значително превишава нивото в страни като Хърватия (15,4 процента), Литва (14,5 процента) или България (13,3 процента), посочва изданието. Средното ниво за ЕС е 3,9 процента, тоест пет пъти по-ниско отколкото в Румъния, предава БТА. Вестникът отбелязва, че Румъния е на първо място и от гледна точка на броя на лицата в активна възраст, които живеят в чужбина - 2,52 милиона души, следвана от Полша (1,66 милиона), Италия (1,13 милиона) и Португалия (820 хиляди). Статистиката сочи също, че около половината от румънците от диаспората имат висше образование, но въпреки това мнозинството от тях работят в сфери, които изискват по-ниска квалификация. \"Адевърул\" цитира мнения на специалисти, според които в страната вече се усеща липса на експерти във важни области, включително здравеопазването, образованието, строителството, АйТи-сектора и други. Според Мариус Гинча, експерт по обществени политики, със загубата на голям брой висококвалифицирани кадри Румъния губи не само потенциала си за икономически растеж и развитие, но и плаща висока цена в социален план. Раду Некита, професор в университета Бабеш-Боляй в град Клуж, на свой ред коментира, че \"тази статистика представлява на първо място шамар за цялата политическа класа след декември 1989 г.\" По думите му противодействието на това явление, което може да се окаже една от най-големите заплахи за румънския народ, изисква радикални промени. Статистиките сочат, че броят на наличните работни места в Румъния е два пъти по-голям от броя на кандидатите за тях, а основният фактор за кризата за персонал в Румъния е миграцията, подчертава вестникът. Липсата на работна ръка се усеща най-силно в сектори като информационните технологии, където заплатите все още са по-ниски от тези в Европа или в Съединените щати, или строителството, където въпреки въвеждането на някои данъчни облекчения строителите все още предпочитат да работят в чужбина.", "date": "2019.08.19", "title": "Над 20% от работната ръка на Румъния се намира зад граница"}
{"url": "https://www.24chasa.bg/novini/article/7612648", "text": "Досъдебно производство е образувано за причиняване на смърт на две кучета. Сигналът за случая е получен вчера, около 7 часа - в землището на с. Росина, неизвестен е прострелял с огнестрелно оръжие и причинил смъртта на куче от породата \"сибирски вълкодав\", тежко увредено било и друго куче - порода \"кангал\", което по-късно починало, съобщил стопанинът - 41-годишен мъж от Исперих. По случая е образувано досъдебно производство по чл. 325б от НК.", "date": "2019.08.19", "title": "Съдят мъж, прострелял и убил кучета"}
{"url": "https://www.24chasa.bg/novini/article/7612644", "text": "30-годишен мъж от Сапарева баня и 20-годишен дупничанин са задържани за нанесен побой в събота, съобщи БТА. Изяснено е, че двамата мъже били повикани от тяхна позната, заплашена пред хранителен магазин на ул. \"Венелин\" в града от 42-годишен местен жител, известен с множество криминални деяния. Пристигналите двама му нанесли побой, като пострадалият е настанен е в столично здравно заведение за лечение, с опасност за живота. По случая е започнато досъдебно производство в РУ-Дупница, уведомен е дежурен прокурор.", "date": "2019.08.19", "title": "Задържаха двама в Дупница, пребили мъж"}
{"url": "https://www.24chasa.bg/novini/article/7612659", "text": "На 17 август 2019 г. Софийска градска прокуратура задържа и повдигна обвинение на полицейски районен инспектор от гр. София за получаване на подкуп чрез изнудване посредством злоупотреба със служебното положение. Това съобщиха от пресцентъра на Прокуратура на Република България. Разследването по случая е започнало в началото на месец август 2019 г., когато гражданин е подал сигнал, че районният инспектор му е поискал сумата от 850 лв., за да не му връчи по надлежния ред призовка за извършено административно нарушение на правилата за движение по пътищата – шофиране с превишена скорост. Срещу поисканата сума, служителят на полицията обещал да не изпълни задълженията си по служба, като по този начин осигури изтичане на давността за реализирана на административно-наказателната отговорност спрямо гражданина. Обвиняемият е задържан в момента на получаване на подкупа за срок от 72 часа. Днес е внесено искане в Софийски градски съд за постановяване на мярка за неотклонение „Задържане под стража“ спрямо обвиняемия. Сумата е приобщена като веществено доказателство. За това престъпление законодателят е предвидил наказание лишаване от свобода от три до десет години, глоба до двадесет хиляди лева и лишаване от право да се заема определена държавна или обществена длъжност, и право да се упражнява определена професия или дейност. Разследването по случая продължава.", "date": "2019.08.19", "title": "Софийска градска прокуратура задържа полицейски инспектор за подкуп"}
{"url": "https://www.24chasa.bg/novini/article/7612652", "text": "20-годишен е задържан от самоковските полицаи във връзка с извършен палеж, съобщиха от пресцентъра на МВР. Около 19 часа на 16 август жител на с. Доспей съобщил в полицията за възникнал пожар в дома му. На адреса веднага били изпратени служители на районното управление и пожарната, които потушили огъня. В хода на предприетото разследване е установено, че пожарът е предизвикан от 20- годишния син на собственика на къщата, който избягал в неизвестна посока. След бързи заградителни действия криминално проявеният младеж е задържан в полицейския арест. По случая е образувано досъдебно производство, работата по пълното му документиране продължава.", "date": "2019.08.19", "title": "20-годишен запали дома на баща си в Самоковско и избяга"}
{"url": "https://www.24chasa.bg/novini/article/7612642", "text": "На 18 август трима клиенти на такси нападнали шофьора на пътя Кюстендил - София и му нанесли побой, като 56-годишният водач е със счупен нос, съобщват от МВР. Единият от нападателите е установен и задържан - 18-годишен, от с. Жабокрът. По случая е започнато досъдебно производство в РУ-Кюстендил, уведомен е дежурен прокурор. Продължава работата за изясняване на обстоятелствата по случая и издирване на другите двама клиенти.", "date": "2019.08.19", "title": "Трима счупиха носа на таксиджия на пътя Кюстендил - София"}
{"url": "https://www.24chasa.bg/novini/article/7612708", "text": "Шофьор е пострадал при инцидент на главен път Е-79, след като е изгубил контрол над автомобила си заради изскочил на пътното платно кон. Това съобщи за   Йони Гатовска, временно изпълняващ длъжността говорител на Областна дирекция на МВР – Благоевград. Водачът на моторното превозно средства е пътувал в посока от Благоевград към Симитли. Вследствие на движението на животното той е изгубил контрол над автомобила, който излиза вдясно от пътното платно, преобръща се и се установява на едната си страна. След медицински преглед водачът и жената, пътуваща с него, са освободени за домашно лечение, с охлузни рани и натъртвания, без опасност за живота.", "date": "2019.08.19", "title": "Кон изскочи на Е-79, шофьор пострада"}
{"url": "https://www.24chasa.bg/novini/article/7612746", "text": "Търговското салдо за юни 2019 г. е положително в размер на 29.6 млн. евро при дефицит от 202.2 млн. евро за юни 2018 г., съобщава Българската народна банка. За януари - юни 2019 г. търговското салдо е отрицателно в размер на 539.5 млн. евро (0.9 на сто от БВП) при дефицит от 1333.8 млн. евро (2.4 на сто от БВП) за същия период на 2018 г. Износът на стоки за юни 2019 г. е 2333.3 млн. евро като се понижава с 59.8 млн. евро (2.5 на сто) в сравнение с този за юни 2018 г. За януари - юни 2019 г. износът е 13 879.1 млн. евро (23.5 на сто от БВП), като нараства с 944.9 млн. евро (7.3 на сто) в сравнение с този за същия период на 2018 г. Вносът на стоки за юни 2019 г. е 2303.7 млн. евро, като намалява с 291.6 млн. евро (11.2 на сто) спрямо юни 2018 г. За първото полугодие вносът е 14 418.6 млн. евро (24.4 на сто от БВП), като се увеличава със 150.6 млн. евро (1.1 на сто) спрямо същия период на 2018 г. Салдото по услугите за юни е положително в размер на 499.7 млн. евро при положително салдо от 486.4 млн. евро за юни 2018 г. За януари - юни 2019 г. салдото е положително в размер на 1226.4 млн. евро (2.1 на сто от БВП) при положително салдо от 1050.2 млн. евро (1.9 на сто от БВП) за януари - юни 2018 г. Текущата и капиталова сметка на страната за юни е положителна и възлиза на 945.6 млн. евро при излишък от 434.1 млн. евро за юни 2018 г. За януари - юни 2019 г. текущата и капиталовата сметка е положителна и възлиза на 2219.5 млн. евро (3.8 на сто от БВП) при излишък от 461 млн. евро (0.8 на сто от БВП) за януари - юни 2018 г. За юни 2019 г. салдото по текущата сметка е положително и възлиза на 880.3 млн. евро при излишък от 341.9 млн. евро за юни 2018 г. За януари - юни 2019 г. текущата сметка е положителна и възлиза на 1758.6 млн. евро (3 на сто от БВП) при излишък от 266.3 млн. евро (0.5 на сто от БВП) за януари - юни 2018 г. За юни 2018 г. капиталовата сметка е положителна в размер на 65.3 млн. евро при положителна стойност от 92.2 млн. евро. За януари - юни 2019 г. капиталовата сметка е положителна - 460.9 млн. евро (0.8 на сто от БВП), при положителна стойност от 194.6 млн. евро (0.4 на сто от БВП) за януари - юни 2018 г. Финансовата сметка за юни 2019 г. е положителна в размер на 283.6 млн. евро при положителна стойност от 312.7 млн. евро за юни 2018 г. За януари - юни 2019 г. финансовата сметка е положителна - 746.4 млн. евро (1.3 на сто от БВП), при положителна стойност от 1294.9 млн. евро (2.3 на сто от БВП) за същия период на 2018 г. По предварителни данни нетният поток на преките инвестиции в страната за януари - юни 2019 г., отчетени съгласно принципа на първоначалната посока на инвестицията, е положителен в размер на 457.1 млн. евро (0.8 на сто от БВП ), като е по-голям с 304.5 млн. евро от този за януари - юни 2018 г. (положителен в размер на 152.6 млн. евро, 0.3 на сто от БВП) . През юни 2019 г. потокът е положителен и възлиза на 328.3 млн. евро, при положителен поток от 61.3 млн. евро за юни 2018 година. По предварителни данни нетният поток на преките инвестиции в чужбина за първото полугодие на 2019 г. е положителен и възлиза на 170.3 млн. евро (0.3 на сто от БВП), при положителна стойност от 178.2 млн. евро за януари - юни 2018 година.", "date": "2019.08.19", "title": "БНБ: Търговското салдо за юни е положително в размер на 29.6 млн. евро"}
{"url": "https://www.24chasa.bg/novini/article/7612750", "text": "Открит е нов случай на африканска чума по свинете, при дива свиня - в землището на гр.Перущица, в област Пловдив. Това съобщи директорът на Регионалната дирекция по горите в Пловдив, Мирослав Димитров веднага след проведеното днес заседание на Областната епизоотична комисия, цитиран от БТА. Той каза, че на 10 август е намерен труп на умряло диво прасе, което е дало положителен резултат за вируса на АЧС. Издадена е заповед от БАБХ, за обявяване на първично възникнал случай на болестта в гр.Перущица. Във връзка с това е забранен достъпът до горските територии в инфектираната зона, на площ от 200 квадратни километра, в землищата на ловно-стопанските райони на Брестовища, Храбрино, Кричим, Перущица, Скобелево, Устина и Петвар. Предстои претърсване на района за умрели диви прасета. В обявените зони са забранени ловът и дърводобивът, посочи още Мирослав Димитров. На заседанието на епизоотичната комисия днес е взето решение, като е даден седемдневен срок за транспортиране на добитата дървесина от инфектирания район. Това трябва да стане при стриктно спазване на мерките за биосигурност /дезинфекция на превозните средства, облекло и обувки на шофьорите с препарат унищожаващ вируса на АЧС/, каза д-р Чавдар Чавдаров, началник отдел \"Контрол на храните\" към пловдивската дирекция на БАБХ. До момента в Пловдивска област са проверени 51 населени места, от общо 74, попадащи в двадест километровите зони. Проверени са 1092 обекта, доброволно заклани са 2184 прасета от типа \"заден двор\", незаколените животни са 73, и са издадени 29 предписания за доброволното им заколване. До края на седмицата ще бъдат проверени и останалите 23 населени места в областта, каза още д-р Чавдаров.", "date": "2019.08.19", "title": "Нов случай на африканска чума по свинете в Пловдивско"}
{"url": "https://www.24chasa.bg/novini/article/7612754", "text": "Окръжна прокуратура – Сливен внесе в съда искане за налагане на мярка за неотклонение „задържане под стража“ спрямо Мартин Т., обвинен в блудство, изнасилване и убийство на малолетно момиче, чиято смърт е причинена с особена жестокост и по особено мъчителен за жертвата начин. Това съобщиха от пресцентъра на Окръжна прокуратура – Сливен. Окръжна прокуратура – Сливен внесе в съда искане за налагане на мярка за неотклонение „задържане под стража“ спрямо Мартин Т. Той е обвинен за това, че на 15.08.2019 г. в с. Сотиря, общ. Сливен, извършил действия с цел да удовлетвори полово желание без съвкупление по отношение на малолетно момиче, като употребил за това сила и я привел в безпомощно състояние, и деянието е извършено повторно – престъпление по чл.149, ал.3, вр. ал.2, т.1, предл.1 и т.2, вр. ал.1 от НК. Той е обвинен и за това, че на същата дата и в същото населено място, се съвкупил с малолетното момиче, като я принудил към това със сила и я привел в безпомощно състояние – престъпление по чл.152, ал.4, т.1, вр. ал.1, т.2, предл.1 и т.3 от НК. Мартин Т. е обвинен и за това, че на същата дата и в същото населено място, умишлено умъртвил малолетното момиче, като деянието е извършено по особено мъчителен начин и с особена жестокост – престъпление по чл.116, ал.1, т.4 и т.6, вр. чл.115 от НК. Предстои Окръжен съд – Сливен да насрочи начален час на съдебното заседание, което ще бъде проведено днес, както и да посочи мястото, където то ще бъде проведено.", "date": "2019.08.19", "title": "Поискаха постоянен арест за Мартин, обвинен в убийството на 7-годишното дете"}
{"url": "https://www.24chasa.bg/novini/article/7612766", "text": "56-годишен криминално проявен мъж е задържан за участие в телефонни измами. Това съобщиха от ОДМВР - Разград. Криминалисти от ОДМВР - Разград разкриха извършена на 1 август телефонна измама. Тогава 83-годишна жена от Разград получава обаждане на стационарен телефон от „полицейски служител“. Мнимият полицай обяснил на възрастната жена, че трябва да предаде наличните си пари във връзка с акция по залавяне на телефонни измамници. Потърпевшата хвърлила през терасата на дома си 3 960 лв., 245 щатски долара, 25 канадски долара, 15 леи и златни накити. В хода на образуваното досъдебно производство и предприетите съвместни издирвателни действия със служители от ГДНП и СДВР е установен извършителят на престъплението – мъж на 56 години, роден в град Исперих, с адрес в град София, криминално проявен и осъждан за измами и документни престъпления. След като извършва измамата в Разград, мъжът действа на територията на ОДМВР - Габрово, а след това и на територията на СДВР. Задържан е при поредното прибиране на пари от жертва на измама в София. Предстои да бъде изяснена съпричастността му към регистрираните престъпления и да бъде привлечен като обвиняем. Продължава работата по разследването и документирането на извършените криминални деяния под ръководството на Районна прокуратура – Разград.", "date": "2019.08.19", "title": "Хванаха 56-годишен ало измамник от Исперих"}
{"url": "https://www.24chasa.bg/novini/article/7612753", "text": "Председателят на Европейската комисия Жан-Клод Юнкер няма да участва в срещата на върха на Г-7 във Франция по здравословни причини, съобщи днес говорителка на ЕК, цитирана от Ройтерс и БТА. Наташа Берто каза, че Юнкер е претърпял успешна операция за отстраняване на жлъчката през уикенда и лекарите са го посъветвали да не предприема пътуване. Берто допълни, че Юнкер ще обсъди въпроси, свързани с Г-7, преди срещата на високо равнище в Биариц в неделя и понеделник с нейния домакин - френския президент Еманюел Макрон и с председателя на Европейския съвет Доналд Туск.", "date": "2019.08.19", "title": "ЕК: Жан-Клод Юнкер няма да участва в срещата на върха на Г-7 в Биариц"}
{"url": "https://www.24chasa.bg/novini/article/7612774", "text": "Началникът на отбраната генерал Андрей Боцев се срещна с президента на Северна Македония Стево Пендаровски по време на официалната си тридневна визита в западната ни съседка, съобщиха от пресцентъра на министерството на отбраната. Двамата обсъдиха развитието на двустранното сътрудничество в областта на отбраната. „Ще продължим да подпомагаме усилията на колегите от армията на Република Северна Македония за ускорена интеграция в структурите на НАТО и трансформацията на Въоръжените сили, да предаваме опита, който сме натрупали в областта на стандартизацията и кодификацията на НАТО, както и в планирането и програмирането на бюджета за отбрана по стандартите на НАТО. Успешно си сътрудничим по въпроса за обмяна на български опит за провеждането на Стратегическия преглед на отбраната“, посочи генерал Андрей Боцев. Той подчерта, че българската страна продължава своя ангажимент по отношение на обучението на македонски военнослужещи в българските висши военни учебни заведения, като в момента е в ход подготовката на междуправителствена Спогодба за обучение в България на военни лекари за нуждите на Министерството на отбраната и Армията на Република Северна Македония. В рамките на посещението в западната ни съседка генерал Андрей Боцев се срещна и с министъра на отбраната Радмила Шекеринска, както и със своя колега – началника на Генералния щаб на Армията на Република Северна Македония генерал-лейтенант Васко Гюрчиновски. С тях той обсъди въпроси, свързани със задълбочаване на двустранното сътрудничество във военната област. Началникът на отбраната участва и в проявите по повод празника на Армията на Република Северна Македония.", "date": "2019.08.19", "title": "Ген. Боцев пред Пендаровски: Ще помагаме за интеграцията на Скопие в НАТО"}
{"url": "https://www.24chasa.bg/novini/article/7612798", "text": "Апелативният специализиран наказателен съд в съдебно заседание на 19.08.2019 г. потвърди определението на Специализирания съд, с което бяха наложени постоянни мерки за неотклонение „Задържане под стража“ на пет обвиняеми лица, участници в неутрализираната на 08.08.2019 г. най-голяма до момента организирана престъпна група за разпространение на наркотици в страната. Това съобщиха от пресцентъра на прокуратурата. По делото пред Апелативния специализиран съд прокуратурата представи нови шест тома, съдържащи доказателства за престъпната дейност на групата: открити и иззети огромно количество таблетки хероин, кокаин, екстази и др. видове наркотици, чували с марихуана, незаконно оръжие и боеприпаси, вакуумираща машина, ръкавици, предпазно облекло, документи за водена счетоводна дейност. Действията по разследването продължават. Повдигнати са обвинения на 33 лица, част от които се издирват с Европейска заповед за арест.", "date": "2019.08.19", "title": "Оставиха в ареста петимата задържани за склада с наркотици в София"}
{"url": "https://www.24chasa.bg/novini/article/7612776", "text": "Румънското правителство предприе нов опит за налагане на данък за бакшишите в ресторантите и хотелите през септември, предава македонската електронна медия A1 On, като припомня, че преди четири години властите в Букурещ се провалиха в начинанието си. Според представители на туристическата индустрия мярката е предложена с цел увеличаване на доходите на служителите и подобряване на стабилността на работната сила. Министерството на финансите изчислява, че облагането на бакшишите може да увеличи фискалните приходи при големи фискални дефицити, тъй като на правителството не може да се справи с разходите по нарастващите заплати и пенсии, предава  . Идеята за въвеждане на данък върху бакшишите бе обсъдена за първи път в началото на 2015 г., когато правителството в Букурещ прие спешна наредба, с която принуждаваше компаниите да регистрират приходите си от бакшиши в отделна фискална сметка. Тогава размерът на данъка бе предвиден за 16%. Правителството отмени мярката няколко седмици по-късно, тъй като румънската данъчна администрация не беше в състояние да осигури адекватен контрол върху приходите от бакшиши. Туристическата индустрия обаче подкрепя идеята за облагане на бакшишите, подчертава медията.", "date": "2019.08.19", "title": "В Румъния може да въведат данък върху бакшишите в хотели и ресторанти"}
{"url": "https://www.24chasa.bg/novini/article/7612806", "text": "Турският министър на земеделието и горите Бекир Пакдемирли съобщи, че в голяма степен са овладени избухналите вчера горски пожари в района на Бодрум и Миляс в окръг Мугла и в района на Урла в окръг Измир, предаде турският телевизионен канал НТВ. Министърът е посочил това пред журналисти, след като е инспектирал от хеликоптер гасенето на горския пожар в района на Карабаглар в окръг Измир, предава БТА. По думите на министъра пожарът в района на Бодрум и Миляс е под контрол, а пожарът в района на Урла е почти изцяло под контрол. Той изтъкна, че с подобряването на метеорологичните условия, усилията за справяне с огнената стихия са започнали да дават по-бързи резултати. Пожарите се разпространиха бързо вчера заради силни ветрове. Министърът посочи, че снощи някои села са били евакуирани като предпазна мярка, но днес положението се е нормализирало. Пакдемирли каза, че горският пожар в района на Карабаглар е засегнал площ от около 500 хектара. Той отбеляза, че за момента няма изцяло горяща площ, а пожарът продължава само на отделни места. По думите му няма видими щети, причинени от огъня на земеделски площи. Министърът уточни, че в борбата с огъня участват 13 хеликоптера.", "date": "2019.08.19", "title": "Частично са овладени горските пожари край Бодрум, Урла и Миляс"}
{"url": "https://www.24chasa.bg/novini/article/7612811", "text": "В Търговище са задържани баща и син, удавили в кладенец свой съсед. Убийството на 54-годишния мъж от търговищкото село Давидово е станало на 20 юли. Той е бил пуснат жив в 5-метров кладенец в обитавания от него имот, съобщи на извънреден брифинг говорителят на Окръжната прокуратура в Търговище прокурор Васил Ангелов, цитиран от БТА. Трупът на мъжа е намерен на 23 юли, след сигнал за изчезването му. Тежкото криминално престъпление е било изключително добре замаскирано, за да изглежда като нещастен случай. Установени са извършителите - баща и син на 74 и 42 години. Синът е криминално проявен - известен е на полицията с кражби и посегателства върху личността. Повдигнатаи са им обвинения по чл. 115 от Наказателния кодекс. И двамата са задържани на 16 август за срок до 72 часа. Предстои да бъде внесено искане за постоянна мярка \"задържане под стража\", каза още Ангелов. Убийството е извършено през деня. Между тримата имало дългогодишни междусъседски конфликти, до голяма степен провокирани от жертвата, който също е криминално проявен. В злополучния ден между тях не е имало скандал. Бащата и синът не са планирали убийството на самотно живеещия мъж. Решението им е инцидентно, възползвали са се от тежкото алкохолно опиянение на съседа си. Няма свидетели на престъплението. Двамата задържани съдействат на разследващите. По-възрастният е направил самопризнания, след като преди това неколкократно са променяли версиите си. В брифинга участва и началникът на Районното управление на полицията в Търговище главен инспектор Иван Александров.", "date": "2019.08.19", "title": "Баща и син удавили в кладенец свой съсед, задържаха ги в Търговище"}
{"url": "https://www.24chasa.bg/novini/article/7613081", "text": "Мартин Трифонов остава за постоянно в ареста. Защитата на Трифонов обяви, че няма да обжалва мярката. Заседанието се състоя при закрити врата в областната болница в Сливен, където се намира под охрана задържания от момента на залавянето му на 16 август. Неговото състояние не е позволило да бъде транспортиран до съда, предаде БТА. Окръжната прокуратура в Сливен внесе в съда искане за налагане на мярка за неотклонение „задържане под стража“ спрямо Мартин Трифонов.  В болницата в събота на Трифонов бяха повдигнати три обвинения за убийство на малолетно дете по особено жесток начин, за изнасилване и за блудство. Най-тежкото наказание за убийство е доживотен затвор без право на замяна, може да бъде доживотен затвор или 30 години затвор. Наказанието за изнасилване е от 15 до 20 години, за блудство - от 10 до 20 години. Задържаният е направил пълни самопризнания според неговите възприятия, той осъзнава какво е направил. Обвинението е събрало доказателства, които са достатъчни да обосноват авторството на престъплението. При изследвания на биологичните материали на местопроизшествието е изолиран ДНК-профил на Мартин Трифонов. В Сливен днес е Ден на траур. В 17 часа пред сградата на общината ще има бдение, организирано в социалните мрежи, в памет на детето. Хората ще настояват за справедлива присъда. Кметът на Сливен Стефан Радев в съболезнователно писмо също настоява извършителят да понесе най-суровото наказание, предвидено от закона за извършеното зверско престъпление.", "date": "2019.08.19", "title": "Мартин Трифонов остава за постоянно в ареста, защитата няма да обжалва мярката"}
{"url": "https://www.24chasa.bg/novini/article/7613038", "text": "Непълнолетни са били задържани през уикенда в Добричка област заради различни престъпления – съобщават от Областната дирекция на МВР. На 16 август, около 19,30 ч., е получено съобщение за възникнал конфликт в град Добрич.   При проведени издирвателни мероприятия са установени извършителите на деянието. С полицейска мярка за срок от 24 часа са задържани 15-годишен и 16-годишен младеж от град Добрич. На 16 август курорта „Албена” е задържан 17-годишен младеж от град Плевен. Около 11,55 ч., чрез заплахи за саморазправа, тийнейджърът е поискал наличния оборот от търговски обект в комплекса. На 16 август, около 11 ч., е получено съобщение за извършена кражба на електрически ръчен инструмент от частен имот на територията на град Балчик. С полицейска мярка за срок от 24 часа е задържан 17-годишен младеж от град Балчик, който вече е осъждан. На 16 август, около 09 ч. в град Каварна е извършена проверка на 16-годишен младеж, известен на МВР. Установена е суха тревна маса с тегло 0,3 грама, реагираща на канабис. Задържан е за 24 часа.", "date": "2019.08.19", "title": "Непълнолетни в Добричко бият и крадат"}
{"url": "https://www.24chasa.bg/novini/article/7613084", "text": "Украйна и Израел се договориха да разширят споразумението за свободна търговия между двете страни, и да открият центрове за високотехнологично развитие, съобщи израелският премиер Бенямин Нетаняху след разговорите си с украинския президент Володимир Зеленски, предаде ТАСС. \"Взехме две решения: незабавно да започнем разширяването на споразумението за зоната за свободна търговия, в което да бъде включена и сферата на услугите\", каза израелският премиер, цитиран от БТА. Двудневното посещение на Нетаняху в Киев е първото на израелски премиер в бившата съветска република от 20 години насам, отбелязва ДПА. В резултат на преговорите двете страни подписаха редица споразумения - за разширяване на зоната за свободна търговия, в областта на пенсиите, селското стопанство, културата, младежта, спорта и изучаване на иврит в украинските училища и на украински език в Израел. \"Стотици хиляди израелски граждани идват от Украйна и стават жив мост между двете страни, а връзките между нас стават все по-тесни\", заяви Нетаняху, цитиран от ДПА.", "date": "2019.08.19", "title": "Украйна и Израел се споразумяха за разширяване на зоната за свободна търговия"}
{"url": "https://www.24chasa.bg/novini/article/7613138", "text": "Четирима души, сред които двама депутати от управляващата Партия на справедливостта и развитието (ПСР), бяха ранени днес при катастрофа на пътя Маниса - Измир (Западна Турция), съобщи турската телевизия СиЕнЕн-Тюрк. Петима дупутати от ПСР са потеглили за Измир за участие в програма на земеделския кооперативен съюз ТАРИШ. Народните представители са се качили в три автомобила, които потеглили към Измир едновременно, предава БТА. На кръстовище в окръг Маниса обаче един от автомобилите се е сблъскал с лека кола, при което са пострадали депутатите Мурат Байбурт и Мехмет Али Йозкан и двама техни съветници. Четиримата пострадали са приети в болница в град Маниса.", "date": "2019.08.19", "title": "Двама депутати бяха ранени при катастрофа в Западна Турция"}
{"url": "https://www.24chasa.bg/novini/article/7613115", "text": "Германският канцлер Ангела Меркел заяви, че без държавите от Западните Балкани Европа няма да е обединена. Меркел каза това след разговори с унгарския премиер Виктор Орбан в унгарското градче Шопрон. Там двамата отбелязаха 30-годишнината от отварянето на границата между Унгария и Австрия, смятано за началото на края на Студената война, предаде  Благодарни сме за събитията преди 30 години, довели до обединението на Германия и на цяла Европа, заяви Ангела Меркел в Шопрон. Там на днешния ден през 1989 г. в близост до австрийската граница се провежда т.нар. паневропейски пикник, смятан за предвестник на политическите промени в Европа. Европейското обединение бе един от акцентите в днешните разговори между Ангела Меркел и Виктор Орбан. „Не само Унгария, но и Германия е на мнение, че европейската интеграция на страните от Западните Балкани е важна. Ако погледнем географската карта, а и от геостратегическа перспектива, без тези държави Европа не може да е обединена“, заяви Ангела Меркел на пресконференция с Виктор Орбан. Двамата се обявиха за засилване на охраната по външните граници на ЕС. Канцлерът Меркел изрази надежда, че новият миграционен пакт, подготвян от следващата Европейска комисия, ще успее да преодолее различията в Европа. Унгария отказва да участва в квотното разпределение на мигранти. Германският канцлер Ангела Меркел и унгарският премиер Виктор Орбан отбелязаха 30 години от т. нар Паневропейски пикник, довел в крайна сметка до края на разделението между Източна и Западна Европа, предадоха ДПА и Франс прес. \"Пикникът се превърна в най-голямото бягство от ГДР след изграждането на Стената през 1961 г. Пикникът се превърна в световно събитие\", каза Ангела Меркел в унгарския град Шопрон на границата с Австрия, предава БТА. На 19 август 1989 г. австрийски и унгарски организации на гражданското общество организиратт \"Паневропейски пикник\" на границата между Западна Европа и комунистическия Изток. Когато границата е временно отворена по повод пикника, около 600 източногерманци използват възможността да избягат в Австрия. Десетки хиляди техни сънародници, събрали се в Унгария, последват примера им няколко седмици по-късно, когато Унгария отваря западната си граница. Всичко това в крайна сметка води до рухването на Желязната завеса, отбелязва ДПА. \"Шопрон е пример за това, което могат да постигнат европейците, когато смело отстояват ценностите, които всички ние споделяме. Винаги трябва да си даваме сметка, че нашето национално благополучие винаги ще зависи от общото ни европейско благосъстояние\", каза Меркел в присъствието на унгарския премиер Виктор Орбан, с когото през 2015 г. имаше разногласия, когато в Европа пристигнаха стотици хиляди бежанци. Орбан, който е пламенен противник на имиграцията (особено на тази от мюсюлмански страни), се превърна тогава в лидер на крилото в Европейския съюз, което се противопостави на либералната имиграционна политика на Меркел, припомня ДПА. Виктор Орбан похвали дейността на Меркел като обединител на Европа и подчерта, че унгарският народ има много високо мнение за нея. \"Падането на Желязната завеса в Унгария проправи пътя за обединението на Германия. Ние също така знаем, че нашето освобождение от съветското иго нямаше да е окончателно без обединена Германия\", изтъкна Орбан на днешната церемония. Въпреки политическите си разногласия Германия и Унгария имат силно преплетени икономически интереси. Германия е основният икономически партньор на Унгария, което се дължи до голяма степен на силното присъствие на германските компании за автомобилостроене в Унгария, отбелязва Франс прес.", "date": "2019.08.19", "title": "Меркел: Без Западните Балкани Европа няма да е обединена"}
{"url": "https://www.24chasa.bg/novini/article/7613181", "text": "Колоездачът Нийл Кембъл постави рекорд на Гинес като достигна 280 км/ч с велосипед. Британецът подобри предишно постижение на Фред Ромпълбърг от 1995 г. когато беше достигната скорост от 168 км/ч., пише „Ройтерс”, цитирана от БТА.  Новият рекорд се дължи на велосипед за 15 хил. британски паунда. Колелото е ръчно изработено и е оборудвано с парашут. Кембъл беше дърпан от джип по летищна писта, за да достигне величината. Плановете на британеца и екипа му са да постигнат нов рекорд с велосипед. Те предвиждат скорости от над 350 км/ч през следващата година. ", "date": "2019.08.19", "title": "Британец счупи рекорд на Гинес за най-висока скорост с велосипед"}
{"url": "https://www.24chasa.bg/novini/article/7612831", "text": "Глобалните продажби на автомобили с чисти енергийни източници са достигнали 1,12 милиона през първата половина на 2019, което е ръст от 47,4% на годишна база, сочат данни на американския сайт EVSales, информира  Става ясно, че компания Tesla държи първото място по обем на продажбите с 160 хиляди автомобила и 14% от световния обем. Китайските производители BYD, BJEV и SAIC се нареждат на следващите три места с общ обем на продажбите от 270 000 автомобила. Що се отнася до конкретни модели, Model 3 на Tesla се е продал в 127 000 бройки, спокойно заемайки първото място, следван от „EU\" серията на BJEV и „Yuan\" на BYD. Анализатори са на мнение, че все още има пространство са растеж на продажбите на автомобили с чисти енергия, въпреки забавянето на глобалния автомобилен пазар.", "date": "2019.08.19", "title": "Продажбите на електрически автомобили надвишиха 1 млн. в глобален мащаб"}
{"url": "https://www.24chasa.bg/novini/article/7613185", "text": "Тази сутрин в РИОСВ – Смолян е получен сигнал за „побеляване“ на Уваджик дере (приток на река Арда) преди село Бял Извор, община Ардино. Това съобщиха от регионалната екоинспекция, цитирани от \" \". Екип от експерти на РИОСВ - Смолян, Басейнова дирекция „Източнобеломорски район“ (БД ИБР) - Пловдив и Рeгионална лаборатория - Смолян e извършил незабавна проверка като при направения оглед е установено, че сигналът е основателен. По дъното на река Еньовско дере и река Уваджик дере са открити биологични отложения. Причина за констатираните замърсявания е аварийно изпускане на непречистени отпадъчни води от дейността на млекопреработвателното предприятие „Персенски“ ООД в село Жълтуша, община Ардино. Аварията, при която е допуснато замърсяването, е отпреди няколко дни. Към настоящия момент тя е отстранена. В началото на изминалата седмица е бил получен сигнал за замърсяване на река Бялизворска с цвик. При проверката от 12 август инспектори не са установили замърсяване на водното тяло. Въпреки това екоинспекцията е потърсила съдействие от Областна дирекция по безопасност на храните (ОДБХ) - Смолян за предприемане на мерки срещу замърсяване на водни тела с цвик и други странични животински продукти (СЖП). До всички млекопреработвателни предприятия в района са изпратени писма за засилване на технологичната дисциплина и контрол с цел недопускане на замърсявания. За констатираните нарушения ще бъдат предприети административно-наказателни мерки.", "date": "2019.08.19", "title": "Приток на Арда побеля заради аварийно изпускане на отпадни води"}
{"url": "https://www.24chasa.bg/novini/article/7611758", "text": "Пет компании са подали заявления за участие в процедурата за стратегически инвеститор в проекта за АЕЦ “Белене”, научи “24 чака”. Крайният срок е днес, 19 август. “Росатом” е внесла своето четвъртък. заявлението си. Това вече са направили и Корейската хидроядрена корпорация, “Фраматом” и “Дженерал Електрик”, документ за участие е депозирала и регистрирана в България фирма. Очаква се заявление да подаде и Китайската национална ядрена корпорация - CNNC. НЕК обяви процедурата за стратегически инвеститор в проекта “АЕЦ Белене” на 11 март, тя бе публикувана в официалния вестник на ЕС на 22 май и оттогава тече 90-дневният срок за подаване на заявления за участие от кандидат-инвеститорите, който изтича на 19 август. Индикативният срок за приключване на цялата процедура за избор на стратегически инвеститор е 12 месеца, които се броят от датата на публикуване на обявата. Наред с търсене на стратегически инвеститор се събират и както и на кандидати, които да сключат договори за дългосрочно изкупуване на тока. Процедурата е отворена за български или чуждестранни юридически лица, както и за обединения. Условията на българската страна: НЕК ще участва с апортна вноска с активите на “Белене” и ще има блокираща квота при строежа и експлоатацията. Централата ще се изгради без договори за изкупуване на ток, без държавни гаранции или други непазарни механизми за гарантиране на инвестицията. Пределната цена на проекта е 10 млрд. евро. Максималният срок за пускане в експлоатация е 10 г. от сключване на споразумение между акционерите. Изисква се възможност за участие на местни компании в изпълнението на проекта. Поне засега очакванията на скептиците, че този проект не е икономически интересен, не се сбъдват. “Росатом” отдавна заявява интерес да дострои втората атомна централа, но досега нейни представители предпазливо казваха, че ще се запознаят с процедурата за стратегически инвеститор и ще решат дали ще участват. Руската корпорация е собственик на “Атомстройекспорт”, която бе избрана в далечната 2006 г. за изпълнител на АЕЦ “Белене”. Държавната корпорация строи в момента 6 енергоблока в Русия и 36 блока в чужбина. “Росатом” достави оборудването за ядрения остров, след като “Атомстройекспорт” спечели арбитраж и НЕК заплати поръчаното и произведено оборудване през 2016 г. След възобновяване на спрения през 2012 г. проект “Белене” и заявеното намерение на държавата да търси стратегически инвеститор с държавната Китайска национална ядрена корпорация. Последваха ред посещения в България и на площадката на китайската ядрена администрация, на корпорации и банки. Китайската национална ядрена корпорация (CNNC) е държавно предприятие под пряко управление на централното правителство. Построила е първата атомна електроцентрала в континенталната част на Китай, водеща е в националната индустрия за ядрени технологии и в развитието на ядрената енергия. Тя е единствен износител на атомни електроцентрали в Китай, продала е седем енергийни блока и осем реактора на седем държави и е в преговори с повече от 40. През миналата година на сцената се появи и Корейската хидро- и ядрена корпорация, която също заяви интерес към проекта. На сайта на Korea Hydro & Nuclear Power Co., Ltd. (KHNP) пише, че тя е най-голямата електроенергийна компания в Южна Корея, която прави 31,5% от тока в страната. Дъщерна е на Корейската електроенергийна корпорация (KEPCO), в която акционери са Корейската финансова корпорация с 32,90%, корейското правителство с 18,20%, националната пенсионна служба с 6,16%, а миноритарни и други акционери държат 37,15%. Акциите ѝ се търгуват на Корейската и на Нюйоркската фондова борса. “Дженерал Електрик” и “Фраматом” също отдавна се заявиха, Така че в енергийните среди се спори дали са стратегически инвеститори, или стратегически доставчици. Американската компания заяви преди година, че може бъде доставчик на различни пакети, включително свързани с оборудване на турбинна зала и на трансформатори. От “Дженерал Електрик” изразиха в писмо до министър Теменужка Петкова готовност и за подкрепа при осигуряване на финансиране, обезпечено от експортни агенции. Американската корпорация купи през 2014 г. енергийната част на френската компания “Алстом”, която произвежда оборудване за централи. Преди два месеца на атомен форум във Варна министърът на енергетиката Теменужка Петкова се срещна с главния изпълнителен директор на френската компания “Фраматом” Бернард Фонтана. Френската компания, която до спирането на проекта “Белене” беше подизпълнител на “Росатом” за близо 20% от оборудването и строителството, е потвърдила, че не само ще търси възможност да осигури финансиране на своята част от дейностите, но на възобновяването на строителството на атомната централа. На срещата Фонтана заяви, че “Фраматом” ще подаде заявление като стратегически инвеститор. В енергетиката се коментира, че присъствието на тези две компании дава сериозна легитимност на проекта, включително и политическа. Освен това финансирането на собственото им участие и разсроченото плащане ще помогнат за по-лесното му финансово структуриране. Дотук неизвестното е регистрираната в България компания. Участници в процедурата заявяват, че се очертават работещи конфигурации при тези кандидатури. Коментира се още, че ако китайците вземат централата, то неядрената част ще бъде построена от тях, както и с тяхно оборудване. Това бил моделът им досега. По време на ядрения форум на “Булатом” във Варна преди два месеца се състоя и среща на китайците и руснаците, преди която се усещаше напрежение. След нея и двете страни бяха доволни. В ядрените среди у нас има съмнения за корейската компания, тъй като тя няма опит с реактори тип ВВЕР. Дотук няма сигнали за участие на съседни държави с миноритарни дялове в проекта, както и не се наблюдава интерес на бизнеса към договори за купуване на тока от централата. Какво ще стане днес до края на работния ден, вероятно ще научим във вторник. След подаване на заявления за интерес следва период, в който ще се прави къса листа. Лансира се и вариант за преговори с всеки от кандидатите, за който се смята, че ще е по-успешният начин. Министър Петкова ще уведоми парламента за резултатите от първата стъпка в процедурата. Следващите стъпки са изпращане на покани към кандидатите, които са в късата листа, ако се избере този ход, за подаване на обвързващи оферти. Не се смята, че това ще отнеме време, тъй като кандидат-инвеститорите били подготвени. След класирането на обвързващите оферти и избор на инвеститор или инвеститори ще бъде подписано споразумение за придобиване на акции и споразумение между акционерите. Или както се изрази вчера енергийният министър Теменужка Петкова едва сега започва същинската част от процедурата. По време на честването на Деня на миньора тя каза още, че какъвто и вариант да предприемем, няма да се мине без разговори с “Росатом”, тъй като те са конструктор на проекта.", "date": "2019.08.19", "title": "Дотук - пет  кандидата за  АЕЦ “Белене”"}
{"url": "https://www.24chasa.bg/novini/article/7613208", "text": "Германският ежедневник Die Frankfurter Rundschau публикува статия за тенденцията за увеличаване на военните бюджети на страните от Източна Европа, като същевременно се опитва да защити позицията на Берлин за плавно нарастване на средствата, отделяни за отбрана, предава  . Посланикът на САЩ в Германия Ричард Гренел има много съмнителен талант да крие основното „какво“ зад въпросителното „как“ в своите изявления. Например в края на миналата седмица ръководител ят на мисията на Вашингтон Берлин определи като „наистина обидна“ необходимостта американските данъкоплатци да плащат за престоя на няколко десетки хиляди американски войници в Германия, защото става въпрос за сигурността именно на гражданите на ФРГ. Политиците от „голямата коалиция\" реагираха остро на изявлението му и дори го заклеймиха като „изнудване“. По-нататъшни дебати бяха фокусирани върху дипломатическите въпроси и изтеглянето на американските войски от Германия. Освен това, Гренел засегна много по-сериозна тема, която се отнася до тенденцията за нова надпревара във въоръженията в Европа, която бързо набира скорост след присъединяването на Крим от Русия през 2014 г. Военните разходи се увеличават навсякъде в източната част на европейския континент и обикновено достигат двуцифрени темпове на растеж. Полша е един от основните участници в следването на новата тенденция, поради което фактът, че Гренел се обръща към колегата си във Варшава Жоржета Мосбахер с изявленията си, едва ли е случаен. Последният похвали Полша за усилията й в отбранителния сектор чрез специално съобщение в социалната мрежа „Туитър“. Страната изпълни задълженията си в рамките на НАТО, като отпусна два процента от БВП за отбрана. Германия не го прави. Всъщност в Германия военните разходи са 1,2% от БВП. Следователно президентът на САЩ Доналд Тръмп не пропуска нито един шанс да упрекне Берлин за неговата политика за сигурност. Ситуацията се използва от полските власти. През юни президентът Анджей Дуда отново отпътува за Вашингтон, за да покани САЩ да открие своя постоянна военна база в Полша, която ще бъде наречена „Тръмп“ - от ласкателство към американския президент. Но всичко напразно. Тръмп, скърцайки със зъби, беше принуден да откаже, тъй като Основополагащият договор за отношенията, сътрудничеството и сигурността между Русия и НАТО от 1997 г. забранява дългосрочното разполагане на американските войски в Източна Европа. Тръмп обаче обеща да дислоцира 1000 войници от Германия в Полша. Вярно, на ротационен принцип. Там вече са разположени 4000 моряци. Освен това той обеща да посети страната навръх 80-годишнината от нападението на Нацистка Германия и началото на Втората световна война на 1 септември. Тръмп избягва пътуванията до Берлин. Но полските власти се надяват на повече от жестове от страна на американския президент. През последните години правителствата във Варшава значително увеличиха военните разходи. Само през 2015 г., година след присъединяването на Крим към Русия, полският военен бюджет нарасна с почти 20% и достигна около 10 милиарда евро. Тогава за разходите на армията отговаряше либерално-консервативната партия „Гражданска платформа“. В момента те съставляват 12 милиарда евро, а на власт е дясната партия „Право и справедливост”. До 2030 г. се очаква делът на военните разходи да нарасне до 2,5% от БВП. Въпреки това „историческият страх“ от Русия се усеща не само в Полша, но и в цяла Източна Европа. Естонци, латвийци, литовци, българи, румънци и унгарци приеха дългосрочни програми за увеличаване на разходите за отбрана. Въпреки икономическата криза, военният бюджет на Украйна нарасна с 21% и възлиза на 4,5 милиарда евро. Страната е на осмо място в света по ръст на военните разходи. В същото време абсолютните стойности на тези разходи могат да изглеждат доста скромни. По този начин противоречивият бюджет за отбрана на Германия е около четири пъти по-голям от този на Полша. Въпреки това, на фона на прекратяването на Договора за ракети със среден и малък обсег (ДРСМО) между Русия и САЩ, тенденциите, възникнали в Източна Европа, са тревожни. Волфганг Ишингер, ръководител на Мюнхенската конференция по сигурността, многократно е предупреждавал за „сериозна заплаха от военна конфронтация\". В крайна сметка, Русия, разбира се, също се въоръжава. След войната в Грузия през 2008 г. Кремъл, според московския военен експерт Василий Кашин, стартира „най-радикалната програма за модернизация на армията от края на XIX век\".", "date": "2019.08.19", "title": "Германски вестник: Източна Европа се въоръжава масово заради „историческия страх“ от Русия"}
{"url": "https://www.24chasa.bg/novini/article/7613196", "text": "Комисията към настоящия момент не смята за необходимо да предприема допълнителни мерки за подготовка за подобен сценарий, заяви на брифинг говорителката на ЕК Наташа Берто. \"Това (Брекзит без сделка) очевидно ще причини големи затруднения, както за гражданите, така и за компаниите, като ще има значителни негативни последици в икономически план. Те обаче ще бъдат усетени много по-сериозно във Великобритания, отколкото в 27-те страни членки на Европейския съюз\", изтъква Берто, предава БТА. Според председателя на Европейската комисия Жан-Клод Юнкер, ако се стигне до Брекзит без сделка, британците биха загубили най-много, каза говорителката. Британският премиер Борис Джонсън е подложен на засилващ се натиск да сложи предсрочен край на парламентарната ваканция, предаде Асошиейтед прес. Исканията са във връзка с изтеклите в общественото пространство правителствени документи, в които се отправят предупреждения за масов недостиг на стоки, предаде Асошиейтед прес. Икономисти отдавна предупреждават за подобен нерадостен сценарий, но поддръжниците на Брекзит отхвърлят прогнозите и казват, че става дума за опити да се всява паника. Опозиционната Лейбъристка партия ще направи всичко възможно, за да предотврати Брекзит без сделка на 31 октомври, заяви днес лидерът на лейбъристите Джереми Корбин, цитиран от Ройтерс. Корбин призова противниците на Брекзит без сделка в парламента да гласуват за сваляне на правителството чрез вот на недоверие, за да може Лейбъристката партия да сформира временно правителство, което да осуети излизането от Европейския съюз без сделка.", "date": "2019.08.19", "title": "ЕК: Европейският съюз е готов за Брекзит без сделка, от него най-много би загубила Великобритания"}
{"url": "https://www.24chasa.bg/novini/article/7613209", "text": "Една шеста от джихадистите, връщащи се в Европа от бойните полета в Сирия и Ирак, са от Косово, предаде Танюг, позовавайки се на Гласа на Америка на албански език. Според проучване на американския експерт по сигурността Адриан Щуни най-много бойци и техни жени и деца, връщащи се от Сирия и Ирак в Европа, има в Западните Балкани и най-вече в Косово, където представляват риск за сигурността. Според последни проучвания в Западните Балкани са се върнали около 460 души, воювали на страната на Ислямска държава и Ал Каида, и техни жени и деца, 260 са загинали в сражения, а 500 все още се намират в конфликтните зони в Сирия и Ирак, информира БТА. В Косово са се върнали около 250 души на фона на около 1500 в цяла Европа. Щуни смята, че връщането на тези хора в Косово е голям проблем, за който Прищина няма нито пари, нито специалисти, и затова се нуждае от помощ от Европейския съюз. При това според него фокусът не трябва да се поставя само върху бойците, запазили своята идеология, но и върху жените, които също са били индоктринирани в конфликтните зони. Още по-голям проблем са децата, които без необходимата рехабилитация и психологическа помощ, която е дълготраен процес, не могат дори да тръгнат на училище. \"Трябва да разберем, че това не е група, която от само себе си ще изчезне, това е гангрена, която вече заплашва балканското общество\", казва Щуни.", "date": "2019.08.19", "title": "Една шеста от джихадистите, връщащи се в Европа, са от Косово"}
{"url": "https://www.24chasa.bg/novini/article/7611766", "text": "Стоки за рекордна сума е изнесла България за първите шест месеца на 2019 г. – колкото никога досега в стопанската ни история. Продажбите ни навън за периода януари-юни се равняват на 27,84 млрд. лв., което е с 6,3% повече в сравнение със същия период на миналата година. Това показват предварителни данни на НСИ, които бяха споделени и от премиера Бойко Борисов в профила му във фейсбук. В поста си той отбелязва и рекордното постижение на страната. Според статистиката за цялата 2008 г., която е най-силна за българската икономика преди кризата, стойностният износ е бил 29,74 млрд. лв., или Детайлни данни статистическият институт предоставя само за износа за страни извън ЕС. Сред тях основните ни търговски партньори са Турция, Китай, Сърбия, Руската федерация, Съединените американски щати и Република Северна Македония. Те формират 50,1% от износа за трети страни, който е на стойност 8,828 млрд. лв., или с 9,1% повече на годишна база. Макар Турция да купува най-много български стоки спрямо година по-рано, има намаление със 7,3%. Южната ни съседка е внесла от България продукти за 1,82 млрд. лв. От друга страна, Канада, Сърбия, Русия, САЩ, Южна Африка и Украйна отбелязват двуцифрени ръстове на вноса от България. За Европейския съюз България е изнесла стоки за 15,925 млрд. лв. от началото на годината до май. Това е с 6,9% повече на годишна база и се дължи основно на търговията с Германия, Румъния, Италия, Гърция, Франция и Белгия, които формират 67,3% от износа за държавите - членки на ЕС. Много голямо увеличение на продажбите на годишна база имаме за страни като Португалия (95,7%), Ирландия (70,8%), Словакия (57,4%) и Люксембург (50%). Рекордът в продажбите ни се дължи най-вече на сектор “Машини, оборудване и превозни средства”, чийто общ износ се равнява на както и на артикулите, класифицирани главно според вида на материала (4,902 млрд. лв.), и на различни готови продукти (3,54 млрд. лв.). Най-голям ръст е отчетен при нефтените масла, каменните въглища и други продукти, спадащи към сектор “Минерални горива, масла и подобни продукти”. Те включват още брикети, лигнити, коксове, нефтен газ и други. За Европейския съюз износът на тези стоки се е увеличил със 129,7%, докато за трети страни – с 29,4%. Продажбите на мазнини, масла и восъци от животински и растителен произход за държави извън ЕС нарастват дори повече – с 51,7 на сто. В същото време обаче при износа за съюза точно в този сектор се отбелязва най-голям спад от 19,6%. Като цяло отбелязваме голямо увеличение и при - с 19,6%, на храни и живи животни – с 10,1 на сто. Най-силен месец за България от началото на 2019 г. е февруари, когато продажбите на фирмите ни навън са се увеличили с 20,2% на годишна база и са достигнали 4,694 млрд. лв. В останалите месеци ръстът на износа варира между 6 и 7,5 на сто. През юни доста намалява вносът – на годишна база той е паднал с 14,3% до 4,713 млрд. лв. Отрицателни стойности, макар и доста по-малки, се наблюдават и през януари, когато има спад от 0,5 на сто. Най-силен месец отново е февруари, който дърпа импорта с 15,5% нагоре до 5,274 млрд. лв., което успява да изкара положително изменение в стойностния обем на вноса за полугодието до плюс 0,4 на сто и да достигне почти 30,509 млрд. лв. 10,426 млрд. лв. от тях са дошли от трети страни, най-вече от Най-голямо увеличение спрямо същия период на предходната година е отчетено в секторите “Мазнини, масла и восъци от животински и растителен произход” (27,3%) и “Храни и живи животни” (21,6%). Най-голям спад се наблюдава в сектор “Минерални горива, масла и подобни продукти” (12,5%). В същото време от началото на годината до май от страни - членки на ЕС сме закупили стоки и услуги на стойност 16,809 млрд. лв, или с 2,7% повече на годишна база. Основни търговски партньори в това отношение са Германия, Италия, Румъния, Гърция и Испания. Най-много сме увеличили вноса на безалкохолни и алкохолни напитки и тютюн (41%). Тези цифри водят до отрицателно общо външнотърговско салдо за полугодието на стойност 2,668 млрд. лева. Спрямо година назад разликата е двойна – тогава то също е било отрицателно, но на стойност 4,176 млрд. лв. ", "date": "2019.08.19", "title": "Рекорден износ за полугодието – почти 28 млрд. лв., главно от продажби на машини"}
{"url": "https://www.24chasa.bg/novini/article/7613156", "text": "Трима цивилни бяха убити и дванайсет бяха ранени при въздушно нападение по турски конвой в Сирия, съобщи турското министерство на отбраната, цитирано от световните агенции и турските медии. Извършено бе въздушно нападение по наш конвой, придвижвал се към наблюдателен пункт номер девет в района на Идлиб. Трима цивилни загинаха и 12 бяха ранени. Лицата са се намирали в района на местонахождението на конвоя, уточни министерството на отбраната на Турция. Автоколоната се е движила към наблюдателния пункт в Идлиб в 5.30 ч. сутринта с цел подсилване на сигурността на пункта и безопасността на доставките, предотвратяването на гибелта на мирни жители и намаляване на напрежението между страните в конфликт, посочва ТАСС, цитирана от БТА. Министерството на отбраната на Турция освен това съобщи, че предварително е информирало Русия за прехвърлянето на въоръжението. Силно осъждаме това нападение, извършено от силите на режима на президента на Сирия Башар Асад в нарушение на споразуменията с Руската федерация, се казва в изявлението на министерството на отбраната на Турция. Имаме суверенно право на защита и очакваме незабавно да бъдат взети мерки за избягване на повторение на такива инциденти, е посочено още в текста. По информация на турската телевизия НТВ конвоят с бронетехника на турските въоръжени сили е потеглил от наблюдателен пункт номер седем към пункт номер девет в Идлиб за подсилването му. Прехвърлянето на въоръжение е било необходимо заради това, че пункт номер девет се е оказал в центъра на настъплението на сирийски военни. Правителствените войски са нанесли удари по маршрута на конвоя и някои снаряди са се взривили близо до бронетехниката. За да няма жертви и ранени от конвоя, той е бил спрян и в района на инцидента са изпратени безпилотни самолети. ", "date": "2019.08.19", "title": "Сирийските ВВС бомбардираха турска военна\nколона в Идлиб, има убити"}
{"url": "https://www.24chasa.bg/novini/article/7613446", "text": "Преброяването е извършено по време на орнитологичния мониторинг на Българското дружество за защита на птиците /БДЗП/. Орнитологът Петър Янков от БДЗП каза, че птиците са спокойни, не се впечатляват особено от човешко присъствие и не отлитат, само навлизат по-навътре в басейните. По думите му това е най-високата численост розово фламинго в България изобщо, след като миналата есен официално са били преброени 126 птици. Розовото фламинго вероятно прелита тук от делтата на река Марица или от Турция, където гнезди в многохилядни колонии. В последните години видът започна да разширява ареала си и да се среща все по- на север, като през 2017 година бе отбелязано гнездене на няколко двойки в Украйна. Приема се, че една от причините за тази експанзия са глобалните промени в климата, обясни Я нков. От БДЗП заявиха, че освен розово фламинго в езерото в момента има и много розови пеликани. Там могат да се видят до 4000 птици, които нощуват и почиват по дигите, а през деня прелитат до езерото Вая, за да се хранят. Има и многобройни ята на питци от вида крайбрежни бекаси, водобегачи и брегобегачи.", "date": "2019.08.19", "title": "Най-високата численост на розово фламинго в България - ято от 159 птици в Атанасовското езеро (Видео)"}
{"url": "https://www.24chasa.bg/novini/article/7613441", "text": "Иранският външен министър Мохамад Джавад Зариф заяви днес, че страната му не е заинтересована от преговори с Вашингтон, но ако има посредничество, то трябва да се фокусира върху връщането на САЩ в ядреното споразумение от 2015 г., което те миналата година напуснаха, предаде Ройтерс. Зариф заяви това след срещата си във Финландия със своя колега Пека Хаависто, който каза, че Европа прави всичко възможно да спаси споразумението, предава БТА. Финландският министър отбеляза, че независимо от натиска от страна на САЩ европейските компании, страната му и Европейският съюз подкрепят финансовия механизъм ИНСТЕКС (INSTEX), създаден през януари от Германия, Франция и Великобритания, посочва ТАСС. Междубанковият механизъм теоретично дава възможност да се осъществяват разплащания с Иран, заобикаляйки американските санкции. На срещата с Хаависто Зариф каза, че Техеран има възможности да гарантира сигурността в Персийския залив и е готов да работи в тази посока. Според прессъобщение на иранското външно министерство Зариф е изтъкнал също необходимостта от промени в района.", "date": "2019.08.19", "title": "Иран: Не сме заинтересовани за преговори със САЩ по нова ядрена сделка"}
{"url": "https://www.24chasa.bg/novini/article/7613330", "text": "По покана на ректора - проф. д-р инж. Венцислав Вълчев, в Технически университет - Варна гостува чл.-кор. проф. дтн Христо Белоев - ректор на Русенския университет „Ангел Кънчев“. Уважаваният гост се срещна с новия ръководен екип на ТУ – Варна и им пожела успешен мандат. В работната среща участваха проф. д-р инж. Венцислав Вълчев - ректор на ТУ-Варна, доц. д-р инж. Мария Маринова – зам.-ректор „Учебна дейност“, доц. д-р инж. Тодор Ганчев – зам.-ректор „Научна дейност“, доц. д-р инж. Кирил Киров – зам.-ректор „Академичен състав и координация“, проф. д-р инж. Розалина Димова - зам.-ректор „Интернационализация“, и главният секретар на ТУ-Варна - инж. Митко Александров. В деловата част на срещата бяха обсъдени актуални проблеми пред висшето образование в България и бяха обменени добри практики за справяне с предизвикателствата пред университетите. Съгласно предвидената програма на събитието, двамата ректори подписаха договор за партньорство, който регламентира рамката за бъдещо сътрудничество между ТУ – Варна и Русенския университет в научноизследователската и проектната дейност.", "date": "2019.08.19", "title": "Технически университет-Варна и РУ „Ангел Кънчев“ ще си партнират в научната и проектна дейност"}
{"url": "https://www.24chasa.bg/novini/article/7613458", "text": "Пет са вече жертвите на нападение в психиатрична болница в Румъния, след като 88-годишна пациентка, ранена при инцидента, почина тази нощ в букурещката болница \"Флоряска\", предаде агенция \"Медиафакс\". Тридесет и осем годишен мъж, приет в четвъртък в психиатрична болница \"Сапока\" в окръг Бузъу с алкохолна абстиненция, уби четирима пациенти и рани деветима при нападение рано в неделя, при което използва стойка за вливане на разтвор. Нападателят е настанен временно в същата болница, където извърши нападението, след като трибуналът на Бузъу реши снощи той да бъде арестуван. Лекарите трябва да решат дали той е вменяем. Нападателят е настанен в затворена зала и е под постоянна охрана, предаде БТА. Министърът на здравеопазването Сорина Пинтя бе днес в психиатричната болница \"Сапока\", за да координира вътрешното разследване. Министърката съобщи, че мениджърът на психиатричната болница е подал днес оставка. Прокуратурата е започнала разследване. След инцидента правителството обеща проверка на всички психиатрични болници в страната.", "date": "2019.08.19", "title": "Пет са вече жертвите от нападението в психиатричната болница в Румъния"}
{"url": "https://www.24chasa.bg/novini/article/7613470", "text": "Продължава горският пожар в района на град Карабаглар, окръг Измир, съобщи турската телевизия НТВ. Макар че властите обявиха, че пожарът до голяма степен вече е под контрол, днес огънят отново се разрасна и пламъците достигнаха градовете Мендерес и Сеферихисар. Пожарът доближава жилищни райони в квартал Бейлер в град Сеферихисар, предава БТА. Пожарникарите не могат да овладеят стихията вече над 28 часа. В усилията за потушаване на пламъците участват много огнеборци и доброволци. В района са изпратени 17 хеликоптера за гасене на пожари. Горският пожар в района на Карабаглар засегна площ от около 500 хектара.", "date": "2019.08.19", "title": "Продължава горският пожар в района на Карабаглар в окръг Измир"}
{"url": "https://www.24chasa.bg/novini/article/7613042", "text": "Въпреки добрите доходи на хората в тази индустрия и там има нужда от образовани и можещи хора. Недостигът на обучени кадри в България кара отговорните компании в индустрията да инвестират в образование и обучение. Българската минно-геоложка камара, индустрията и образователните институции създадоха браншови модел за подготовка на кадри, чиято цел е покриване на недостига на специалисти и да осигури качествено образование за бъдещите кадри в бранша. Проектът стартира през 2015 г. и все повече от водещите компании в бранша го прилагат. по дуално обучение. Двадесет и седем момчета и момичета са първите абитуриенти от Професионалната гимназия по индустриални технологии, мениджмънт и туризъм в Панагюрище, които се дипломираха по пилотния проект за дуално професионално образование. Той се реализира от 2014 г. по инициатива на компанията и със съдействието на общината в Панагюрище и други предприятия от региона. През учебната 2018-2019 г. в реалната работна среда на компанията бъдещата си професия усвояваха общо 51 момичета и момчета от 11-и и 12-и клас. В професионалната гимназия се обучаваха общо 87 ученици в минни специалности. Когато станат единадесетокласници, с учениците се сключват трудови договори с регламентирано възнаграждение върху 7-часов работен ден по два, а по-късно и три дни седмично. Всички получават работно облекло и лични предпазни средства, както и карта за безплатно пътуване и безплатна храна. “Асарел-Медет” вложи 437 000 лв. в програма за обучение и повишаване квалификацията на кадрите. Проведени са 435 курсове и обучения, като в тях са се включили 3574 участници. За поредна година се проведе и академия “Асарел”, включваща поредица обучения по мениджмънт и личностно развитие за всички ръководители и за младите специалисти в компанията. От 2004 г. досега “Асарел-Медет” провежда лятна стажантска програма, като през 2018 година в нея се включиха 25 студенти. Стипендиантката програма на дружеството подкрепя деца в неравностойно положение, за учебната 2018-2019 г. компанията е отпуснала 12 стипендии. Освен това дружеството финансира ежегодната “Дриновска стипендия”, присъждана на изявен студент от община Панагюрище, а фондация “Асарел” подкрепя изявен студент от Минно-геоложкия университет със стипендията “Лъчезар Цоцорков”. От учебната 2018-2019 г. три дружества от групата “Геотехмин” - “Геострой”, “Геотрейдинг” и “Елаците-Мед”, както и “Дънди Прешъс метълс Челопеч” и “Аурубис България”, са партньори на Аграрно-техническа професионална гимназия в Златица в проект за дуално обучение. Дружествата подкрепят обучението на осмокласниците от специалност “Автотранспортна техника”, в която се обучават 11 деца. През новата учебна година (2019-2020) отново е планиран прием в същата специалност, както и в други две - “Електрообзавеждане на производството”, “Машини и съоръжения за заваряване”. Дуалната форма на обучение ще се осъществява паралелно на две места – в гимназията и фирмите партньори. При показани умения, желание за работа и отговорност преминалите го ще получат възможности за кариерно развитие в три от водещите компании в България. Групата “Геотехмин” предоставя 17 стипендии за предстоящата учебна 2019-2020 година за най-добрите студенти от университета. Те ще имат възможност да се запознаят с реалната работна среда, като преминат платен стаж в компаниите. С подкрепата на “Горубсо-Мадан” в Професионална гимназия “Васил Димитров” – Мадан, за пета година се обучават ученици в специалностите “Минни и строителни технологии”, “Маркшайдерство”, “Геология”. Съвместно с професионалната гимназия се изпълни и програма за практика в реални условия. Бъдещите работници и служители идват на практика в рудниците, където се запознават с производството, технологията на добив на руда, както и с работата на рудничното ръководство. На 30 работници и служители от предприятието се предоставят условия да продължат задочно, без откъсване от производството, образованието си в Минно-геоложкия университет “Св. Иван Рилски”. Студенти от МГУ се възползваха и от проекта “Студентски практики” в “Горубсо-Мадан” АД. Някои от тях започнаха работа в дружеството по придобитата специалност – маркшайдери, началник-смени и др. Практикантската програма е инициатива за млади хора, завършили средно образование и без професионална квалификация в общините, в които “Елаците-Мед” развива дейност. Финансирана е изцяло от компанията. Пълният курс на обучението е шест месеца, през които практикантите получават теоретична и практическа подготовка. Водещи преподаватели от висши учебни заведения им преподават теория в учебната зала на дружеството. Практическото обучение се провежда в реална работна среда в “Елаците-Мед”. След успешно завършване практикантите придобиват свидетелство за професионална квалификация по две специалности - “Монтьор по автоматизация”, специалност “Автоматизирани системи” и по професия “Електромонтьор”, специалност “Електрообзавеждане на производството”. По решение на съвета на директорите на “Минстрой Холдинг” фирмата дари двадесет едногодишни стипендии за 30 000 лв. на студенти от Минно-геоложки университет “Св. Иван Рилски” след конкурс. Стипендии получиха 16 студенти за степен бакалавър и 4 – за магистратура. Най-много представители има от специалностите “Маркшайдерство и геодезия”, “Подземно строителство”, “Екология и опазване на околната среда”, както и студенти от други специалности. За девети пореден път през 2019 г. “Елаците-Мед” провежда и лятна стажантска програма. Тя е за студенти, завършили III, IV и V курс, или млади специалисти без стаж по специалността. Стажантската програма се провежда на двете работни площадки на дружеството – рудодобивен комплекс и обогатителен комплекс. Стажът дава шанс на младите хора да упражнят наученото в университетите в реална работна среда и да придобият опит под ръководството на най-добрите професионалисти в дружеството. чиято основна цел е да разгърне ангажираността и неизползвания потенциал на служителите и да подпомогне изграждането на желаната организационна култура. Така се създава работна среда, в която екипите дават най-доброто от себе си, а това отключва потенциала на служителите, насърчава креативността им, води до подобрение на производителността и представянето на бизнеса. През 2018 г. започна обученията на оперативния персонал в дружествата на “Дънди Прешъс Металс” в Челопеч и Крумовград, което продължава и през 2019 г.", "date": "2019.08.19", "title": "Компаниите с подкрепа на дуалното обучение"}
{"url": "https://www.24chasa.bg/novini/article/7613512", "text": "Албания е на път да стане популярна дестинация за медицински туризъм заради ниските цени на здравните услуги, предаде агенция АТА. Един от примерите е клиника \"Пътуване и усмивка\" в Тирана, която предлага на своите пациенти стоматологични услуги и козметична хирургия, \"от най-добрите лекари, на цени, по-ниски от конкуренцията\", превръщайки Тирана в \"столица на красотата и усмивките\", предава БТА. Туристите, които посещават Албания по медицински причини, идват от различни западноевропейски страни, сред които Франция, Швейцария и Белгия. ", "date": "2019.08.19", "title": "Албания предлага и медицински туризъм"}
{"url": "https://www.24chasa.bg/novini/article/7613527", "text": "Британският министър-председател Борис Джонсън призова днес Германия и Франция да направят компромис за Брекзит, като предупреди, че Великобритания ще е готова да напусне Европейския съюз без сделка на 31 октомври, ако е необходимо, предаде Ройтерс. \"Ние ще сме готови да излезем на 31 октомври - със или без сделка\", заяви Джонсън пред репортери. \"Разбира се, нашите приятели и партньори оттатък Ламанша показват леко нежелание да променят своята позиция - чудесно, аз съм уверен, че те ще го направят\", каза той, цитиран от БТА. Попитан какво може да постигне неговото посещение по-късно тази седмица в Берлин и Париж, Джонсън отговори: \"Надявам се, че ще направят компромис - те видяха, че британският парламент три пъти отхвърли споразумението за напускане, предпазният механизъм просто не работи, той не е демократичен. Надявам се, че те ще сметнат за подходящо да направят компромис.\" \"Аз искам сделка, ние сме готови да работим с нашите приятели и партньори, за да постигнем сделка, но ако искаш добра сделка за Великобритания, трябва същевременно да се подготвяш за излизане без такава\", каза той.", "date": "2019.08.19", "title": "Борис Джонсън призовава Германия и Франция да направят компромис за Брекзит"}
{"url": "https://www.24chasa.bg/novini/article/7611818", "text": "Месечна заплата до 2200 евро плюс по 300 евро бонуси за Коледа и за ваканция могат да получат български добри стругари и заварчици в Германия. Това показва справка в европейския портал за професионална мобилност (EURES). Експертите съветват, ако си изберете работа, да подготвите автобиографията си и необходимите документи на съответния език. Германските предприятия предлагат отпуск между 24 и 30 дни и безплатна квартира Често пък работодателите осигуряват и курсове по немски език на служителите си от България. Германия търси и 20 български шофьори на камиони. Заплатата през първите три месеца е 2300 евро, а ако останат на работа за още три месеца, парите ще се вдигнат с 200 евро. При договор с продължителност от 6 до 12 месеца пък възнаграждението скача на 2700 евро плюс премия. От шофьорите обаче се иска основно владеене на немски език. Работният план предвижда да се правят три курса на месец на територията на страната. Наши студенти пък могат да си докарат по 1000 лв. на седмица като пощальони в Германия. Обявените свободни места са 62, а плащането е 13,88 евро на час, като седмично ще се трудят по 38 часа. Заплатите на шивачките пък варират между 850 и 1200 евро, докато в България практиката е да работат срещу минималната заплата от 560 лв. Германия предлага и работа за готвачи срещу 1800 евро на месец, като договорът може да е сезонен или едногодишен с опция за продължение при добра работа. Помощници в кухня без специална квалификация можели да си докарат до 900 евро месечно според офертите в портала EURES. Не липсва и търсене на сервитори, като заплащането за тях е около 1400 евро при работна седмица от 40 часа и почивки по график. Холандия пък предлага работа на младежи до 24 г., които да берат ябълки и круши. Шефовете ще плащат по 9,94 евро на час, а изискването е да се говори задоволително английски, румънски или полски език. Осигурява се и бунгало за 65 евро на седмица, като в парите влизат и ток, вода и интернет. 9-10 евро на час могат да си докарват и желаещите да берат гъби или карфиол в Холандия Словения предлага най-различни оферти за българи, които искат да работят зад граница. Заплатите там обаче са близки до тези, които предлагат и работодателите в България. Така електротехник, оксиженист или монтажник могат да печелят по 800 евро на месец. Два пъти повече пари се предлагат на водопроводчиците, а за автомонтьори офертите са за около 1000 евро заплата. Словения привлича и програмисти с до 3000 евро на месец. Норвегия пък иска служители за автосервизи - монтьори, тенекеджии и бояджии. Работодателите предлагат заплати между 1800 и 3000 евро. Работната седмица в Норвегия е по-къса от тази в България - 37,5, а не 40 часа Фирмите покриват и до 150 евро пътни разходи на работника до Норвегия. Между 190 и 200 крони на час пък ще получават дърводелците и операторите на машини. 20 000 крони е предлаганата заплата за учител по художествена гимнастика, механик и общ работник на покриви. Ако имате опит като месар, може да започнете работа в Дания срещу 1500 евро. След третия месец на работа пък ще има бонус между 400 и 600 евро. Работата е от 5 до 14 ч, като работодателят дава стая срещу 300 евро. Има оферти и за международни шофьори, които обаче първо трябва да минат изпит. Така тези без опит ще взимат 1550 евро. Увеличение ще имат на 4-ия и 8-ия месец, а след 2 години ще получават бонус лоялност от 120 евро на месец. 2000 евро пък е заплатата на управител на ферма, толкова е и за организатор на производството. Тук обаче задължително изискване е кандидатите да могат да управляват трактор. В Испания пък се търси специалист, който да интегрира софтуер. Работата е във Валенсия, а заплатата е до 30 хил. евро на година. През първия месец от договора има специализирано обучение във фирмата. Електронни техници и инженери също могат да започнат работа срещу 2000 евро. Предлага се и работа за следващото лято на спортни и детски аниматори срещу 900-1200 евро В офертата влизат и транспортни разходи между 260 и 310 евро, като се осигуряват безплатни нощувки и храна. Хотелите в Испания търсят и акробати, жонгльори, музиканти, певци, магьосници, както и фитнес инструктори. Всички, които искат да работят в Европейския съюз, могат да посетят международната трудова борса на 17 септември. На нея 60 представителя на EURES мрежата и работодатели от ЕС и Исландия, Лихтенщайн, Норвегия и Швейцария ще представят вакантни позиции. Те ще са в сферите на хотелиерството и ресторантьорството, туризма, леката и тежката индустрия, информационните и комуникационните технологии, селско стопанство, сезонна заетост, строителство и други, обясниха от Агенцията по заетостта. Ще бъдат представени възможности за дуално обучение, както и за квалификация и езикови обучения по време на работа.", "date": "2019.08.19", "title": "2200 евро на месец и бонуси за Коледа и ваканция обещават в Германия на български стругари"}
{"url": "https://www.24chasa.bg/novini/article/7613532", "text": "\"Не искам друго убийство след моето дете, просто искам справедливост. Искам народът да го съди. Той е изнасилвал и друг път и са го пуснали. В България няма закони. Сливен е потресен, България е потресена, всички са зад моята Криси. Сливен е Криси\", сподели бабата на починалото дете пред Bulgaria ON AIR. В деня на траур в Сливен, след убийството на 7-годишната Кристин от село Сотиря,  . Заседанието в болничната стая на Трифонов продължи половин час. Трифонов беше ранен в крака при опит да бъде заловен от полицаите. Според лекарите той трябва да остане в болницата поне още една седмица. Обвиненията към него бяха повдигнати в събота в болницата в града. Защитата на младежа има право да обжалва мярката в 3-дневен срок. Заради самопризнанията на Трифонов, той може да бъде съден по съкратената процедура и да получи до 30 години затвор. Съседите на почерненото семейство са ядосани и шокирани. Категорични са, че Мартин Трифонов трябва да бъде убит. Близките на Кристон търсят вина и в медиците, които според тях не са направили всичко, за да спасят детето им. Едва преди 15 месеца Мартин Трифонов излиза от затвора в Бургас, където е лежал за кражба и блудство.", "date": "2019.08.19", "title": "Бабата на убитото дете: Сливен е Криси, не искам друго убийство!"}
{"url": "https://www.24chasa.bg/novini/article/7613157", "text": " Инертните материали не са само подложката на пътя, релсите или пък чакъл за бетона. Експертите на Българската асоциация на производителите на инертни материали казват, че те са пълнители – в бетоните, в строителните смеси, използват се в производството на бои, на тръби, на пластмасови изделия. Калциевият карбонат, който е инертен материал, се използва в производството на фуражи. Влагат се в някои типове филтри, бентонитите пък се вкарват в пречистващи съоръжения. Всички сметища ползват бентонит за хидроизолация, с тях се прави предпазен екран, за спира дождовните води да не проникват в сметището и след това да се замърсяват почвата и подпочвените води. Кварцовите пясъци са основна суровина в стъкларството. В леярството формите, в които се излива металът, се правят от кварц. Имат приложение и в химическата индустрия. Нормативната уредба за добив на инертни материали е доста стегната и задава правилата. Голяма част от фирмите са внедрили системи за управление на качеството, на околната среда, за безопасни условия на труд, казва Ирина Колева - главен секретар на Асоциацията на производителите на инертни материали. Добивът е доста подреден и не изглежда като кариера отпреди 50 години. Има системи за оросяване, с които се намалява запрашаемостта на околните обекти. Една голяма част от компаниите на светло както и на разхода на горива с GPS системи. Така, освен че се предотвратяват кражбите на гориво и се контролира за разливи, има пълно наблюдение какво се случва в кариерата. Голяма част от кариерите са снабдени с камери, които позволяват не само схематично да се вижда кой къде се намира, а и кой какво прави. Големи компании имат лаборатории, в които всеки ден се извършва проверка на крайния продукт. По-малките, които нямат ресурс да си изградят свои, са длъжни през определен период да предоставят материали за изследване във външни лаборатории. Дори фирмите със собствени са длъжни да предоставят материал за външно изследване, за да бъде контролирано производството им от независими лица. Така че фирмите на светло в сектора са достигнали до ниво на качество, което прави добро и качеството на крайния продукт – път, сграда, индустриална стока. Проблемът бил в това не какъв е самият материал, той зависи от природната даденост на едно находище, а от това кой, как и къде го влага. Основните проблеми в бранша са, че голяма част от инертните материали не са добити от реални фирми и концесионери. Да кажем, една фирма прави изкоп за трасе на път, стига се до скали, пясъци, изпълнителят ги добива и ги влага в проекта. А те в 99% от случаите не отговарят за съответния клас път, дават пример експертите на асоциацията. Фирмите от тази индустрия влагат доста усилия в работата си, за да отговорят на изискванията на държавата. Действията им са обвързани и се контролират от горски, полиция, КОС, тъй като се извършват взривни работи. Така контролът върху светлите фирми, регламентиран нормативно, ги вкарва в рамки, от които трудно могат да излязат. В конкуренцията със сенчестия бизнес над вода ги държи единственият коз срещу незаконния добив - качеството. Българската асоциация на производителите на инертни материали има идея да разработи в сферата на строителството чрез баркод. Целта е да се осигури проследяемост на материалите и да се елиминира влагането на крадени или некачествени с документи на светли фирми. При доставка на инертни материали производителят им издава декларация за съответствие. Например една строителна фирма купува 100 т фракция за строителен обект. Със същата декларация за тези 100 т, строителят доказва незаконно добит материал за друг свой обект. Така един документ може да се използва няколко пъти и така да доказва съответствие с изискваните по проект материали, а те всъщност са некачествени и незаконно придобити. Така светлите фирми един път губят възможност да реализират продукцията си и търпят загуби, втори път техни документи се използват за прикритие на незаконен добив. За да се избегне това, асоциацията иска декларацията за съответствие да е проследима с баркод система. Така че при влагане на материала, който е удостоверен, тя да не може да бъде използвана за друг обект. Това може да стане, като се създаде един общ софтуер на национално ниво, който да се използва от надзорните фирми и строителния надзор и в която да има база данни какви материали и от кого са вложени във всеки строителен обект. Това става, като при доставката на инертни материали декларацията с баркода се чекира от всеки един получател по веригата до крайния продукт. Примерно – в бетоновия възел се сканира баркодът на фракцията. Баркодът, който се издава на бетона, включва като подномер и този на вложената фракция. При влагане на бетона в обект строителният надзор чекира декларацията и отписва бетона и фракцията, вложена в него, при приемането на обекта. Ако недобросъвестен строител изпише в системата бетон и фракция със същия баркод, ще му излезе, че е грешка. Софтуерът да се поддържа на държавно ниво, трябва да е достъпен за фирмите, ползващи баркодове, които да са уникални. При всяко чекиране на баркод той да се отписва от системата, за да не може да се дублира. За да стане това, са необходими много промени в нормативните документи, в законите за строителството, за подземните богатства, за концесиите, дори в този за движение по пътищата. Сега асоциацията прави анализ какво нормативно трябва да се промени. Държавата има добро намерение нещата да се случат, но се иска технически и юридически да се изработят правилата. Вече има няколко добри примера на взаимодействие между бизнеса и държавата. Единият е, че от година и нещо е Доскоро той бе третиран като административно нарушение и се санкционира с глоби. Сега за него се предвиждат до 6 години затвор, тъй като е криминално деяние. Вече има няколко дела за незаконен добив, но ефектът за фирмите, които се прехранваха с него, е най-вече психологически с тези предвидени 6 години лишаване от свобода. Другият пример е забраната за добив на инертни материали от речните корита. Във всички европейски държави този добив е забранен, тъй като променя речните корита, фауната и води до екологични промени. При нас доскоро често почистването на коритата бе използвано за “прикритие” на незаконното ровене из реките. Сега това е забранено.", "date": "2019.08.19", "title": "Бизнесът иска да се проследяват инертните материали до влагането им в сграда или път"}
{"url": "https://www.24chasa.bg/novini/article/7613673", "text": "Френският президент Еманюел Макрон каза, че се надява разговорите с руския му колега Владимир Путин днес да доведат до лидерска среща за кризата в Украйна в идните седмици, предаде Ройтерс. Макрон заяви малко след като посрещна Путин в лятната си резиденция Форт Брегансон в Южна Франция, че двамата ще обсъдят как да бъде намалено напрежението във връзка с Иран, сирийския конфликт и контрола върху въоръженията. Макрон също така призова за зачитане на свободата на словото и свободни избори в Русия, предава БТА. Путин каза, че има основания за предпазлив оптимизъм за ситуацията в Източна Украйна. Той заяви, че Русия е разтревожена във връзка с договора за забрана на ядрените опити. По думите му Москва ще подкрепи нормандски формат за преговори за Украйна. Путин каза, че иска да съгласува с Макрон позиции за уреждане на ситуацията в Либия, посочва ТАСС. Руският президент пристигна в резиденцията Форт Брегансон, където се срещна с френския президент и съпругата му Брижит. Путин най-напред поднесе букет с цветя в пастелно-розови тонове на френската първа дама, след което се ръкува с Еманюел Макрон.", "date": "2019.08.19", "title": "Макрон се надява разговорите с Путин днес да доведат до лидерска среща за кризата в Украйна"}
{"url": "https://www.24chasa.bg/novini/article/7613676", "text": "Румъния рискува да загуби 10 млрд. евро от многогодишната финансова рамка за периода 2014-2020 г., ако правителството не ускори усвояването на еврофондовете. Това предупреди днес Лудовик Орбан, лидер на основната опозиционна сила - Национално-либералната партия (НЛП), предаде информационният сайт \"Зиаре\". \"Бием сигнал за тревога в последния момент и призоваваме правителството да ускори всички процедури, отнасящи се до усвояването на европейски фондове\", заяви Лудовик Орбан след заседание на Изпълнителното бюро на НЛП. Той посочи, че тези средства могат да се използват за модерна инфраструктура, регионални болници и модернизиране на учебни заведения, и обвини правителството за \"безотговорния\" начин, по който се отнася към големите инфраструктурни проекти, посочи БТА. Опозиционният лидер също така обвини премиера Виорика Дънчила, че е използвала хеликоптер за пътуване в страната, докато румънците стоят \"блокирани в трафика\". \"Големи инфраструктурни проекти, за които има европейско финансиране, са блокирани от сегашното управление\", каза Орбан и даде пример с магистрални отсечки. Предварително заделените за Румъния средства в многогодишната финансова рамка за периода 2014-2020 г. възлизат на 44,6 млрд. евро, от които над 24 млрд. евро по кохезионната политика и близо 20 млрд. евро по политиката за земеделие и селско развитие, по данни от представителството на Европейската комисия в Румъния.", "date": "2019.08.19", "title": "Румъния рискува да загуби 10 млрд. евро фондове от ЕС"}
{"url": "https://www.24chasa.bg/novini/article/7613677", "text": "Гръцкото правителство обяви днес мерки за подобряване на фериботната връзка на остров Самотраки, модернизиране на пристанището му и завършване на някои зациклили инфраструктурни проекти, съобщава в. \"Катимерини\". След среща днес на няколко ресорни министри, председателствана от държавния министър Георгиос Герапетритис, правителственият говорител Стелиос Пецас обяви, че правителството ще направи така, че връзката на Самотраки по море да не бъде прекъсвана до 31 октомври, когато изтича сегашният договор с фериботната компания, обслужваща острова, предава БТА. Правителството обяви също така промени в начина, по който се възлагат поръчки на компаниите, за да бъде островът обслужван от по-добри кораби. Изявлението на правителството последва призиви на местни хотелиери, настояващи за действия, които да се справят с хроничните инфраструктурни проблеми, тормозещи острова, и да им помогнат да си върнат загубите, понесени заради отмяната на резервации като резултат от смущенията във фериботната връзка. Съчетанието от силен вятър и повреда на главния ферибот, осъществяващ връзката между егейския остров и пристанището на Александруполис в континенталната част, остави миналата седмица стотици туристи блокирани на острова в разгара на туристическия сезон. Проблемът доведе също до недостиг на хранителни продукти на Самотраки.", "date": "2019.08.19", "title": "Гърция обяви мерки за подобряване на фериботната връзка на остров Самотраки"}
{"url": "https://www.24chasa.bg/novini/article/7613683", "text": "\"Ние искаме българите да останат и много сериозно държим на това. Искаме българите да дойдат, защото всяка година много от тях, които идват, имат някакъв принос\". Това заяви пред   нейно превъзходителство посланикът на Великобритания в България Ема Хопкинс по повод предстоящия Брекзит и мястото на българските емигранти на Острова. Посланикът беше категорична, че британското правителство работи тясно с българските власти за гарантиране на правата на българите там. Тя отбеляза, че преди месец се навършиха 140 години от началото на дипломатическите отношения между двете страни и че това ще повлияе за доброто отношение на властите от Албиона към нашите съграждани. \"В момента се работи върху една схема, според която всички българи, които са се възползвали от тази схема за начина на оставане, могат да продължават да използват положението\", поясни посланикът. Ема Хопкинс коментира публикувани документи във вестник \"Сънди таймс\", според който Великобритания ще бъде засегната от \"недостиг на гориво, храни и лекарства, ако напусне Европейския съюз без споразумение, а също така е заплашена от нарушаване на работата на пристанищата и твърда граница с Ирландия\". Посланикът потвърди, че документът е автентичен и е част от стратегията на британското правителство, наречена \"Операция Yellow hammer\". По думите й той отразява актуалната работа на британското правителство по въпроса за спораразумението с ЕС и показва, че много внимателно и прецизно се разглеждат всички аспекти. \"Естествено, че никой не знае точно какви условия ще се появят, но ние бихме искали да предотвратим всеки възможен лош резултант, защото действително това, което е необходимо, е да консултираме и бизнеса, и индивидите за това как да действат\", категорична е Ема Хопкинс. Тя обясни, че не не очаква обрат по темата „Брекзит“ заради проучването на в. \"Индипендънт\", че само 34% искат премиерът Джонсън да осъществи Брекзит без споразумение на 31 октомври, а 49% го призовават или да отложи, или изцяло да отмени Брекзит, или да проведе нов референдум по темата. \"Нашето правителство, което сега е оглавявано от Борис Джонсън, много ясно подчерта, че на 31 октомври ние напускаме, излизам от Европейския съюз със или без сделка. Естествено, че е за предпочитане да го напуснем със сделка, но смятаме, че това е един въпрос, който трае вече доста дълго време\", изтъкна посланикът. Нейно превъзходителство коментира и продължаващото разследване по случая с отравянето на бизнесмена Емилиян Гебрев, за което през февруари беше оповестено, че се включва британски екип. За този, както и за други случаи, които българските власти имат нужда от помощ - като например изтичането на лични данни от НАП, Хопкинс беше категорична, че Великобритания е готова да окаже пълна подкрепа. \"България не е единствената страна, в която инфраструктурата е заплашена и ние ще направим всичко възможно, за да помогнем тази заплаха да не излезе и, примерно, да заплашва и нашите граждани\", обясни тя. Дипломатът каза и че оценява реакциите на България по случая \"Скрипал\" - бившият двоен агент на руското и британското разузнаване, който беше отровен с \"Новичок\" в дома си в пробинциалното градче Солсбъри. \"София много сериозно подкрепи действията на Хагската организация за забрана на химическите оръжия. За да можем да продължим в същата посока, ние се нуждаехме от тази подкрепа. Да не говорим, че България подкрепи и санкциите на Обединените нации в случая с Русия\", каза Хопкинс. Относно кандидатурата на Иван Гешев за главен прокурор, посланикът коментира, че това е вътрешен въпрос на България. \"Аз съм се запознала с господин Гешев. От моите оперативни колеги знам, че ние много добре работим с господин Гешев, особено при криминални случаи\", изтъкна тя. Преди да стане първата жена-посланик на Великобритания в София, н. пр. Ема Хопкинс е ръководила кампанията на британското правителство за спиране на сексуалното насилие във военни зони. Тя коментира първата Световната конференция за свободата на медиите, която се проведе в Лондон неотдавна. \"Нашата позиция е, че за демокрацията свободата на медиите е от критична важност. Това означава, че и правителствата, и индивидите, и бизнесът трябва да въздействат, за да осигурят това\", категорична е нейно превъзходителство посланик Ема Хопкинс.", "date": "2019.08.19", "title": "Ема Хопкинс: Искаме българите да останат във Великобритания"}
{"url": "https://www.24chasa.bg/novini/article/7613647", "text": "“Днес е велик ден за Сърбия. 70 години мечтахме за това, 70 години чакахме този ден, 70 години и малко повече. Затова благодаря на всички вас, на които не ви бе трудно в този горещ ден да дойдете в Лиг да отбележим заедно откриването на автомагистралата, която носи името на Милош Обренович”, каза Александър Вучич. Президентът откри официално в неделя 62-километрова отсечка от Обреновац до Лиг, която струва 430 млн. евро и води към Черна гора. По новата магистрала, кръстена на сръбския княз Милош Велики, ще се стига за един час от Белград до Чачак. Разрешената скорост е 130 км/ч, а толтаксите ще се събират от 1 септември, съобщи сръбският в. “Блиц”. Преди дни президентът Вучич обяви амбициозен инвестиционен план, с който ще преобрази Сърбия за 5 години. Отделени ще бъдат 10 - 12 млрд. евро, които ще бъдат вложени в общинската, транспортната, енергийната и дигиталната инфраструктура, туризма, както и за стимулиране на раждаемостта и изграждане на апартаменти за млади хора. Новата магистрала струва над милиард евро само до Пожега и ще бъде построена с наши пари, а не с концесии, изтъкна държавният глава на Сърбия. Президентът обяви и инвестирането на почти “Бихме направили и повече, имаме пари, но няма фирми”, добави Вучич. Той специално подчерта, че успехите са постигнати с китайските приятели, водени от президента Си Цзинпин. “Всичко, което обещаха, го направиха, при това по начина, по който ги помолихме”, каза Вучич и заяви, че Сърбия е “железен приятел” на Китай. Той помоли китайската посланичка, която присъстваше на церемонията, да предаде покана на Цзинпин да посети Сърбия. “Чакаме ви, господин президент, ще ви посрещнем така, както никой на света не ви е посрещал”, каза той. Мечтата за мрежа от автомагистрали в Сърбия е още далеч от това да бъде сбъдната, макар откриването на отсечката, част от коридор номер 11, да е важна стъпка към постигането на тази цел, пише “Блиц”. Според изданието е необходимо да се построят още 8 много важни отсечки, някои от които нямат дори необходимата проектно-техническа документация. “Решихме напълно да променим лицето на Сърбия благодарение на реформата на публичните финанси и всички мерки от 2014 г.”, каза Вучич. От ключово значение е с пречиствателни станции за отпадните води. “За цялата канализационна мрежа и водопровод, без Белград, ще отделим 3 млрд. евро. Това означава, че всяко село и град в Сърбия до четири-пет години ще имат канализация и чиста питейна вода - каза Вучич и добави: - Това е Днес се вижда, че Белград, Нови Сад, Ниш са обекти на голямо строителство, така трябва да бъде и с останалите градове и селища в Сърбия, добави президентът. “Строим повече пътища и жп линии, отколкото когато и да било по времето на Тито. Имаме пари, растежът е все по-голям и смятаме, че лесно ще отделим 10, а може би и 12 милиарда евро”, каза Вучич. Един милиард евро ще бъдат инвестирани в реконструкция на жп линия Белград - Прешево, а ако Хърватия иска да се включи, ще бъде ремонтирана и линията до Загреб. За училища и здравни заведения са предвидени допълнително 700 млн. евро, а за подпомагане на родителите със средства за инвитро оплождане държавата отделя още 500 млн. евро. “Искаме да инвестираме 500 милиона евро в политика за раждаемост, което означава, че всяко инвитро оплождане ще е безплатно толкова пъти, колкото опити поискат да направят бъдещите родители - не само в Белград, а в цяла Сърбия”, обеща президентът. Поставена е цел да се удвои финансовата помощ за първо, второ, трето и четвърто дете в сравнение с настоящата сума, която е около 30 000 евро за период от 10 години. Планът включва също изграждането на както и на 9 други стадиона в страната. Предвижда се изграждането на концертна зала за филхармонията, преместване на музея “Никола Тесла”, който ще стане гордостта на Сърбия, и др. “Това са всички области, които са важни за качеството на живот на нашите граждани. Сърбия след пет години няма да бъде същата като Сърбия днес”, обяви и финансовият министър Синиша Мали, който представи инвестиционния план за 2020-2024 г. Според икономисти обаче планът на Вучич представлява красив списък с добри пожелания, но без обяснение как те ще бъдат финансирани. Междувременно “Файненшъл Таймс” постави Сърбия на първо място в света по директни чужди инвестиции. Според класацията за 2019 г. Сърбия е на върха с индекс от 11,92 точки - с 1,33 точки повече от миналата година. Рейтингът се изчислява пропорционално на размера на местната икономика. 4 млрд. евро - пътна и жп инфраструктура3 млрд. евро - канализационна мрежа с пречиствателни станции във всяко село и град1,4 млрд. евро - строеж на метро в Белград700 млн. евро - училища и здравни заведения600 млн. - изграждане на национален стадион и още девет други500 млн. евро - цифрова инфраструктура500 млн. евро - енергийна инфраструктура500 млн. евро - изграждане на апартаменти за млади женени двойки500 млн. евро - политика за увеличаване на раждаемостта (инвитро) и детски програми300 млн. евро - инвестиции в туризма200 млн. евро - селско стопанство150 млн. евро - строителство на сграда за филхармонията в Белград100 млн. евро - стимули за развитие на предприемачество Горан Брегович похвали работата на сръбския президент Александър Вучич и я оцени като “полезна за Сърбия”, съобщи в. “Курир”. Сръбската музикална легенда заяви, че макар да не познава политиците, включително президента Вучич, смята, че работата му е от полза за Сърбия и има видими резултати. Запитан кои са тези резултати, Брегович отговори, че “когато пътувате из Сърбия, виждате нови фабрики, пътища - асфалтирани или новопостроени, строителството в Белград” и др. “За малка страна, която загуби войната, това е огромен напредък”, смята Брегович. От политиците музикантът каза, че познава босненския сръбски лидер Милорад Додик, с когото се знае отпреди войната, защото членували в една и съща партия. Брегович каза още, че живее живота си като жител на Сараево, а бивша Югославия продължава да възприема като емоционална територия.", "date": "2019.08.19", "title": "Вучич откри магистрала “Милош Велики”, променя Сърбия с план за 12 млрд. евро"}
