{"url": "https://www.24chasa.bg/novini/article/7621960", "text": "Френската полиция използва водно оръдие срещу 400 антиглобалисти и антикапиталисти, които протестираха срещу срещата на върха на Г-7, организирана в курорта Биариц, и блокираха пътища в съседния град Байон, предадоха световните агенции, цитирани от БТА. Протестното шествие в Байон беше до голяма степен мирно, но накрая протестиращи започнаха да замерят полицията с камъни. Тогава полицията отвърна с предупредителни изстрели, а после и с водно оръдие. Инцидентът се разигра близо до мост в града, преграден от полицията, като част от мерките за сигурност във връзка със срещата на върха в курорта Биариц.", "date": "2019.08.24", "title": "Полицията в Байон използва водно оръдие срещу протестиращи срещу срещата на Г-7"}
{"url": "https://www.24chasa.bg/novini/article/7621794", "text": "Управителят на британската централна банка Марк Карни заяви днес, че британската икономика изглежда се ориентира към стагнация през третото тримесечие и че основният икономически растеж изглежда все още ограничен, дори и като се изключи въздействието на Брекзита, предаде Ройтерс. Карни каза това в реч на икономически форум в американския град Джаксън Хол (щата Уайоминг). Според него моментна снимка на британската икономика показва, че сега тя е близо до равновесие и функционира малко под потенциала си. Британската икономика се сви през второто тримесечие за първи път от световната финансова криза. Това се дължи до голяма степен на пик в началото на годината на икономическата активност на компаниите, подготвящи се определения първоначално за 29 март Брекзит. В началото на август Банк ъв Ингланд (Bank of England) прогнозираше растеж от 0,3 на сто през третото тримесечие. Допитванията за конюнктурата сред предприятията обаче не се оказаха особено окуражаващи. Въпреки това британският пазар на труда е останал динамичен, като безработицата е на почти рекордно ниско равнище, а растежът на заплатите е най-голям от 11 години. Марк Карни допълни, че световната икономическа динамика остава слаба въпреки очакванията за смекчаване на политиката на централните банки, но че перспективите за британската икономика се основават главно върху начина и сроковете за излизането на Великобритания от ЕС. Новият британски премиер Борис Джонсън обеща да извади Обединеното кралство от ЕС на 31 октомври дори и без споразумение за преходен период с риск да бъдат сериозно нарушени веригите за доставки и търговските отношения.", "date": "2019.08.24", "title": "Британската икономика се ориентира към стагнация през третото тримесечие"}
{"url": "https://www.24chasa.bg/novini/article/7621813", "text": "От подводниците \"Тула\" и \"Юрий Долгоруки\" бяха изстреляни ракети \"Булава\" и \"Синева\" от Северния ледовит океан и Баренцово море. Ракетите поразиха учебни мишени в района на Архангелск и в Камчатка. Техническите им характеристики бяха потвърдени. \"Булава\" е междуконтинентална балистична ракета с твърдо гориво, \"Синева\" е с течно гориво, уточнява  .", "date": "2019.08.24", "title": "Русия тества балистични ракети от ядрени подводници (Видео)"}
{"url": "https://www.24chasa.bg/novini/article/7621822", "text": "НАСА разследва първото космическо престъпление, предава Би Би Си, цитирано от македонското електронно издание „МКД“ и  . Става дума за американската астронавтка Ан Маклейн, която е обвинена, че е хакнала банковата сметка на бившата си партньорка Самър Уордън от борда на Международната космическа станция. Уордън заведе дело пред компетентната институция, след като Маклейн се върна на Земята. Маклейн каза пред The New York Times чрез адвокат, че просто е проверявала дали всичко е наред с домашния бюджет, тоест дали има достатъчно пари за сметките и за грижите за сина им, за когото се грижат заедно. Маклейн е признала, че е получила достъп до сметката на бившата си партньорка, но не е имала лоши намерения. Маклейн и Уордън, която е офицер във ВВС на САЩ, се ожениха през 2014 г., а Уордън през 2018 г. подаде молба за развод. Маклейн е завършила престижната Военна академия в Уест Пойнт и е била военен пилот в Ирак. Като астронавт тя прекара шест месеца в Международната космическа станция и трябваше да бъде част от отменен първи изцяло женски космически полет. Правната рамка, съгласувана от собствениците на Международната космическа станция, гласи, че законът на определена държава се прилага за индивидите и собствеността в космоса. По този начин, ако гражданин на Канада извърши престъпление в космоса, той е подчинен на канадското законодателство. Европа съществува като една държава в тази рамка, но всяка държава може да прилага собствените си закони относно европейското оборудване и персонал в космоса.", "date": "2019.08.24", "title": "Първо космическо престъпление: Астронавтка хакнала сметката на бившата си от борда"}
{"url": "https://www.24chasa.bg/novini/article/7621825", "text": "Трети британски военен кораб се насочва към Персийския залив, съобщи Кралският флот в събота на фона на засиленото напрежение в региона, предава АФП, цитирана от  Великобритания вече изпрати военният кораб „Кент“, за да замести фрегата „Монтроуз“, докато тя е на ремонт в Бахрейн и сега пренасочва разрушителя „Дефендър“ от мисията му в Тихия океан. Напрежението между Великобритания и Иран възникна, когато на 4 юли в Гибралтар бе задържан иранския танкер - „Грейс 1“ по подозрение, че пренася петрол в Сирия в нарушение на санкциите на ЕС. След това фрегатата „Монтроуз“ предупреди три ирански лодки, за които британски служители заявиха, че се опитват да „възпрепятстват“ придвижването на британски супертанкер през Ормузкия проток на 11 юли. На 20 юли Иранската революционна гвардия щурмува и задържа плаващия под британския флаг танкер „Стена Имперо“ заедно с 23-членниия екипаж, докато преминаваха през Ормузкия пролив.", "date": "2019.08.24", "title": "Трети британски военен кораб се насочва към Персийския залив"}
{"url": "https://www.24chasa.bg/novini/article/7621828", "text": "Министерството на туризма насърчава националните курорти като средища за разнообразни видове туризъм през цялата година. Вярвам, че с новите промени в законовата рамка в сектора тяхната дейност ще стане много по-ефективна и целенасочена не само към определен фокус туристи и отделни пазари, но и към прилагане на все по-иновативни продукти и форми на обслужване. Това заяви министърът на туризма Николина Ангелкова по време на тържествата по случай 50- годишния юбилей на ваканционно селище Албена, съобщиха от пресцентъра на министерството. Министър Ангелкова заяви, че с добрата си спортна и новооткритата конферентна зала „Перуника хол“ комплексът има огромен потенциал и за разнообразни събития през останалите месеци на годината. Сега към това богатство се прибавя още едно многофункционално съоръжение с прекрасни перспективи, което несъмнено ще допринесе за надграждането на курорта и утвърждаването на традициите му. Тя добави още, че Министерството на туризма ще една от първите институции, която ще се възползва от иновативната зала и ще проведе следващия си Национален съвет именно в нея. През годините курортът разви и обогати многократно предлаганите услуги, добави министърът. За периода април-юни 2019 г. по данни на НСИ в Албена се отчитат 15% ръст на отседналите българи в местата за настаняване с поне 10 легла спрямо същия период на миналата година. В броя на нощувки им се отбелязват 27 на сто ръст, както и над 31% ръст в приходите от тях. Само за първия летен месец – юни 2019 г., тук са реализирани общо близо 278 хил. нощувки, като от българи те са с над 29 на сто повече спрямо юни 2018 г. Приходите от тях приближават 15 млн. лв., като от пребиваването на български туристи ръстът е 33 на сто. Очакваме летния сезон да е в рамките на прогнозите ни, които направихме в началото на годината и се надявам да достигнем нивата от миналата година, коментира министър Ангелкова. Тя подчерта, че развитието на устойчивия туризъм е сред приоритетите на правителството и благодари на кабинета за подкрепата, която оказва за развитието на сектора. Благодаря на министър-председателя Бойко Борисов, който съобщи за инициативата за насърчаване на организирания туризъм и така да привлечем вниманието както на чуждестранни туристи, така и на българските, каза още министър Ангелкова. Тя увери, че в лицето на Министерството на туризма, на правителството и на премиера туристическия бизнес има цялата подкрепа за развитие на сектора. Ще продължим заедно и занапред, за да надграждаме постигнатото, коментира министър Ангелкова.  Заедно с управителния съвет на „Албена“ АД тя постави капсула на времето с послания към бъдещите поколения, която ще бъде отворена след 50 години.", "date": "2019.08.24", "title": "Ангелкова в Албена: Насърчаваме курортите да са средища за разнообразни видове туризъм през цялата година"}
{"url": "https://www.24chasa.bg/novini/article/7621832", "text": "Президентите на Франция и на САЩ - Еманюел Макрон и Доналд Тръмп - са установили сближаване на позициите по ситуацията с иранското ядрено споразумение и за международната търговия, съобщи източник от френското президентство, цитиран от Франс прес и БТА. \"Между Франция и САЩ има елементи на сближаване по важни теми на Г-7 като търговията, Иран и пожарите в Амазония\", съобщи представител на Елисейския дворец след импровизирания обяд между двамата ръководители. , по които има \"съгласие и разногласие включително\", уточни президентството преди официалното откриване на срещата на върха в Биариц. Макрон е представил детайлите от френския план за намаляване на напрежението с Иран по време на работния обяд с Доналд Тръмп днес, предаде Асошиейтед прес, като се позова на пожелал да запази анонимност френски дипломат. Франция е работила по плана от няколко седмици, поясни дипломатът. Той каза, че Франция и САЩ споделят едни и същи интереси, а именно Иран да не се сдобие с ядрено оръжие. Френският план ще позволи на Иран да изнася петрол за ограничен период от време. В замяна Иран ще трябва напълно да приложи разпоредбите на ядрената сделка от 2015 г., да намали напрежението в Персийския залив и да започне разговори относно ядрените си амбиции. Британският премиер Борис Джонсън, който се намира под натиск с наближаването на крайния срок за Брекзит, 31 октомври, седна на малка масичка срещу един мъж и една жена, чието одобрение е необходимо, за да се избегне напускане на ЕС без сделка, отбелязва Ройтерс. След като кръстоса саби с председателя на Европейския съвет Доналд Туск, по-късно той разговаря с него, с германската канцлерка Ангела Меркел, с Макрон и с италианския премиер в оставка Джузепе Конте. Меркел и Макрон също имаха среща на четири очи, уточнява ДПА.", "date": "2019.08.24", "title": "След обяда: Макрон и Тръмп сближили \nпозициите си за Иран и търговията"}
{"url": "https://www.24chasa.bg/novini/article/7621842", "text": "На 24.08.2019 г. в 15.45 ч. в затворническо общежитие от открит тип „Стара Загора“ към затвора в гр. Стара Загора служителите от надзорно- охранителния състав са констатирали, че двама лишени от свобода са осъществили бягство чрез преодоляване на охранително съоръжение. Това съобщиха от Министерството на правосъдието. При пълно взаимодействие с органите на МВР е обявена тревога, като лицата са пуснати за общонационално издирване. Министърът на правосъдието Данаил Кирилов разпореди спешна проверка за изясняване на обстоятелствата около случая.", "date": "2019.08.24", "title": "Двама затворници са избягали от общежитие в Стара Загора, обявена е тревога"}
{"url": "https://www.24chasa.bg/novini/article/7621846", "text": "Екстремален индекс за пожароопасност е в сила на места в 17 области на страната. Това сочи справка в сайта на Националния институт по метеорология и хидрология (НИМХ). Индексът обхваща територии от областите София, София - град, Враца, Плевен, Велико Търново, Русе, Силистра, Добрич, Варна, Бургас, Ямбол, Сливен, Стара Загора, Хасково, Перник, Пазарджик и Благоевград. Екстремалният индекс означава, че са възможни бързо разпространяващи се много силни пожари с въвличане на дървесните корони. Много голям индекс за пожароопасност има в почти цялата останала част от страната. Този индекс означава, че са възможни много силни пожари с частично или пълно въвличане на дървесните корони.", "date": "2019.08.24", "title": "Опасност от много силни пожари е обявена за 17 области в страната"}
{"url": "https://www.24chasa.bg/novini/article/7621950", "text": "І. МЕТЕОРОЛОГИЧНА ОБСТАНОВКА: Ще бъде предимно слънчево, около и след пладне – горещо. В следобедните часове, главно над планинските райони ще има временни увеличения на облачността, но без съществени валежи. Ще продължи да духа слаб, в Дунавската равнина и Източна България – умерен вятър от изток-североизток. Преобладаващите максимални температури ще останат между 32° и 37°. Над планините ще бъде предимно слънчево. В следобедните часове ще има временни увеличения на облачността, но само на отделни места ще превали и прегърми. Ще духа слаб до умерен североизточен вятър. Максимална температура на височина 1200 метра около 24°, на 2000 метра – около 16°. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: АМ „Тракия“ ограничението в движението на МПС над 12 т ще бъде както следва: в петък от 18 ч. до 20 ч. само в посока от София до Пловдив; в неделя от 16 ч. до 20 ч. само в посока от Бургас до София. АМ „Струма“: в събота от 10 ч. до 14 ч. само в посока от п. в. „Даскалово“ до ГКПП „Кулата“. АМ „Марица“: в неделя от 16 ч. до 20 ч. само в посока от Свиленград до АМ „Тракия“. също така и за дните петък – от 17:00 часа до 20:00 часа и неделя – от 14:00 часа до 20:00 часа: • път I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; • път I-1 Благоевград – ГКПП „Кулата“ в двете посоки; • път I-5 Русе – Велико Търново в двете посоки; • път I-9 Варна – Бургас в двете посоки; • път II-99 Бургас – Царево в двете посоки. 2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали;  • път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път на София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“:  Област София:  Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  Движението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; Движението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г. Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; Област Бургас: Движението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 02.09.2019 г. АМ „Хемус“:  Област София: Движението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  През празничните и почивни дни се въвежда реверсивно движение както следва: - В деня преди празничния или почивен ден - обособяват се две ленти в посока Варна и една в посока София.  - За последния почивен или празничен ден - обособяват се две ленти в посока София и една в посока Варна.  Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; Движението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/. Движението се осъществява двупосочно в платното посока София. Срок до 15.12.2019 г.; Движението от км 33+960 до км 40+310 в посока София е ограничено поради ремонтно-възстановителни дейности на виадукт при км 37+920. Движението се осъществява двупосочно в платното посока Варна. Срок до 15.12.2019 г.; Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. Област Варна:  Движението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 20.09.2019 г. АМ „Марица“: няма ограничения. АМ „Черно море“: няма ограничения. АМ „Струма“:  Област Кюстендил: До 10:00 часа на 25.08.2019 г., в участъка от пътен възел „Дупница Север“ до пътен възел „Бобошево“ от км 51+163 до км 73+330 на АМ „Струма“ в платното посока София ще преминават леките автомобили до 12 тона, пътуващи към Кулата, а идващите от Кулата към София ще се движат по Е-79. От 10:00 часа в неделя – 25.08.2019 г.  и понеделник – 26.08.2019 г., когато трафикът от Гърция към столицата е по-интензивен, по автомагистралата ще преминават леките коли пътуващи за София, а тези към Кулата ще се движат по Е-79.  Движението на МПС над 12 тона остава пренасочено по път Е-79. Отклонява се от АМ „Струма“ от пътен възел „Долна Диканя“ до пътен възел „Бобошево“. През следващата седмица в делничните дни за преминаването на леките автомобили в платното за София на АМ „Струма“ край Дупница ще бъде направена допълнителна временна организация на движението в зависимост от интензивността на трафика. Срокът на гореописаните ограничения е до 26.08.2019 г. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно;  - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС;  - „Приморски“ - отворен за всички МПС; - „Републиката“ - отворен за всички МПС;  - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област София: Въвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; Въвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  Движението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  Движението в района на Владая от км 277+360 до км 277+480 е ограничено в платното посока София поради ремонтни дейности на подпорна стена. Движението се осъществява двупосочно в платното посока Перник. Срок до 12.09.2019 г.; Движението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; Движението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.08.2019 г.; Движението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; Област Перник:  Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; Движението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; - път І-2 Граница Румъния-Русе-Цар Калоян-Разград-Шумен-Девня-Варна: няма. - път І-3 Гара Бяла-Плевен-Луковит-Коритна-Ябланица-Ботевград:  Област София:  Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; Движението в участъка Ботевград – Правец от км 190+000 до км 200+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.08.2019 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  Област Търговище:  Движението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.08.2019 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  Област Ямбол: Движението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София:  Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; Движението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; Област Хасково:  Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  Област Варна:  Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2020 г.  Област Бургас: Движението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  Обходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; Движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:  1. Ремонтни дейности и временна организация на движението /ВОД/:  ОПУ-Благоевград: Временно са въведени следните ограничения за движение на МПС: няма ограничения. Ремонтни дейности: няма. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  Обходен маршрут: общинския път Черноморец – Созопол. Срок до 31.12.2019 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. Ремонтни дейности: Път II-99: Движението по път II-99 Крайморие – Караагач от км 0+000 до км 44+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 02.09.2019 г.; Път III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; Път ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. ОПУ-Варна: Временно са въведени следните ограничения за движение на МПС: няма ограничения. Ремонтни дейности: няма ограничения. ОПУ-В. Търново: Временно са въведени следните ограничения за движение на МПС:  Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  Обходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; Път III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  Обходен маршрут:  - В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  - В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  Обходен маршрут: Царски извор – Сушица – Драганово и обратно. Срок до 31.08.2019 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  Обходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г. Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.08.2019 г.; Път II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; Път II-55: Движението по път II-55 Дебелец – Гурково от км 0+000 до км 33+420 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г.; Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; Път III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. ОПУ-Видин: Временно са въведени следните ограничения за движение на МПС:  Път III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  Обходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.08.2019 г. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; Ремонтни дейности: Път ІІ-15: Движението по път II-15 Враца – Борован при км 0+000 се осъществява с повишено внимание поради ремонт на ж.п. надлез. Участъкът е сигнализиран с пътни знаци. Срок 15.09.2019 г.; Път ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.08.2019 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.08.2019 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.08.2019 г.; Ремонтни дейности: Път II-44: Движението по път II-44 Севлиево – Драгановци от км 5+034 до км 5+298 /ляво/ се осъществява с повишено внимание поради изграждане на пътна връзка в обхвата на път II-44 чрез временно ползване на части от пътното платно. Поставена е необходимата пътна сигнализация. Движението в района се регулира от „Пътна полиция“. Срок от 26.08.2019г. до 01.09.2019 г. Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.08.2019 г.; Път III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.08.2019 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: Път III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; Ремонтни дейности:  Път II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; Път III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.08.2019 г.; Път ІІІ-622: Движението по път III-622 с. Четирци – с. Църварица от км 5+000 до км 25+000 се осъществява в една лента поради частични ремонтни дейности на асфалтовата на настилка. Участъкът е сигнализиран с пътни знаци. Срок до 30.08.2019 г.; Път II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г.; ОПУ-Кърджали: Временно са въведени следните ограничения за движение на МПС:  Път II-59: Движението по път II-59 Момчилград – Крумовград – Ивайловград в участъка Крумовград – с. Рогач от км 37+140 до км 38+000 е ограничено в двете посоки поради изграждане на съоръжение при км 37+188. Срок до 25.08.2019 г.; Обходен маршрут: Крумовград – Поточница – Голобрад – Падало – път II-59.  Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. Ремонтни дейности:  Път II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 01.09.2019 г.; ОПУ-Ловеч:  Временно са въведени следните ограничения за движение на МПС: няма ограничения. Ремонтни дейности:  Път ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 02.09.2019 г.; Път III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г.; Път III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г.; ОПУ-Монтана: Временно са въведени следните ограничения за движение на МПС:  Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут:  - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  Обходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.09.2019 г.; Път III-112: Движението по път ІІІ-112 Доктор Йосифово – Монтана от км 37+825 до км 47+806 е ограничено за всички МПС поради ремонтни дейности. Участъкът е сигнализиран с пътни знаци. Обходен маршрут: Доктор Йосифово – Славотин – Долна рикса – Клисурица – Винище – Долна Вереница – Студено буче и обратно. Срок до 31.08.2019 г.; Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г. Ремонтни дейности: Път ІІ-81: Движението по път ІІ-81 Петрохан – Бързия от км 51+000 до км 63+000 се осъществява в една лента поради частични ремонтни дейности по пътната настилка. Движението в района на ремонтните работи да се осъществява с повишено внимание и съобразена скорост. Срок до 26.08.2019 г.; Път III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.08.2019 г.; Път III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.08.2019 г.; ОПУ-Пазарджик:  Временно са въведени следните ограничения за движение на МПС: Път II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  Обходен маршрут: При СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. При СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 16.09.2019 г.; Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г. ОПУ-Перник: Временно са въведени следните ограничения за движение на МПС: Път II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; Път ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  Обходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; Път II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. Път III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. ОПУ-Плевен: Временно са въведени следните ограничения за движение на МПС:  Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; Обходен маршрут: през уличната мрежа на Ясен. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Ремонтни дейности:  Път ІІ-11: Движението по път II-11 Милковица – Сомовит от км 196+000 до км 206+000 е регулирано в една лента поради ремонтни дейности с частично асфалтиране. Срок до 30.08.2019 г.; Път ІІІ-3002: Движението по път III-3002 Българене – Божурлук от км 0+000 до км 20+000 е регулирано в една лента поради частични ремонтни дейности. Срок до 26.08.2019 г. ОПУ-Пловдив:  Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; Обходен маршрут: път Поповица – Садово – Кочево – Болярци.; III-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. Обходен маршрут през уличната мрежа на гр. Куклен. Срок до 15.10.2019 г.; Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности:  Път II-64: Движението по път II-64 Пловдив – Карлово при км 48+278 се осъществява в платното посока Пловдив поради изграждане на кръстовище при с. Труд. Срок до 24.09.2019 г.; Път III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. ОПУ-Разград: Временно са въведени следните ограничения за движение на МПС: няма ограничения. Ремонтни дейности: няма ограничения. ОПУ-Русе: Временно са въведени следните ограничения за движение на МПС:  Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; Ремонтни дейности:  Път II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 30.09.2019 г.; Път II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 30.08.2019 г.; Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; Път III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.09.2019 г.; ОПУ-Силистра: Временно са въведени следните ограничения за движение на МПС: няма ограничения. Ремонтни дейности: Път ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г.; Ремонтни дейности:  Път II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.08.2019 г.; Път II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.08.2019 г.; Път III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. ОПУ-Смолян: Временно са въведени следните ограничения за движение на МПС:  Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.08.2019 г.; Път ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; ОПУ-София: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 31.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; Път III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 12.09.2019 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път III–813: Движението по път III–813 Годеч – Драгоман от км 6+900 до км 17+720 се ограничава за всички МПС поради ремонтни дейности на пътните съоръжения. Обходен маршрут: Годеч – Бучин проход – Щръклевци – Мало Малово – Големо Малово – Драгоман. Срок до 31.08.2019 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 12.09.2019 г.; Път II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 27.09.2019 г.; Път II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по ж.п. надлез при км 19+821. Участъкът е сигнализиран с пътни знаци и сигналисти. Срок до 14.09.2019 г.; Път II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; Път ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; Път II-81: Движението по път II-81 София – Костинброд от км 5+080 до км 6+360 е ограничено поради ремонтни дейности на кръговото кръстовище при гр. Костинброд. Затворено е дясното платно /посока Костинброд/, като движението се извършва двупосочно в лявото /посока София/. Срок 14.09.2019 г.; Път III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 12.09.2019 г.; Път III-3009: Движението по път III-3009 Правец – Етрополе от км 0+000 до км 10+313 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г.; Път III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности на асфалтовата настилка. Срок 31.08.2019 г. ОПУ-Стара Загора: Временно са въведени следните ограничения за движение на МПС:  Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  Обходни маршрути:  - път ІІ-66 Поповица – Плодовитово – Първомай – Скобелево;  - път ІІ-66 Чирпан – Плодовитово – Първомай – Скобелево;  - Скобелево – Първомай – Плодовитово – път ІІ-66. Срок до 31.12.2019 г.; Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. Ремонтни дейности:  Път III-663: Движението по път III-663 с. Зетьово – с. Целина от км 0+000 до км 12+700 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г.; Път III-663: Движението по път III-663 с. Зетьово – с. Целина от км 13+730 до км 15+220 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  Обходен маршрут: през с. Цветница. Срок до 30.09.2019 г.; Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; Ремонтни дейности: Път IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; Път III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; Ремонтни дейности: Път III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; Път III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. ОПУ–Шумен: Временно са въведени следните ограничения за движение на МПС:  Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  Обходен маршрут: Шумен – Овчарово – Друмево. Срок до 02.10.2019 г. Ремонтни дейности: няма ограничения. ОПУ-Ямбол: Временно са въведени следните ограничения за движение на МПС:  Път III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. Обходен маршрут: По изграден обходен път до моста с ограничение на скоростта до 30 км/ч. Срок до 20.12.2019 г.; Ремонтни дейности:  Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2019.08.24", "title": "Състояние на републиканските пътища и въведени ограничения за 25 август"}
{"url": "https://www.24chasa.bg/novini/article/7621750", "text": "Групата за въздушна акробатика \"Балтик бийс\" (Baltic Bees) от Латвия, италианският пилот Лука Бертосио, който е световен шампион по планеризъм, легендата на въздушната акробатика Юргис Кайрис, както и сензационните акробатики на командира и пилот инструктор Адриан Преда с пътнически самолет Еърбъс А318, са гвоздеите в програмата на започналото днес 11-о издание на Букурещкото международно авиошоу (BIAS 2019), съобщават румънски медии. За първи път шоуто ще продължи 12 часа без прекъсване на букурещкото летище \"Бъняса\". Във въздушния спектакъл участват десет екипажа от страната и чужбина, предаде БТА. Румънските военновъздушни сили, които са координатор на събитието, представят изтребителите Ф-16 Файтинг фолкън и МиГ-21 Лансър, транспортните самолети S-27J Спартан и C-130 Херкулес, хеликоптерите ИАР-330 и ИАР-316 Б, както и учебни и тренировъчни самолети. В статичната част от изложението посетителите ще могат да видят отблизо хеликоптер Блек Хоук, натовски разузнавателен самолет АУАКС и други. Достъпът на публиката до авиошоуто BIAS 2019 е безплатен.", "date": "2019.08.24", "title": "Международно авиошоу в Букурещ ще продължи 12 часа без прекъсване"}
{"url": "https://www.24chasa.bg/novini/article/7621755", "text": "Висок риск от горски пожари през почивните дни има в шест района на Гърция, съобщи Генералният секретариат за гражданска защита, цитиран от в. \"Катимерини\", цитиран от БТА. Властите в Атика, включително на остров Китос, в северния Егейски район, в части от Пелопонес и в в райони на Централна и Западна Гърция, както и в Източна Македония и Тракия са под тревога, посочва изданието. Същевременно вчера пламнаха няколко пожара на различни места в страната, информира \"Катимерини\". На о. Корфу огнеборците са мъчеха да овладеят голям пожар в региона Критика, като се наложи превантивна евакуация на няколко къщи. На югоизточния егейски остров Лерос, също с превантивна цел, бе евакуирана местната болница, а туристи се оказаха временно блокирани на един от плажовете. Пожари избухнаха и в Неа Манолада (Югозападна Гърция), в Аркадия на полуостров Пелопонес и в Аспропиргос в западна Атика, пише \"Катимерини\".", "date": "2019.08.24", "title": "Опасност от горски пожари за шест района на Гърция"}
{"url": "https://www.24chasa.bg/novini/article/7621760", "text": "Протестният поход днес срещу срещата на върха на Г-7 във френския атлантически курорт Биариц приключи мирно при засилени мерки за сигурност, предаде Асошиейтед прес, цитирана от БТА. Активисти, поддържащи най-различни каузи, изминаха 4-километровото разстояние от град Андай, Южна Франция, до испанския граничен град Ирун. В похода, който беше единственият разрешен от властите, са участвали 15 000 души по данни на организаторите, а според префектурата в Андай те са били 9000, уточнява телевизия Бе Еф Ем Те Ве (BFMTV). Сред протестиращите имаше граждани на различни страни, дошли да призоват за повече действия против климатичните промени, в подкрепа на коренното население по света, за споразумения за свободна търговия и други каузи. Сред множеството имаше и няколко \"жълти жилетки\". Някои от участниците носеха маски с лицата на лидерите от Г-7. За да разобличат миграционната криза, някои от демонстрантите, наметнати със спасителни одеала, носеха пластмасови корабчета. Полицейското присъствие край шествието беше много дискретно, с изключение на един хеликоптер, който кръжеше над Андай. В Париж обаче неколкостотин \"жълти жилетки\" преминаха в мирно шествие, оградени от множество полицаи, съобщи Франс прес. ", "date": "2019.08.24", "title": "Протестният поход срещу Г-7 приключи \nмирно при дискретно присъствие на силите на реда"}
{"url": "https://www.24chasa.bg/novini/article/7621762", "text": "Абдикиралият крал на Испания Хуан Карлос, който е на 81 години, беше подложен днес на сърдечна операция, която е протекла без проблеми, предадоха световните агенции, като се позоваха на ръководителката на частната клиника, в която беше направена интервенцията. Сега пациентът се намира в реанимация и е под наблюдение, допълни Лусия Алонсо, директорката на болницата, която е в покрайнините на Мадрид. Операцията се е изразявала в три байпаса и е била планирана след преглед на Хуан Карлос през юни, посочва БТА. Вчера при приемането си в клиниката бившият крал каза на събралите се там журналисти, че ще се видят при изписването му. Това е 17-ата му операция. Пред 2010 г. му беше отстранен доброкачествен тумор от белия дроб. Хуан Калос бе крал на Испания в продължение на 38 години, след което се оттегли в полза на сина си Фелипе Шести.", "date": "2019.08.24", "title": "Бившият крал на Испания Хуан Карлос е в реанимация, сложили му три байпаса"}
{"url": "https://www.24chasa.bg/novini/article/7621764", "text": "Френският президент Еманюел Макрон обяви в Туитър, че срещата на Г-7 в Биариц е започнала, предадоха ДПА и БТА. \"Може да не постигнем всичко, което сме си поставили за цел, но ще направим всичко, което е по силите ни, за да бъдем ефикасни и да гарантираме вашата сигурност, да създадем повече работни места и да се борим с неравенствата, от които страдате\", написа Макрон. \"Ще ви държа в течение за постигнатия от нас напредък\", обещава френският държавен глава. В свое телевизионно обръщение към гражданите президентът на Франция Еманюел Макрон обяви темите на дискусия по време на срещата на върха на Г-7, предаде БГНЕС. Държавните и правителствени ръководители на седемте най-развити индустриални държави ще обсъдят ситуацията в Сирия, Либия, Иран и Украйна, проблемите пред световната икономика, борбата с неравенството и въпросите на климата, включително горските пожари в Бразилия. Френският президент заяви, че ще отстоява виждането за постигане на споразумения в различни конфликтни точки по света като Иран, Сирия, Либия и Украйна. Тези договорености трябва да послужат за предотвратяване на ескалацията там и за защита на мира във въпросните държави. По отношение на състоянието на световната икономика, Макрон заяви, че ще преследва две цели в Биариц: да убеди партньорите, че напрежението, в частност в областта на търговията, се отразява негативно върху всички държави и техните граждани. Трябва да се постигне стабилизация, която включва избягването на търговски войни, например. Неравенството ще бъде една от темите, на които ще се обърне специално внимание по време на форума. Въпросът с климатичните промени е важен за всички и очакванията на Макрон са, че, въпреки съществуващите различия в позициите на отделните участници в Г-7, ще се намери обща формула за сътрудничество. Единствено по този начин, според него, държавите ще могат да отговорят на предизвикателствата, пред които океанът и горящите амазонски гори отправят към човечеството. Френският президент призова протестиращите срещу Г-7 да запазят спокойствие.", "date": "2019.08.24", "title": "Макрон: Ще направим всичко за повече работни места и по-малко неравенства (Видео)"}
{"url": "https://www.24chasa.bg/novini/article/7621772", "text": "Британският премиер Борис Джонсън каза, че унищожаването на горите в Амазония не трябва да влияе на търговските сделки с Бразилия, предадоха ДПА и БТА. Така той де факто влезе в противоречие със страни членки на ЕС, които намекнаха, че унищожаването на Амазония може да засегне търговските споразумения с Бразилия. \"Има всякакъв род хора, които ще намерят всякакво възможно извинение, за да се месят в търговията и да възпрепятстват търговските сделки и аз не искам да ставам свидетел на подобно нещо\", каза Джонсън. Коментарът както изглежда е отговор на френския президент Еманюел Макрон, който каза, че споразумението за свободна търговия на ЕС с Меркосур може да бъде засегнато. Въпреки това Джонсън се съгласи, че на срещата на върха на Г-7 трябва да бъде привлечено вниманието върху \"трагедията, произтичаща от това което човечеството причинява на природата\".", "date": "2019.08.24", "title": "Джонсън: Унищожаването на Амазония не бива да влияе върху търговските сделки с Бразилия"}
{"url": "https://www.24chasa.bg/novini/article/7621576", "text": "Британският премиер Борис Джонсън не остана длъжен на председателя на Европейския съвет Доналд Туск, който днес го попита риторично дали иска да влезе в историята като \"Г-н без сделка\", предаде Ройтерс, цитирана от БТА. Джонсън бързо реагира, като предупреди Туск, че именно той ще стане известен като \"Г-н без сделка\", ако не се съгласи да бъдат внесени промени в споразумението за оттеглянето на Великобритания от Европейския съюз. Британският премиер увери, че не иска Брекзит без сделка, но подчерта, че това ще е възможно само ако от договора отпадне т. нар. предпазен механизъм за ирландската граница. \"Ще кажа на нашите приятели в ЕС, че ако те не искат Брекзит без сделка, тогава ще трябва да се отървем в договора от предпазния механизъм. Ако Доналд Туск не иска да си тръгне като Г-н без сделка, тогава аз се надявам, че той също осъзнае това\", заяви Джонсън пред репортери в Биариц. По-рано днес председателят на Европейския съвет даде да се разбере, че няма да сътрудничи в подготовката на Брекзит без сделка. Британският премиер заяви още, че ще каже на американския президент Доналд Тръмп по време на срещата на върха на Г-7 през уикенда в Биариц да се откаже от търговската война, която вече дестабилизира икономическия растеж в целия свят, предаде Ройтерс. Джонсън отговори утвърдително, попитан от репортери във френския курорт дали ще посъветва Тръмп да намали напрежението с Китай. Моят приоритет на срещата на върха на Г-7 \"очевидно е състоянието на глобалната търговия. Много съм разтревожен от начина, по който вървят нещата, от увеличаването на протекционизма, на митата, което наблюдаваме\", каза британският премиер.", "date": "2019.08.24", "title": "Борис Джонсън: Надявам се Доналд Туск да не си тръгне като \"Г-н без сделка\""}
{"url": "https://www.24chasa.bg/novini/article/7621583", "text": "Tайфунът Байлу премина през южата половина на Тайван и стана причина за затваряне на училища и магазини и за отмяната на над 350 полета, предаде Ройтерс, цитирана от БТА. Стихията с ветрове със скорост от 137 километра в час бе първата, която връхлита директно територията на Тайван от две години насам. Електроподаването на 30 000 домакинства беше прекъснато. Стотици хора бяха евакуирани. 34 000 военни са мобилизирани в южната част на страната, за да се справят с последиците от очакваните наводнения. В окръг Хуалиен 18 души бяха блокирани от свлачище, допълва Асошиейтед прес. Общо ранените в Тайван при преминаването на тайфуна са шест. Байлу се очаква да премине през Тайванския проток и да връхлети китайската провинция Фуцзян.", "date": "2019.08.24", "title": "Тайфунът Байлу отмени стотици полети в Тайван (Видео)"}
{"url": "https://www.24chasa.bg/novini/article/7620829", "text": "Хората с наднормено тегло се чувстват по-добре в периоди на необичайна топлина, тъй като мастният слой работи като “узбекска козина” и не им позволява да се прегряват, показва наскоро публикувано проучване на руски учени, цитирано от РИА Новости. То е озаглавено “Промяна на климата и здравето: оценка, показатели, прогнози”. Изследванията стартираха след необичайните топлинни вълни от 2010 г. насам и учените успяха да съберат много данни за въздействието на горещото време върху човешкото здраве. “Противно на общоприетото мнение, наднорменото тегло не е рисков фактор за смърт и сърдечносъдови усложнения по време на топлинните вълни. Напротив, има положителна зависимост между телесното тегло и качеството на живот през този период”, посочва докладът. Според изследването топлопроводимостта на мастните тъкани е по-ниска от тази на други тъкани в тялото, следователно която пречи на преминаването на топлината. “По тази причина хората със затлъстяване са по-чувствителни към умерен топлинен стрес. Въпреки това, когато околната температура се повиши над температурата на кожата, както се случва по време на топлинни вълни, слабите хора губят топлина чрез излъчване и конвекция на единица маса по-бавно, отколкото пълните”, казват руските учени. Жегата причинява не само физически дискомфорт, но води и до лоши сънища, пише в. “Мирър”. Д-р Нийл Стенли, бивш председател на Британското общество за изучаване на съня, обяснява как жегата увеличава възможността да сънуваме кошмари. “За да имаме пълноценен сън през нощта, трябва да намалим с един градус телесната си температура, която е около 37 градуса - казва докторът. - Ако спите в стая, където е прекалено горещо, вътрешната температура на тялото няма да може да се снижи и сънят ви ще се разстрои.” Британският изследовател добавя, че безсънието води до повишена мозъчна активност. Тя от своя страна кара хората да изпаднат във фаза на съня, наречена БДО (бързо движение на очите). При нея сънищата са по-ярки, споменът за тях е ясен, но в същото време те могат да станат по-неприятни, превръщайки се в кошмари. Д-р Стенли добавя, че и да предотврати други разстройства на съня като сънната апнея. Тя се характеризира с многократно спиране на дишането по време на сън. Вероятно много хора по света са страдали от подобни проблеми, след като изминалият месец юли бе обявен за най-горещия в историята. Сателитни данни показват, че полярният лед се е свил до най-ниските си нива. Според учените средната глобална температура за месеца е била с 0,95 градуса над средната за ХХ век от 15,8 градуса, което прави този юли най-горещият, откакто се води статистика от 1880 г. ", "date": "2019.08.24", "title": "По-дебелите ще понасят по-добре жегата"}
{"url": "https://www.24chasa.bg/novini/article/7621589", "text": "Премиерът на Северна Македония Зоран Заев отново отхвърли днес твърденията, че той или други високопоставени държавни служители са замесени в случая \"Рекет\", съобщи МИА, цитирана от БТА. Заев бе днес в Прилеп по повод пускането в експлоатация на еко автобуси в градския транспорт. Премиерът бе помолен от журналист да коментира медийни публикации, че според документ той и други държавни служители са предупреждавали заподозрените по случая \"Рекет\". Заев каза, че това са лъжи и манипулации. Той допълни, че ще заведе дело за клевета, призовавайки прокуратурата да потвърди достоверността на споменатия документ. Т. нар. случай \"Рекет\" се отнася за изнудване на обвиняем в Специалната прокуратура. До момента по случая са обвинени Боян Йовановски, известен като Боки 13, и Зоран Милевски за вземане на милион и половина евро от бизнесмена Йордан Камчев, за да бъде освободен от ареста. По-рано тази седмица във връзка със същия случай бе арестувана и ръководителката на Специалната прокуратура Катица Янева по подозрения в злоупотреба със служебно положение и пълномощия. Според главния прокурор Любомир Йовески има \"необорими доказателства\", че Янева е прибрала около 300 000 денара /4800 евро/ за облекчаване на положението на заподозрения Йордан (Орце) Камчев, писа в. \"Слободен печат\". Основната държавна прокуратура за преследване на организираната престъпност и корупцията в Северна Македония най-остро осъди публикуването на нелегално получени документи от разследването по случая \"Рекет\" и заяви, че ще изяснява как те са изтекли в публичното пространство, съобщава в. \"Нова Македония\". Преди това част от медиите публикуваха изявление, което, както твърдят, направил бизнесменът Йордан (Орце) Камчев за това кой е бил замесен в изнудването му в Специалната прокуратура. Същевременно вицепремиерът и министър на отбраната Радмила Шекеринска в своя профил във Фейсбук съобщи днес, че ще съди портала \"Република\" за \"лъжите\" по неин адрес, предаде МИА. Ще съдя (портала) \"Република\" за неговите лъжи. Всички знаем, че във всеки от неподписаните си текстове, се отчита на своите \"неизвестни\" шефове. Началниците им крадяха държавата ни, а те пък имаха задача да я лъжат. Да лъжат и манипулират с ясна цел, която виждаме на дело всеки ден в съдилищата - да възпрепятстват или отложат всички дела за криминална дейност, корупция и злоупотреби през последните десет години, написа Шекеринска. Създадоха мафиотска структура, която отнемаше фирми и унищожаваше животи за една нощ, която контролираше, шантажираше и плащаше на журналисти, която знаеше само да подкупва, купува и продава..., и сега иска да избяга от правосъдие и от отговорност. Какво ще прави? Същото, но с повече лъжи и повече пари. Не успяха досега, няма да успеят и сега, написа Шекеринска в своя профил във Фейсбук", "date": "2019.08.24", "title": "Заев: Не съм замесен в случая \"Рекет\", ще заведа дело за клевета"}
{"url": "https://www.24chasa.bg/novini/article/7621591", "text": "Германският канцлер Ангела Меркел пристигна във френския Биариц на срещата на върха на Г7, предава TACC, цитирана от  Преди откриването на форума тя ще проведе двустранни разговори с френския президент Еманюел Макрон, съобщиха от германското правителство пред репортери. Възможно е канцлерът и президентът преди всичко да обсъдят търговския конфликт между САЩ и Китай, както и последиците от пожарите в Амазония. И Меркел, и Макрон преди срещата на високо равнище изказаха положителна подкрепа за факта, че последната тема ще бъде обсъдена на среща на лидерите на Г-7. Пристигайки в Биариц, Меркел се качи в колата и не разговаря с журналисти. Преди нея пристигнаха британският премиер Борис Джонсън, американският президент Доналд Тръмп, президентът на Чили Себастиан Пинера и японският министър-председател Шиндзо Абе. Президентът на САЩ Доналд Тръмп е обсъдил вчера по телефона с британския премиер Борис Джонсън въпроси за външната политика и двустранната търговия, предаде ТАСС, позовавайки се на съобщение на пресслужбата на Белия дом. \"Президентът с нетърпение очаква срещата с премиера на срещата на върха на Г-7 в Биариц\", се казва в комюникето. Тръмп и Джонсън ще разговарят утре сутринта на четири очи, информира Франс прес. Американският държавен глава хвали новия британски премиер за качествата му и позициите му, най-вече за Брекзит, посочва БТА. По-рано днес Борис Джонсън заяви, че ще каже на Тръмп по време на срещата на върха на Г-7 през уикенда в Биариц да се откаже от търговската война, която вече дестабилизира икономическия растеж в целия свят, съобщи Ройтерс. Джонсън отговори утвърдително на въпрос на журналисти във френския курорт дали ще посъветва Тръмп да намали напрежението с Китай. \"Моят приоритет на срещата на върха на Г-7 очевидно е състоянието на глобалната търговия. Много съм разтревожен от начина, по който вървят нещата, от увеличаването на протекционизма, на митата, което наблюдаваме\", каза британският премиер.  – Великобритания, Германия (Западна Германия до 1991 г.), Италия, Канада, САЩ, Франция, Япония, които заедно представляват около 65% от БВП в света. Създадена е от Франция през 1975 г. като Г-6. През 1976 година се присъединява Канада и името се променя на Г-7. През 1997 г. групата става Г-8, като е включена Русия, която е изключена заради кризата в Крим през 2014 г. Европейският съюз също има представител от 1977 г. Срещите на Г-7 са между правителствените ръководители на държавите участнички, както и между министри – например финансовите министри на държавите се срещат по 4 пъти на година, и председателите на централните банки.", "date": "2019.08.24", "title": "Галерия: Как световните лидери пристигнаха за срещата на Г-7 в Биариц"}
{"url": "https://www.24chasa.bg/novini/article/7621689", "text": "Ракета порази днес паркинга на единственото работещо либийско летище в Триполи, което доведе до близо тричасово спиране на полетите, които вече бяха възобновени, предаде Ройтерс, цитирана от БТА. На сайта си летище \"Митига\" посочва, че атаката е била извършена в момент, когато са пристигали два полета. Никой не е пострадал, каза по телефона за Ройтерс свидетел, който уточни, че е бил на летището, за да резервира полета си, когато чул експлозия. По думите му е имало хаос и хората се опитвали да избягат. Видях много засегнати коли пред терминала, каза той. Летище Митига многократно е подлагано на обстрел, откакто силите на маршал Халифа Хафтар започнаха офанзива за превземане на либийската столица, която сега е под контрола на международно признатото правителство.", "date": "2019.08.24", "title": "Ракета порази паркинга на единственото работещо летище в Триполи (Снимки)"}
{"url": "https://www.24chasa.bg/novini/article/7621694", "text": "Министърът на културата Боил Банов поиска оставката на директорката на Националното музикално училище в София \"Любомир Пипков\" - Столина Добрева. Повод за реакцията на министъра стана пост във фейсбук на оперната певица Дарина Такова. Тя кандидатствала за преподавател в училището, но директорката й обяснила, че като всички кандидати за поста трябва да премине през обявения конкурс. А той включвал изпълнение на 5 произведения в съпровод на пиано. В поста си, световноизвестната оперна певица Дарина Такова обяснява, че от 12 години не е на сцена заради травма на гласните струни, но иска да предаде опита си на учениците в музикалното училище. Боил Банов обяви случилото се за недопустимо и че очаква оставката на директорката още в понеделник. Такова описва случилото се като \"География на унижението\". Ето и цялата история, разказана от нея със \"сухи факти\": \"География на унижението, част трета. Излагам сухи факти. Аз, Дарина Такова, оперен артист с международна кариера, изразяваща се в главни роли в театри като Миланската скала, Кралската опера в Лондон, Метрополитън опера, Лисеу, Ла Фениче, оперите в Париж, Мюнхен, Берлин, Неапол, Рим и още безброй театри и фестивали по цял свят, вокален педагог от 12 години, с ученици приети в Кралската академия за старинна музика в Хага, Джулиърд скуул, консерваториите в Бари, Неапол, Люцерн, оперните студия на Санта Чечилия, Миланската скала, фестивала в Пезаро и др., реших да скъся пътя на децата от лутане между педагози и институции, след които неминуемо стигат и до моя кабинет, и да кандидатствам за мястото на учител по класическо пеене в Националното музикално училище \"Любомир Пипков\" в София. Училището, което съм завършила, което е било дом на три от международните ми майсторски класове (мой индивидуален, както и в екип с Ричард Баркър и Лучана Д'Интино), и където години наред бях в безупречна комуникация и сътрудничество с историческия директор Милка Митева- музикант, желязна лейди, космополит и ненадминат дипломат, извел от училището на музикалната сцена десетки гигантски таланти. На мен ми бе обяснено от новата директорка (обявила помпозно в интервю, че ВРЪЩА ПРЕСТИЖА НА МУЗИКАЛНОТО УЧИЛИЩЕ (?!?!?!?!?!?!?!)), че: 1. Моята педагогическа дейност не може да бъде зачетена като преподавателски опит, тъй като не се е случила под шапката на учебно заведение, тоест аз кандидатствам като начинаещ учител, на равни начала с (например) деца, току-що \"завършили бакалавър и/или магистратура в консерваторията с общ успех не по-нисък от 4.50\". 2. Моята кариера по световните оперни сцени не може да бъде зачетена, затова аз трябва да се изправя пред комисия и да изпълня ПЕТ ПРОИЗВЕДЕНИЯ под съпровод на пиано, за да се види, годна ли съм да преподавам пеене на деца на възраст между 13 и 18 години. Отделете от 3 до 5 минути да поразсъждавате върху това. На мен ми отне малко повече, за да не избухна. Целият професионален (и не само) свят знае, че аз не пея. Знае и защо не пея. Знае и, че ако все още пеех, нямаше да го правя пред комисия в музикалното училище, а по световните сцени, както съм го правила допреди инцидента, който преобърна живота ми. Всеки мой ученик знае, че в кабинета ни, въпреки травмата, аз пея и показвам технически примери, необходими, за осмислянето на разликата между правилното и неправилното пеене- разлика, която учениците на малко педагози в България знаят да правят. Но аз не пея. Ако някой иска да изнеса програма от 5 произведения пред която и да е комисия, трябва да поеме отговорността да се свърже с мой агент, да ми плати хонорар или да поеме финансовата и правна отговорност пред съдебната власт на Белгия, където водя 13-годишно дело срещу лекаря, осакатил моя инструмент (нека го наречем така, може би ако на китарист, пианист или тромбонист обясним, че ЧОВЕШКИЯТ ГЛАС Е МУЗИКАЛЕН ИНСТРУМЕНТ, на който обаче струните, клапите и клавишите не могат да бъдат заменени с по-нови или по-здрави, ще проумеят, че певците не са \"втора класа музиканти\", както обичат да се шегуват още на консерваторско ниво и явно този манталитет си им остава завинаги). Аз не пея. От 12 години. Това е най-тежкият факт, който ми се е налагало да приема през целия си съзнателен живот. По-тежък от смъртта на най-близки хора. По-тежък от загубата на каквото и да било материално или нематериално притежание. Не пея. Не защото не искам, не и защото не мога, а защото не мога да го правя така, както съм го правила на сцената на Миланската скала, Ковънт гардън и Метрополитън. Ако не пея така, няма да пея никак. Моята най-голяма сила е моят безкраен морал към това изкуство. Затова и стоя като независима фигура на Истината, изправена срещу една АДОВА СИСТЕМА на демагогия и посредственост. По целия цивилизован свят артисти като мен биват канени да предават безценния си опит без да бъдат подлагани на унизителни конкурси наравно със случайни кандидати. За тези световни музикални институции присъствието на артист с кариера е въпрос на престиж и чест. Пожелавам успех на хората, които ще се изправят пред комисия, за да пеят 5 произведения под съпровод на пиано. Дано някой ден стигнат и до голяма публика в голям театър.\" “За това искане на г-н Банов научих от социалните мрежи. До момента (бел.ред. - събота вечерта) нито той, нито някой от министерството ме е потърсил, за да ми отправи официално искане”, заяви пред “24 часа” Добрева. Тя обясни, че на 23 юли училището е стартирало конкурс за преподаватели в 12 специалности, а процедурата по кандидатстване е законово утвърдена. В петък е изтекъл срокът за подаване на документи, а цялата процедура тепърва ще стартира.  “Г-жа Дарина Такова ме потърси по телефона и в разговор с нея обясних как точно протича процедурата и какви са законово утвърдените етапи. През тях съм минала и аз преди 25 г., и всички преподаватели в училището. Г-жа Такова сама дойде, за да си подаде документите”, уточни директорката. “Отнасям се с най-голямо уважение към г-жа Такова и биографията й, ние имаме много майсторски класове и се надявам, че ще намерим начин нашите ученици да се докоснат до нейните знания, но не мога да нарушавам закона”, категорична бе Столина Добрева.", "date": "2019.08.24", "title": "Боил Банов поиска оставката на директорката на Нац. музикално училище (Обновена)"}
{"url": "https://www.24chasa.bg/novini/article/7621702", "text": "Забогатяване, постигане на по-добър комфорт, работа с цел консумиране - какви са последиците от всичко това? Отговор на въпроса дава Музеят на капитализма, замислен от студентска организация от Белгия, предадоха Франс прес и БТА. Музеят е всъщност пътуваща експозиция, която до 13 септември се помещава в сградата на бившата брюкселска борса. Според инициаторите на изложбата това е едно символично място за Музея на капитализма, повдигащ въпроси за икономическата система, доминираща света. Сградата, издържана в некласически стил, в центъра на белгийската столица, преди двадесет години престана да е борса и днес се управлява от общината. Именно новите общински власти, съставени от социалисти и еколози и избрани в края на миналата година, предложиха в сградата да се помещава Музеят на капитализма в продължение на месец. Пътуващата експозиция досега е обиколила пет белгийски града и беше посетена от по 15 000 души във всеки един от тях. В началото на изложбата е представена дефиниция, пораждаща дебат и гласяща: Капитализмът е система, характеризирана от изискването за трупане на печалба и и извличане на ползи чрез частната собственост. После експозицията показва, че капитализмът може да бъде синоним на материалния комфорт, като позволява пътувания, почивки, еманципация и социален възход. Представени са и успехи \"в американски стил\", като този на Бил Гейтс, съоснователя на Майкрософт. Но в специална зала са представени и пределите на капитализма, а именно това, че богатствата са много неравномерно разпределени, че свърхконсумацията изчерпва природните ресурси или, че интересите на международните компании, представяни като нещо, което се прави за общото благо, бележат напредък. В края на експозицията посетителите стъпват върху фраза на политоложката Сюзан Джордж, която твърди, че \"има хиляди алтернативи на капитализма\". Те са представени в последната от експозиционните зали. Изложбата е безплатна и е отворена всеки ден от 14 до 19 ч. без вторниците. Вечерта има тематични дебати и прожекции на филми.", "date": "2019.08.24", "title": "В Брюксел Музеят на капитализма повдига въпроси за начина ни на живот"}
{"url": "https://www.24chasa.bg/novini/article/7621712", "text": "Турция съобщи днес, че стартира съвместно със САЩ първия полет на хеликоптер над т. нар. \"зона за сигурност\" в Североизточна Сирия, предадоха ДПА и Ройтерс. На пресконференция днес турският министър на отбраната Хулуси Акар заяви, че съвместният турско-американски оперативен център за създаване и управление на зона за сигурност в Североизточна Сирия е напълно функциониращ. Центърът се намира в югоизточния турски окръг Шанлъурфа, който граничи със Сирия, посочва БТА. Турция и САЩ се договориха да създадат съвместен оперативен център за планираната зона за сигурност, но не съобщиха много подробности, като например размера на зоната или командната структура на силите, които ще действат там, отбелязва Ройтерс. В телефонен разговор тази седмица Хулуси Акар и американският му колега Марк Еспър се договориха да изпълняват плана във фази, а \"техническите детайли\" предстоят да бъдат уточнени.ю Хулуси Акар заяви днес, че съвместният център е започнал да работи с пълния си капацитет и че командването му се осигурява от един американски и един турски генерал. Турция оказва натиск за контрол над зона от около 40 км в дълбочина в Северна Сирия и за изтегляне оттам на подкрепяните от САЩ сирийски кюрдски Сили за защита на народа. Анкара смята, че те са свързани с Кюрдската работническа партия (ПКК), която от десетилетия води въоръжена борба с турската държава. Вашингтон пък разчита на Силите за защита на народа в борбата срещу Ислямска държава. Командирът на Силите за защита на народа Мазлум Кобани заяви днес, че кюрдите ще работят за постигане на координация с Турция в сътрудничество със САЩ, съобщава ДПА, като се позовава на кюрдски уебсайт. \"Има първоначално споразумение за установяване на сигурност в региона чрез гранични пунктове. Ние ще бъдем позитивен партньор в този процес\", е заявил Мазлум Кобани на среща в контролираната от кюрдите провинция Хасака в Североизточна Сирия.", "date": "2019.08.24", "title": "Турция със съвместни хеликоптерни \nполети със САЩ над зона за сигурност в Сирия"}
{"url": "https://www.24chasa.bg/novini/article/7621736", "text": "Синът на британската кралица Елизабет Втора - принц Андрю, критикуван от британската преса заради връзките си Джефри Епстайн, заяви днес, че никога не е виждал, нито е подозирал за извършени сексуални посегателства от страна на американския финансист. Епстайн беше задържан за изнасилвания на непълнолетни и беше намерен мъртъв в затвора, предаде Франс прес, цитирана от БТА. \"В нито един момент през ограниченото време, което прекарах с него, не съм видял, не съм бил свидетел или не съм подозирал никакво подобно поведение, което впоследствие доведе до неговия арест и до неговото осъждане\", казва принцът в изявление, разпространено от Бъкингамския дворец. Вторият син на Елизабет Втора защити дружбата си с Епстайн и допълни, че е искал да изясни нещата, за да се избегнат нови спекулации по темата. Принцът разказва, че се е срещнал с Епстайн през 1999 г и че след това го е виждал вероятно само един или два пъти на година. Принцът допълва, че е пребивавал в някои от резиденциите на Епстайн и изразява съжаление, че се е виждал с него отново през 2010 г., след като той беше освободен от затвора след излежаване на присъда за склоняване на момичета към проституция във Флорида. Епстиан беше арестуван и обвинен отново в началото на юли заради това, че е организирал в продължение на години мрежа от десетки млади жени, които са били под негово влияние и с които той е имал сексуални отношения в имотите си, по-специално в Манхатън и във Флорида. Той беше намерен мъртъв на 10 август в килията си в нюйоркския арест. Резултатите от аутопсията показаха, че става дума за самоубийство чрез обесване. \"Неговото самоубийство остава много въпроси без отговор\", заявява днес принц Андрю и изразява съчувствие към всички, които са били засегнати от неговите действия и поведение. \"Това е един труден период за всички замесени хора и съм неспособен да разбера или да обясня стила на живот на Епстайн. Съжалявам за експлоатацията на всяко човешко същество и не толерирам, не участвам и не насърчавам подобно поведение\", допълва знатната персона.", "date": "2019.08.24", "title": "Принц Андрю: Никога не съм подозирал Епстайн в сексуални посегателства"}
{"url": "https://www.24chasa.bg/novini/article/7621774", "text": "Стотици нови горски пожари бушуват днес в Бразилия, сочат официални данни, цитирани от Франс прес и БТА. Агенцията отбелязва, че това става в момент на засилване на международния натиск върху бразилския президент Жаир Болсонаро за потушаване на най-опустошителните пожари в Амазония през последните години. Съдбата на най-голямата тропическа гора на планетата се озова в центъра на дневния ред на срещата на върха на Г-7 в Биариц, Франция, през уикенда. По последни данни от януари в Бразилия са били регистрирани 78 383 пожара - рекордно равнище от 2013 г. Повече от половината от огнищата са в Амазония. Около 1663 пожара са пламнали само в четвъртък и петък, сочат данни на бразилския Национален институт за космически изследвания. Според експерти основна причина за тези природни бедствия е обезлесяването. В Бразилия освен това сега е сухият сезон, който ще продължи и през септември. Вчера Болсонаро обяви, че ще разположи армията, за да се бори срещу пожарите и престъпността в Амазония. Кадрите с горящия \"бял дроб\" на планетата развълнуваха целия свят, отбелязва Франс прес. Бразилският министър на отбраната Фернандо Азеведо междувременно каза, че САЩ не оказват на страната му конкретна помощ в борбата с пожарите, въпреки общото обещание в тази насока, дадено от американския президент Доналд Тръмп на Болсонаро в телефонен разговор, предаде Ройтерс. След това обаче не имало нови контакти между Съединените щати и Бразилия по въпроса, уточни Азеведо. Тръмп и Болсонаро разговаряха по телефона вчера. Американският президент съобщи, че е казал на бразилския си колега, че е готов да му окаже помощ за справяне с пожарите в Амазония, ако е необходимо. Бразилия има 44 0000 военнослужещи, базирани в северния амазонски район, които ще са на разположение в борбата с горските пожари. Бразилските власти могат да изпратят там още военни от другите части на страната. Това заяви Раул Ботельо, началникът на генералния щаб на бразилските въоръжени сили, предаде Ройтерс Вчера бразилският президент Жаир Болсонаро разреши армията да окаже подкрепа в борбата с рекордния брой пожари, опустошаващи Амазония. Министърът на околната среда на Бразилия Рикардо Салес каза, че четири от деветте бразилски щата в Амазония, а именно Пара, Рондония, Рорайма и Токантинс, са поискали помощ за справяне с пожарите. Щатите Мато Гросо и Акри подготвяли подобно искане. В безпрецедентната операция с участието на армията първо ще се включат 700 военни, предаде Асошиейтед прес. Те ще бъдат разположени в района около Порто Вельо, главния град на Рондония. Военните ще използват два самолета С-130 Херкулес, които могат да излеят 12 000 литра вода върху горящите гори.", "date": "2019.08.24", "title": "Стотици нови пожари пламнаха в Бразилия (Снимки)"}
{"url": "https://www.24chasa.bg/novini/article/7621790", "text": "Зад пожарите в Амазония стои световният апетит за бразилско говеждо и бразилска генномодифицирана соя, отбелязва Франс прес, като цитира изследователи. Интензивното отглеждане на говеда е основният фактор за обезлесяването на Амазония. Малко над 65 процента от обезлесените терени в Амазония днес са заети от пасища, казва Ромуло Батиста, специалист от Грийнпийс. Бразилия е първият износител в света на говеждо месо. През 2018 г. износът в тази насока достигна рекордните 1,64 милиона тона, според Асоциацията на бразилските износители на месо, посочва БТА. Основните пазари на този износ са Китай, следван от Египет и от ЕС. Зад това първо място стои малко над 20 години впечатляващ растеж. Между 1997 г. и 2016 г. например страната умножи по 10 износа на говеждо месо. Пазарът е доминиран от три компании Джей Би Си (JBS), Минерва (Minerva) и Marfrig (Марфриг). 6,5 процента от обезлесените терени пък са поле за земеделски дейности. Бразилия е първи износител в света на соя пред САЩ. През миналата година страната изнесе рекордните 83,6 милиона тона соя, което е с 22,6 процента повече в сравнение с 2017 г., според данни на министерството на икономиката. Този рекорд се дължи основно на апетита на Китай, първи клиент на бразилската соя, която е до голяма степен генномодифицирана. Търговската война, която противопоставя Пекин на Вашингтон от близо година, принуди Китай да купува още повече от Бразилия, за да изхранва добитъка си. Износът на бразилска соя за Китай скочи с 30 процента миналата година. Соята е една от основните култури, които подяждат амазонската гора. Но през 2006 г. в Бразилия влезе в сила мораториум и от тогава по-малко от 2 процента соя, засадена в Амазония, идва от обезлесени след 2008 г. зони, казва Батиста. Европа е също клиент на бразилската соя, която служи основно за изхранване на добитъка, по-специално на свине и птици в индустриални ферми, уточнява Гринпийс.", "date": "2019.08.24", "title": "Зад пожарите в Амазония: Световният апетит за бразилско говеждо и бразилска соя"}
{"url": "https://www.24chasa.bg/novini/article/7621411", "text": "„Шипка не е мястото да коментирам интригите на министър-председателя, защото тук възкръсва България, която неговото управление закотви на дъното на Европа.“ Това заяви днес държавният глава Румен Радев на връх Шипка пред журналисти, след като участва в тържественото отбелязване на 142 години от шипченските боеве, съобщиха от прессекретариата на президента. Президентът беше помолен да коментира вчерашните твърдения на министър-председателя за причините за освобождаването на началника на НСО ген. Данчо Дяков. „Скандалите са в правителството, те са много и унищожителни“, добави президентът. Запитан дали ще иска консултации за назначаването на новия началник на КПКОНПИ, след като досегашният беше изпратен на дипломатическа служба, Румен Радев напомни, че назначението на Пламен Георгиев за консул е изцяло решение и отговорност на министър-председателя. „Него трябва да питате какви са вътрешнополитическите и личните мотиви и как те кореспондират с интересите на българската дипломация и на българите зад граница, както и кое налага на министър-председателя да крие толкова далеч г-н Георгиев“, коментира още държавният глава.", "date": "2019.08.24", "title": "Румен Радев: Скандалите са в правителството, те са много и унищожителни"}
{"url": "https://www.24chasa.bg/novini/article/7621415", "text": "Председателят на Европейския съвет Доналд Туск заяви, че Брюксел ще отговори на  , предава AFP. Той заяви това по време на срещата от високо равнище между лидерите на страните от формата Г-7. Точно преди да отлети за срещата, Доналд Тръмп заплаши, че ще наложи вносни мита върху френските вина в отговор на таксите, които Париж иска от американски компании, предава  . „Ще защитя френското вино с истинска решителност. Ако САЩ наложат мита, Европейският съюз ще отговори подобаващо.\", заяви Туск. \"Последното нещо, от което се нуждаем, е конфронтация с най-добрия ни съюзник, САЩ\", добави той. \"Това не е наша инициатива, тази борба за търговия и вносни мита, но ние трябва да сме готови и ние сме готови.\", заяви още председателят на Европейския съвет.", "date": "2019.08.24", "title": "Туск: Европа ще отговори на американските мита, ако това е необходимо"}
{"url": "https://www.24chasa.bg/novini/article/7621420", "text": "Разнородно множество от няколко хиляди души, протестиращи срещу срещата на върха на Г-7 в град Биариц в Южна Франция поеха на 4-километров поход до град Ирун на границата с Испания, предаде Франс прес, уточнявайки, че проявата е разрешена от властите. Мирното шествие, в което организаторите предполагат, че участват най-малко 10 000 души, тръгна от пристанището на Андай. В проявата се включиха антикапиталисти, природозащитници, алтерглобалисти, баски симпатизанти и няколко десетки \"жълти жилетки\", предава БТА. За разлика от властите, организаторите казаха, че не очакват насилие. \"Много важно е да покажем, че населението се мобилизира и че не е съгласно със света, който ни предлагат\", заяви 47-годишна демонстрантка от баската алтерглобалистка организация \"Бизи\".", "date": "2019.08.24", "title": "Хиляди на протестно шествие от френския град Андай до испанския Ирун заради Г-7"}
{"url": "https://www.24chasa.bg/novini/article/7621425", "text": "Великобритания подкрепя евроатлантическата интеграция на Северна Македония и се надява Европейският съвет на срещата на върха през октомври да даде на страната дата за начало на преговори за членство в ЕС, заяви посланикът на Великобритания в Скопие Рейчъл Галъуей в интервю за МИА. В интервюто тя говори за значението на върховенството на закона и необходимостта от реформи в правосъдието и приемането на нов закон за държавната прокуратура, предава БТА. Посланикът посочва, че Северна Македония е показала лидерство и смелост в подхода към проблема с името и е постигнала значителен напредък в много реформи. След като напуснем ЕС, Обединеното кралство ще бъде същата държава като досега - стабилна, отворена и справедлива. Обединеното кралство ще остане свързано със Северна Македония и по-широкия балкански регион, заявява в интервюто посланикът на Великобритания в Скопие.", "date": "2019.08.24", "title": "Лондон подкрепя евроинтеграцията на\nСеверна Македония"}
{"url": "https://www.24chasa.bg/novini/article/7621427", "text": "Космическият апарат \"Чандраян-2\" изпрати снимка на Луната, направена от лунна орбита, съобщи сайтът Спейс. Снимката е направена от около 2650 км над лунната повърхност. На нея се вижда част от далечната страна на Луната с кратера Аполо и Източно море, предава БТА. Дестинацията на \"Чандраян-2\" обаче е друга. Спускаемият апарат с роувъра ще се насочи към място близо до Южния полюс. Кацането е насрочено за 7 септември. Тази част от Луната досега не е изследвана. Сред главните цели на експедицията е търсенето на вода. Освен това в района на Южния полюс има лунни скали, които могат да разкажат за геоложката история на естествения спътник на Земята. \"Чандраян-2\" продължава индийската лунна програма, която започна апаратът \"Чандраян-1\" през 2008 г. Негов инструмент регистрира воден лед в постоянно сенчестите кратери близо до Южния полюс. Затова Индия изпраща втората мисия с кацащ апарат, за да продължи изследванията. Докато орбиталният модул ще функционира около година, спускаемият апарат и роувърът ще работят около един лунен ден. Те не могат да издържат на студените лунни нощи.", "date": "2019.08.24", "title": "Космическият апарат \"Чандраян-2\" изпрати снимка на Луната"}
{"url": "https://www.24chasa.bg/novini/article/7621432", "text": "Пожарът на сметището във Велинград не се разраства и няма опасност да тръгне към града или гората, съобщиха от МВР-Пазарджик. В града обаче има задимяване. На място има две водоноски, багер и един противопожарен автомобил. Гасенето ще продължи още поне ден-два, предаде  .", "date": "2019.08.24", "title": "Втори ден се борят с пожара на сметището във Велинград, градът е задимен"}
{"url": "https://www.24chasa.bg/novini/article/7621434", "text": "\"Днес отбелязваме 142 години от Шипченската епопея. Тя е най-ярък пример за родолюбие и братство. Руско-турската освободителна война взе много скъпи жертви. Смелостта им никога няма да се забрави. Днес сме признателни към тях, но и длъжни. Да защитаваме истината за българската история. Да мислим свободно, да говорим свободно, да живеем свободно. Да пазим свободата на България\". Това каза Корнелия Нинова по случай 142-та годишнина от Шипченската епопея, съобщиха от пресцентъра на БСП.", "date": "2019.08.24", "title": "Нинова: Шипченската епопея е ярък пример за родолюбие и братство"}
{"url": "https://www.24chasa.bg/novini/article/7621437", "text": "Управляващата в Румъния Социалдемократическа партия (СДП) се събра днес на конгрес, на който потвърди кандидатурата на премиера и лидер на партията Виорика Дънчила за участие в президентските избори през ноември, предаде информационният сайт Зиаре. Виорика Дънчила държа реч, в която подчерта близостта си до хората, изброи мерките, предприети от СДП, които са довели до подобряване живота на румънците, и изрази увереност в победа на изборите. \"Вярвам, че ще бъда първата жена президент на Румъния. Бог да бъде с нас!\", заяви в края на речта си Виорика Дънчила, предаде БТА. Конгресът се проведе в сградата на парламента и представляваше истински спектакъл със светлини, музика и огромни екрани, отбелязва сайтът Зиаре. Лидерът на Партията на европейските социалисти (ПЕС) Сергей Станишев бе първият, който говори на конгреса на румънските социалдемократи. На музикалния фон на песента \"Око на тигър\" (Eye of the Tiger) на американската рок група \"Сървайвър\" (Survivor) на огромни екрани в зала \"Александру Йон Куза\" в сградата на румънския парламент бяха излъчени послания на редица европейски лидери, сред които премиерът на Албания, премиерът на Северна Македония и председателят на Прогресивния алианс на социалистите и демократите в Европейския парламент. На влизане в залата, на поканените бе раздаван албум, на чиято корица бе лозунгът \"Силни заедно\", а албумът съдържа снимки, на които Виорика Дънчила е в присъствието на редица европейски лидери, като председателя на Европейския съвет Доналд Туск и генералния секретар на НАТО Йенс Столтенберг, отбелязва румънският сайт. Първата реч бе на председателя на ПЕС Сергей Станишев, който благодари на Виорика Дънчила, че е възобновила диалога с европейските социалдемократи и че е потвърдила върховенството на закона и \"ценностите, които ни свързват\". \"Работихте много през последните две години. Увеличихте заплатите на учителите и лекарите. Разбирам, че ще има още едно увеличение през септември\", каза Станишев. Той призова румънските социалдемократи да се борят срещу неравенството и за по-добро бъдеще за младите и възрастните хора. Конгресът продължи с речи на влиятелни членове на румънската СДП, които изтъкнаха постиженията на правителството в повишаването на заплати и пенсии, намаляване на безработицата и постигане на висок икономически растеж. Политическият форум завърши с речта на Виорика Дънчила, която заяви, че нейните съперници \"насаждат омраза\" между хората и изрази увереност, че може да спечели вота срещу настоящия президент Клаус Йоханис. Запитана дали ще подаде оставка, ако не се класира на втори тур, Дънчила отговори: \"Защо искате да говорим негативно в ден, в който говорим позитивно?\" и припомни, че на последните президентски избори Клаус Йоханис е имал 15 процента, а Виктор Понта - 31 процента, докато крайният резултат се е преобърнал. Дънчила разказа, че е родена в малък град в работническо семейство, че е работила осем години като учителка в лицей и че е започнала да се занимава с политика преди 23 години, лепейки афиши и водейки кампания от врата на врата. \"Правителството, което ръководя, създаде стотици хиляди работни места. Увеличихме пенсиите и ще ги увеличим отново от 1 септември. Увеличихме заплатите на лекарите и строителите. Подкрепихме предприемачеството и туризма. Направихме добри неща за всички. Не перфектни, не веднага, но вярвам, че правим добро за хората\", каза Виорика Дънчила. Тя посочи, че е \"по-силна от всички тези мъже\" и че \"не се страхува и не бяга\". В заключение Дънчила изрази увереност, че ще стане първата жена президент на Румъния. Според последното проучване на социологическия институт ИМАС, публикувано в началото на август, премиерът Виорика Дънчила би спечелила на президентските избори само 7,5 процента, класирайки се едва на шесто място след настоящия президент Клаус Йоханис (41,7 на сто), лидера на Алианс на либералите и демократите Калин Попеску Таричану (13,8 процента), лидера на партия \"Про Румъния\" Виктор Понта (12,9 на сто), лидера на партия ПЛЮС Дачиан Чолош (10,4 на сто) и лидера на Съюз за спасение на Румъния Дан Барна (9,4 процента), отбелязва информационният сайт Зиаре.", "date": "2019.08.24", "title": "Дънчила: Вярвам, че ще бъда първата жена президент на Румъния"}
{"url": "https://www.24chasa.bg/novini/article/7621439", "text": "\"Посетих авиобаза \"Безмер\", където се запознах със състоянието на самолетите Су-25. Правителството изпълни своя ангажимент и осигури 82,510 млн. лв. на Министерството на отбраната за ремонта на самолетите. Бях информиран, че военното министерство вече е превело сумата на фирмата, която ще извърши ремонта на Су-25. Очаквам в кратки срокове компетентните органи да подготвят самолетите за транспортиране и ремонтът да започне. Това ще позволи възстановяване на летателната годност на самолетите Су-25 и запазване на придобитите отбранителни способности в периода до придобиване на новия тип боен самолет\". Това написа във фейсбук премиерът Бойко Борисов.", "date": "2019.08.24", "title": "Борисов: Очаквам в кратки срокове да започне ремонтът на самолетите Су-25"}
{"url": "https://www.24chasa.bg/novini/article/7621459", "text": "Голям пожар гори във Варна. Запалили са се отпадъци и сухи треви, но в близост са разположени много автокъщи, предаде  . Силният вятър спомага за разнасянето на пушека, предаде кореспондентът на bTV в района. Осем коли на пожарната се борят за овладяване на пламъците. Огънят в момента е локализиран така, че да не стига до автосалоните.", "date": "2019.08.24", "title": "Голям пожар във Варна, огънят е локализиран"}
{"url": "https://www.24chasa.bg/novini/article/7621482", "text": "Френският президент Еманюел Макрон призова днес за \"мобилизация на всички сили\" в помощ на Бразилия и останалите страни, засегнати от горските пожари в Амазония, предаде Франс прес. \"Трябва да отговорим на зова на гората. . . в Амазония, наше общо благо. . . и ние трябва да действаме\", призова Макрон в обръщение към французите преди началото на срещата на върха на Г-7 във френския атлантически курорт Биариц, предава БТА. Той призова за инвестиране в повторното залесяване на пострадалите райони. \"Търговските напрежения са нещо лошо за всички\", подчерта френският президент, цитиран от Ройтерс. Той изрази надежда, че ще успее да убеди партньорите от Г-7 да спрат търговската война, която вече дестабилизира икономическия растеж в целия свят. Освен търговската война между Съединените щати и Китай - двете най-големи икономики на планетата - президентът на САЩ се заканва на Европа и по-конкретно на Франция, като заплашва с мита френските вина в отговор на данъчното облагане на американските дигитални гиганти. Голямата седморка трябва да помогне за решаване на кризите около Иран, в Сирия, Либия и Украйна, призова Макрон, цитиран от ТАСС. Френският президент се обърна към активистите, които са се събрали в Страната на баските, за да протестират срещу срещата на върха на Г-7, \"към спокойствие и съгласие\", предаде Франс прес. \"Големите предизвикателства, които стоят пред всички нас\" - като климата, борбата с неравенствата и несигурността - \"ние ще се справим с тях само ако действаме заедно\", подчерта Макрон. Хиляди хора поеха днес на протестно шествие в Страната на баските от френския град Андай до испанския Ирун.", "date": "2019.08.24", "title": "Макрон: Мобилизация на всички сили за \nАмазония"}
{"url": "https://www.24chasa.bg/novini/article/7621484", "text": "Перспективата за евроатлантическа интеграция продължава да бъде ключов фактор за стабилността и развитието на демокрацията в региона на Западните Балкани, заяви днес на форум в Охрид президентът на Северна Македония Стево Пендаровски, предаде МИА. Той каза, че страната иска да бъде не само формална членка на НАТО, но и членка, която ще се грижи за по-широките предизвикателства в сферата на сигурността и активно ще подкрепя глобалната сигурност. На форума на тема \"Стратегически комуникации и евроатлантически интеграции\" Пендаровски изтъкна, че след поканата за членство в НАТО Северна Македония безспорно е влязла в по-спокойни води, но е рано да се твърди, че предизвикателствата са зад нея. Тероризмът, религиозният екстремизъм, нелегалната миграция, кибер атаките, хибридните войни няма да изчезнат. Размяната на информации и обединяването на ресурсите на страните членки и на страните партньори могат само да допринесат за по-добро справяне с предизвикателствата, заяви Стево Пендаровски в речта си пред форума в Охрид.", "date": "2019.08.24", "title": "Пендаровски: Евроатлантическата интеграция - ключов фактор за стабилност на Западните Балкани"}
{"url": "https://www.24chasa.bg/novini/article/7621444", "text": "Починалият следовател Йордан Костадинов не се е подписал под положително становище на двете специализирани прокуратури за номинирания за главен прокурор Иван Гешев. Това съобщи пред \"24 часа\" шефът на Специализираната прокуратура Димитър Франтишек. Няколко информационни сайта гръмнаха с \"новината\", че \"40 дни след смъртта на следователя Йордан Костадинов името му саморъчно цъфва в списък на подкрепящи кандидатурата на Иван Гешев\". Действително в становището на Апелативната специализирана прокуратура и Специализираната прокуратура от 25 юли т.г. до Висшия съдебен съвет (ВСС) фигурира името Йордан Костадинов, установи проверка на \"24 часа\". Това е служител на Специализираната прокуратура, става дума за съвпадение на имена е, обясни още Франтишек. Становища до ВСС изпращат не само магистрати, но и съдебни служители. Фалшивата новина събра последователи във фейсбук, основно я споделиха подсъдими и противници на номинацията на Гешев за главен прокурор.  Преди дни от двете спецпрокуратури излязоха със становище за публикация в “Медиапул” под заглавие “Прокуратурата вече хвърля в ареста за драскане върху некролог”. Става дума за задържан 49-годишен рецидивист, осквернил некролога на следователя Йордан Костадинов. Статията на “Медиапул” обясняваше, че преди 6 г., когато ВСС осъмнал с разлепени некролози на вече покойния кадровик Камен Ситнилски, прокуратурата не образувала дело. В нея пишеше още и че през м.г. обвинението не реагирало за разлепени некролози на софийската адвокатка Ирен Савова. “Изключително грозно е да се използва паметта на колегата Йордан Костадинов, за когото се гордеем, че бе част от колектива на Специализираната прокуратура, само и единствено за да бъде компрометирана прокуратурата”, казваха от “Черковна” 90. И добавиха, че почитта към мъртвите не трябва да е предмет дори на журналистическа ирония.", "date": "2019.08.24", "title": "Починал следовател не се е подписвал за Гешев, съвпадение на имена е"}
{"url": "https://www.24chasa.bg/novini/article/7621492", "text": "Стотици изкачиха днес в жаркото слънце 894-те стъпала към Паметника на свободата, за да почетат паметта на героите, загинали в боевете на Шипка през 1877 година за свободата на отечеството. Хилядно множество се събра и на централната височина под върха, където членове на дружество \"Традиция\" направиха традиционната възстановка на боевете. Така беше отбелязана тази година 142-годишнината от Шипченската епопея и 85-годишнината от тържественото откриване на Паметника на свободата, предаде БТА. Тук върху камък е изписан нашият дълг и трябва да помним, че на Шипка на клеветата строшен бе зъбът, и че похитителите на българската история нямат място в бъдещето, посочи в словото си президентът Румен Радев. По думите му ние трябва да отстояваме свободата си срещу посегателства - от чужди и от свои, да се изправим срещу цинизма и лицемерието, които задушават правото ни на по-добър и достоен живот. Президентът и върховен главнокомандващ въоръжените сили прие почетния строй на националната гвардейска част и поднесе венец на Паметника на свободата. Великотърновският митрополит Григорий отслужи заупокойна молитва, а в словото си на паметния връх отбеляза, че единственото, което се иска от нас, е да не забравяме за нашето преклонение пред Бог и към паметта на падналите в жертва за свободата на отечеството. На церемонията на връх Шипка присъстваха заместник-председателят на Народното събрание Явор Нотев, областните управители на Габрово и на Стара Загора - Невена Петкова и Гергана Микова, кметът на Габрово Таня Христова, народни представители, евродепутатът Ангел Джамбазки, представители на посолствата на Беларус и Руската федерация, консулът на Русия в Русе. \"Шипка не е мястото да коментирам интригите на министър-председателя, защото тук възкръсва България, която неговото управление закотви на дъното на Европа.\", каза пред журналисти президентът Румен Радев след като беше помолен да коментира вчерашните твърдения на министър-председателя за причините за освобождаването на началника на НСО ген. Данчо Дяков. По думите му скандалите са в правителството, те са много и са унищожителни. Днес в 20,45 часа държавният глава ще приеме почетния строй на националната гвардейска част на площад \"Възраждане\" в Габрово в чест на 142-годишнината от Шипченската епопея, след което ще произнесе слово. Тържествената заря проверка е в 21,05 часа.", "date": "2019.08.24", "title": "Стотици изкачиха Шипка днес, за да почетат загиналите"}
{"url": "https://www.24chasa.bg/novini/article/7621495", "text": "54-г. Васил В. е   Той е арестуван, предаде  . Трагедията в семейството се разигра в семейния апартамент. Васил нападна с брадва и нож Невена Т. В борбата си да се измъкне жената успяла да се обади на майка си и да съобщи за нападението. Майката отишла с полиция и така животът на Невена Т. бил спасен. Васил В. е втори съпруг на Невена, на 54 години, той е от Левски, дошъл да живее в Петрич при нея. Животът на семейството бил в непрекъснати скандали и заканвания. Васил вече е лежел в затвора за убийство. Заради тежкото състояние Невена е транспортирана за болницата в Сандански", "date": "2019.08.24", "title": "Арестуваха съпруга, който наръга жена си в Петрич"}
{"url": "https://www.24chasa.bg/novini/article/7621499", "text": "Ръководството на авиокомпанията \"Флайби\" е наредило самолет да лети без пътници 200 км, за да може принц Уилям и семейството му да пътуват в машина с нейното лого, а не с това на шотландската компания, която извършва полетите от Норич до Абърдийн от тяхно име, съобщи в .\"Дейли мейл\", цитиран от БТА. Кралското семейство не е знаело, че евтиният им полет всъщност никак не е бил екологичен. Тъй като самолетът, който обичайно е летял по линията, също се е придвижил празен след около 45 минути, двата полета са произвели общо 4,5 тона въглеродни емисии. \"Това е изключително необичайно и прави за посмешище похвалните опити на семейството да пътува по-икономично и щадящо за околната среда\", каза неназован източник от транспортния сектор. \"Очевидно вината не е тяхна, то това е абсолютно нелепо\". Говорител на компанията \"Флайби\" отрече те да са отговорни за решението, като каза, че за тази линия се оперира от \"Истърн еъруейс\". От \"Истърн еъруейс\" отговориха, че серията от полети няма значение, \"стига всички да са пътували добре\".  за разлика от брат си Хари, който за 11 дни пътува четири пъти с частен самолет", "date": "2019.08.24", "title": "Самолет летял 200 км без пътници, за да може принц Уилям да пътува с логото на компанията"}
{"url": "https://www.24chasa.bg/novini/article/7621277", "text": "Британският премиер Борис Джонсън, който за първи път ще участва на голям международен форум с появата му на срещата на Г-7 в Биариц откакто пое поста заяви, че страната му ще бъде енергичен партньор в световните дела, въпреки Брекзит. Борис Джонсън заяви в навечерието на срещата на Г-7, че Обединеното кралство няма да се оттегли от международната общност след като напусне ЕС, а дори напротив, предава  . В Биариц Джонсън ще обсъди неговите планове за Брекзит с председателя на Съвета на Европа Доналд Туск и ще води търговски разговори с американския президент Доналд Тръмп. Късно снощи в телефонен разговор с Тръмп Джонсън обсъди въпроси на международната политика и глобалната търговия. До определената дата за излизане на Великобритания от ЕС – 31 октомври – остават малко повече от два месеца, но Джонсън заяви, че страната му ще бъде енергичен партньор на световната сцена след Брекзит. „Някои хора поставят под въпрос взетото от страната демократичното решение, опасявайки се, че ние ще се оттеглим от света. Някои смятат, че най-добрите дни на Великобритания са минало. На тези хора аз казвам: жестоко се лъжете“, изтъкна Джонсън. Думите на премиера идват след като френският президент Еманюел Макрон предположи,че търговска сделка на Великобритания със Съединените щати след Брекзит ще постави британците във васално положение. При засилени мерки за сигурност във френския курорт Биариц започва тридневната среща на върха на Г-7. Във фокуса на дискусиите на срещата на Г-7 ще бъдат климатичните промени, миграцията, Брекзит, Иран, търговската война с Китай, както и данъците за интернет гигантите.", "date": "2019.08.24", "title": "Борис Джонсън: Ще сме енергичен партньор в световните дела, въпреки Брекзит"}
{"url": "https://www.24chasa.bg/novini/article/7621279", "text": "Екозаводът край Шишманци ще продължи работата си, но се забранява директното изхвърляне на отпадъци на депото. Там трябва да се увеличи запръставянето. Издадено е наказателно постановление на собствениците на предприятието. Това заяви министърът на околната среда и водите Нено Димов, след като направи инспекция в базата. Той пристигна в Шишманци по настояване на жителите на селото и на още няколко населени места около екозавода, които периодично са обгазявани заради пожари в депото. Последният бе на 12 август. Стотици посрещнаха министъра на входа на екозавода. \"Няма да позволим повече да ни тровят. Респираторните заболявания в района се увеличиха рязко\", твърдят от инициативния комитет на протестиращите. Хората бяха разединени относно това, дали заводът да бъде затворен, или да продължи. Директорът му Стоян Гидиков заяви, че са взети мерки за безопасна среда. Термовизуална камера ще следи депото, въведен и нов охранителен режим За обиколката на министъра заводът бе почистен и излъскан. Предстои дискусия на Нено Димов с жителите на засегнатите села.", "date": "2019.08.24", "title": "Министър Нено Димов глобява екозавода край Шишманци за депото"}
{"url": "https://www.24chasa.bg/novini/article/7621283", "text": "Президентът на САЩ Доналд Тръмп заплаши, че ще наложи сериозни мита върху вноса на френско вино в страната, предава AFP. Това се случи точно преди той да отлети за срещата от високо равнище на лидерите на държавите от формата Г-7 във Биариц, предава  . „Това са страхотни американски компании и честно казано, не искам Франция да ги таксува. Много несправедливо \", каза той пред журналисти пред Белия дом малко преди да се качи на хеликоптера си. \"И ако те направят това, ние ще наложим мита върху тяхното вино или ще направим нещо друго. Ще облагаме тяхното вино така, както никога досега не са виждали“, добави президентът.", "date": "2019.08.24", "title": "Тръмп заплаши, че ще наложи мита над вноса на френско вино в САЩ"}
{"url": "https://www.24chasa.bg/novini/article/7621280", "text": "Полицията в Ракитово е заловила и задържала мъж, запалил бащината си къща, съобщи говорителят на областната полицейска дирекция Мирослав Стоянов. В петък през нощта в противопожарната служба във Велинград е бил получен сигнал за пожар в къща, в Ракитово, собственост на 50-годишния местен жител Ангел К. Към мястото незабавно били изпратени екипи на пожарната, които успели да изгасят огъня. При последвалите действия по разследване на случилото се служители от полицейския участък в Ракитово засекли на една от съседните улици 28-годишния Петър К. - син на собственика на подпалената къща. Станало ясно, че след солидна употреба на алкохол младият мъж решил да запали бащиния си дом. Той е направил пълни самопризнания. Пострадали при палежа няма, а бързата намеса на пожарникарите е спасила къщата от сериозни поражения.", "date": "2019.08.24", "title": "Мъж запали бащината си къща в Ракитово"}
{"url": "https://www.24chasa.bg/novini/article/7620739", "text": "Институтът за български език на БАН в момента изработва интерактивна диалектна кулинарна карта. Прави я екип от учени, ръководен от доц. Ана Кочева. Проектът е финансиран от фонд “Научни изследвания” към Министерството на образованието и науката. “Това е отколешна наша идея. Тя е свързана до голяма степен с досегашната ни работа, защото цялата Секция за българска диалектология и лингвистична география работи и върху Български диалектен кулинарен речник. Наш екип преди години създаде друга една интерактивна карта на диалектите от целия езиков континуум: Мизия, Тракия и Македония - това е историко-географското ни землище. Както е известно, държавните и езиковите граници не съвпадат, затова, когато правим нашите проучвания, ние винаги имаме предвид и българските диалекти в Северна Добруджа (днес в Румъния), в Поморавието и Западните покрайнини (днес в Сърбия), македонските български говори във Вардарска Македония (днес в Република Северна Македония) и в Егейска Македония (днес в Гърция), както и в Източна Тракия (днес в Гърция и Турция)\", обясни доц. Кочева. Кулинарната карта Всички населени места, които посетят учените, ще бъдат отразени на картата и с едно кликване ще оживяват хора от различните краища, които по свой начин ще разказват своите рецепти. Ще има пояснение и от лигвистично, и от кулинарно естество. Картата ще заработи на сайта на Института за български език при БАН. “Няма да се чака крайният срок, който е 3 години. Ще започнем да качваме видеото и звуците, които са обработени, през есента и поетапно ще попълваме останалата информация от другите експедиции”, обясни диалектоложката. Ще бъде представена традиционната българска кухня върху цялата наша езикова територия с характерните особености на българските диалекти днес. Учените правят експедиции, за да чуят различните рецепти на различните диалекти. Освен това обаче ще хвърля поглед и върху гозбите на българите и в големите исторически диаспори - Банат, Бесарабия. “Искаме, разбира се, да установим дали и какво все още е съхранено от старите, традиционни български храни. Едно такова кулинарно райониране в лингвистичен аспект ще допринесе много за изследване не само на българската кулинарна терминология, но и, надяваме се, за възстановяване на производството на автентични български ястия и напитки”, обяснява доц. Кочева. Според учените, който иска да приготви нещо от онова, което вижда, би могъл да го прави едновременно с източниците. Картата всъщност щяла да представлява езиковедска и кулинарна енциклопедия на живо. Всяка една говорна област ще бъде представена от различен брой селища според диалектните особености, както и на локалната кухня. В Родопите, както и в Пиринския край и в Тракия ще са вероятно повече, отколкото в Добруджа, защото говорите са по-разнообразни. Учените са категорични, че няма да дискриминират нито един регион, а се водят единствено от езиковедски съображения. Доц. Кочева разказва, че в Троянския край приготвят гозбите с мазнина от сланинка, защото считат, че тя е по-здравословна. Това се отнася и за ритуалното “сватбарско жито”, което там се прави по радостни поводи и е много вкусно. В Банско коронни са капамата и чомлекът; но също и полейникът, който се меси дълго, защото, както обяснила на учените Дешка Кротева, “щом надуйе пръвия пач’, го разбръкаме, то се спийн’е, ние пак го разбръкаме до третия пач’, после го изтуриме и го слагаме в тавичка да се пече.” В Якоруда правят фантастичен десерт, наричат го “грагалета”, полят е обилно със захарен сироп. Харманлийско е известно със своите карталачета, печени на сач. Идеята се роди в секцията в рамките на малък екип, който в момента работи върху нея. Четирима души сме и много отдавна смятаме, че науката, когато това е възможно, особено в лингвистичната география, трябва да се експлицира. Широката аудитория, която не е научна, трябва да вижда работата ни, за да може да добие представа. Идеята ни е да покажем езиковото разнообразие на по-широката публика. Науката трябва да се представя по интересен и атрактивен начин. Езикът винаги събужда интерес, защото всеки е носител или на определен диалект, или следейки книжовната норма, еничарски подхожда към тези, които не я владеят. Забелязала съм такова отношение. Затова езикът е обект на изключителен обществен интерес. Когато за него се говори понятно, тогава има много по-голям смисъл, като всеки нещичко ще чуе. Изключително дразнещо е за нашето езиковедстко ухо погрешното ударение в множествено число сред редица думи, сред които училища̀. Това е нещо, което е в състояние да ни влуди. Непрекъснато с повод и без повод акцентираме върху това - учѝлища, съдѝлища, чита̀лища и всичко останало. Хора, които са ангажирани с училищното дело, като че ли масово правят тази грешка. Затова си позволявам да го кажа от вашата трибуна, макар да не е свързано много с темата. И все пак е някакъв диалектен маркер. Туриме вода. У водуто туриме сол. Па малко засолиме така морузено брашно. Кипне ли и така със ручете - хоп, турамо колко сакаме да е голем качамако. Покипи, покипи, покипи, така та стане. Па тега, като докачим качамилчето, па бръкам, бръкам, бръкам, па мама ми е казвала: бъркаш само на едну страну, та убаво да излази качамако. И тека праеше да е мазен. Да нема това брашното да е застало. Па бръкам, бръкам, бръкам, изпотим се, ама га е направим кае що требе. Тека... И по-мек така, запичано. И като узнем у тепсиото и ги изсипем там. По-мек га праим. А ка га ручаме са сиренье и с млеко, малко по-твърд. И узем у тепсиото, подмажено. И режеме със конци. Наредиме отдоле у тепсиото качамако, филиите. Па туримо сиренье, па туриме спържи от прасето. Оно меснати пръжници. Па като ги наредим - ред спръжата, ред от качамако и най отгоре завръшваме само с качамак. И посолимо с мас. И като туриме вътре у вурньото, оно се запече. Да ядеш, да ядеш, па да се изпотиш. И така, нарежем на парченца и ручаме. Отделно си па топиме с пресно млеко. Я съм от село и си се такива убави манджи праим. Спръжите се правят от прасето, като го заколим. От месото по-меснатото. По меснатото га нарежемо и го оставиме да престои вечерта. На сабале почвам. Я праве спръжото у бакърен котлон. Нали знаете какво е бакърен котлон? Там си имам едно като качамилче, ма доле зашилено и си бръкам. Бръкам, бръкам, бръкам, докато видим, че се поизпръжу. И тега мама ме е учила у отделну паницу узнем та вода. Разбъркам, разбъркам, та сипем у месото, та се разкълчищави месото. Разбирате ли? Като топнем с качамако, да не ти е само пръжка. А там, дека съм женена, они пък сушот месото, та се прави спържата само със суво, ама това е за по-млади, ко има зуби. А за нас е те тае спръжка. Женена съм към Драгоман едно село. Там текуво правим. Ама нашето по-арешу спръжу. И като донесеше у заводо, леле, че да носиш от туо вашто спържу, защото като топнеш разкълчищавени, ко нема зуби, е красота. Те така е, да. *", "date": "2019.08.24", "title": "БАН чертае кулинарна географска карта: сармите са фтички в Троянско и гушки в Родопите"}
{"url": "https://www.24chasa.bg/novini/article/7621320", "text": "Дилър на наркотици е задържан при операция на полицията в Пазарджик, съобщи говорителят на областната полицейски дирекция Мирослав Стоянов. 40-годишният Костадин К. бил наблюдаван в продължение на няколко месеца, докато се пристъпи към оперативна реализация. При обиск в жилището му в града оперативните работници открили около 84 грама марихуана, готова за продажба. Намерени са още електронна везна, металдетектор, старинна монета, нерегистрирана пневматична пушка. Задържаният е криминално проявен и наркозависим. Извършвал е престъпната си дейност освен в Пазарджик, но и в региона, като е разпространявал основно марихуана, амфетамин и метадон. Предстои да се установи и дали откритата пневматична пушка не е преработена за стрелба с малокалибрени боеприпаси. По искане на окръжната прокуратура в Пазарджик съдът наложи постоянна мярка за неотклонение \"задържане под стража\" на дилъра.", "date": "2019.08.24", "title": "Дилър на наркотици е задържан в Пазарджик, съдът го остави за постоянно в ареста"}
{"url": "https://www.24chasa.bg/novini/article/7621324", "text": "28-годишен мотоциклетист е ранен вследствие на катастрофа, станала в ранните часове на петъчния ден, съобщиха от ОД на МВР Враца. Мъжът е от Бяла Слатина и е управлявал мотоциклет „Ямаха“, но е загубил контрол над него и се е блъснал в бордюр, предава  . Транспортиран е до болницата във Враца с черепно-мозъчна травма и разкъсна рана в областта на корема, но няма опасност за живота му, уточняват от МВР. Мъжът е проверен за алкохол, отчетено 1,77 промила в издишания въздух.", "date": "2019.08.24", "title": "Мотоциклетист е в болница след катастрофа във Врачанско"}
{"url": "https://www.24chasa.bg/novini/article/7621328", "text": "При проведена на 23 август специализирана полицейска операция на служители от отдел „Криминална полиция“ на ГДНП и техни колеги от ОДМВР-София, в гориста местност до Костинброд, е разкрита нива за отглеждане на канабис, съобщиха от пресцентъра на МВР. На място, в момента на полагане на грижи за растенията, са установени и задържани двама мъже – на 45 и 49 години, и двамата жители на община Костинброд, неизвестни до момента на органите на МВР. Установено е, че в нивата са се отглеждали 125 растения в напреднал етап на развитие, готови за беритба, открити са и пособия за отглеждането им – бидони с вода за напояване, торове и препарати. При последвали процесуално-следствени действия в дома на 45-годишния криминалистите открили над 200 грама суха маса (марихуана). По случая е образувано досъдебно производство по чл. 354 в, ал.1 от НК, работата по документирането му продължава под ръководството на Окръжната прокуратура- София. 45-годишният е задържан с прокурорско постановление за срок до 72 часа, а на 49-годишният е наложена мярка \"Парична гаранция\".", "date": "2019.08.24", "title": "Полицаи разкриха нива с канабис до Костинброд"}
{"url": "https://www.24chasa.bg/novini/article/7621336", "text": "Ако ви се наложи да имате работа с чиновници, най-добре е да я свършите между 10 и 11 часа, тъй като тогава служителите са най-продуктивни, пише в. \"Мирър\". Изданието цитира национално проучване на сайта за наемане на офис персонал с променливо работно време Workthere, осъществено сред 2000 души. Те били запитани кога са най-продуктивни на работното си място по дни и часове. Вторникът е посочен като най-добър ден от седмицата за постигането на най-висока производителност. Той е следван от понеделника и срядата. Деветнадесет процента от запитаните доверили, че се чувстват най-производителни между 8 и 11 часа сутринта. Само два процента от анкетираните се похвалили за висока производителност между 4 и 6 часа следобед. Средностатистическият офис служител във Великобритания си ляга в 22:30 часа и се събужда в 06:45 часа, установи проучването.", "date": "2019.08.24", "title": "Проучване: Офис служителите са най-продуктивни между 10 и 11 часа"}
{"url": "https://www.24chasa.bg/novini/article/7621338", "text": "Екипи на ПСС оказват помощ на жена с изкълчен крак край хижа „Рай“ в Стара планина. Това съобщиха от Планинската спасителна служба (ПСС) към Българския червен кръст (БЧК), цитирана от  . Подготвя се акция за транспортирането ѝ от хижата към Калофер.", "date": "2019.08.24", "title": "Спасители помагат на жена с изкълчен крак край хижа \"Рай\" в Стара планина"}
{"url": "https://www.24chasa.bg/novini/article/7621206", "text": "Броят на жертвите при проливните дъждове и свлачища в югозападната провинция Съчуан достигна 12, други 26 души са в неизвестност, съобщиха властите в петък. Общо 95 500 туристи в град Уънчуан и други околии са били евакуирани до 12:00 ч в петъй. Няма блокирани туристи в засегнатите от бедствието райони, предава  . Проливните дъждове и свлачища мъчат няколко околии в провинцията, като Уънчуан и Сунпан от вторник. Разрушени са редица пътища, поради което голям брой пътници бяха блокирани. Властите са организирали автобуси и частни автомобили за евакуиране на туристите. Продължават усилията по издирване на изчезналите и съответните спасителни дейности.", "date": "2019.08.24", "title": "12 загинали и 26 в неизвестност при проливните дъждове в Югозападен Китай"}
{"url": "https://www.24chasa.bg/novini/article/7621342", "text": "Връщането на Русия във формата Г-7 ще бъде „грешка“, тъй като такова решение ще даде на Москва „грешен сигнал“, според Норберт Рьотген, предава РИА Новости. Това заяви ръководителят на комисията по външна политика на германския парламент Норберт Рьотген в интервю за немско радио, предава  . Той сподели, че \"няма причина\" за повторна покана на Русия за Г-7 и обвини Москва в това, че води \"активна война\". \"Причината за изключването на Русия беше, защото тя наруши основните принципи на взаимодействие между държавите, като поведе активна война. И ако това не се промени, Русия няма да сътрудничи с никого. Но те искат да я подканят да се върне в групата, това ще бъде неправилен сигнал\", обясни политикът. По-рано Игор Ковалев, заместник-декан на Факултета по световна икономика и световна политика във Висшата школа по икономика, заяви, че няма реални предпоставки, които биха позволили на Русия да се върне в организацията.", "date": "2019.08.24", "title": "Бундестагът: Връщането на Русия към Г-8 ще бъде грешка"}
{"url": "https://www.24chasa.bg/novini/article/7621344", "text": "Иран извърши успешно пробно изстрелване на нова ракета, съобщи командващият Корпуса на гвардейците на Ислямската революция генерал Хосейн Салами, цитиран от Асошиейтед прес, на фона на нарастващо напрежение между Техеран и Вашингтон. Според близката до иранските елитни сили осведомителна агенция Тасним ген. Салами е информирал днес група ирански духовници за извършеното вчера изстрелване, предаде БТА. Той го определил като успех за страната, но не съобщил подробности за ракетата или изпитанието. В четвъртък Техеран представи официално зенитно-ракетния си комплекс родно производство \"Бавар-373\". Иран развива собствена отбранителна промишленост от 1992 г., припомня АП.", "date": "2019.08.24", "title": "Иран: Успешно изстреляхме нова ракета"}
{"url": "https://www.24chasa.bg/novini/article/7621243", "text": "Министерство на външните работи предупреждава за обявена от испанската преса поредица от стачки в транспортния сектор на страната, вследствие на които се очакват затруднения при масовото завръщане от отпуските на почиващите през август. За днес са планирани стачни действия на служителите на паспортния контрол на летището в Палма де Майорка. Вестник El Mundo отбелязва, че на тези дати по принцип се обслужват пътници, пристигащи от Обединеното кралство, България и Румъния. За днес и утре са предвидени стачни действия и на летище „Прат” - Барселона на наземния персонал на авиокомпания Iberia. В случай на нужда българските граждани могат да се свържат с посолството на България в Мадрид на телефони: +34 913455761 и в извън работно време на номер: + 34 913 456 651.", "date": "2019.08.24", "title": "Външно предупреждава за стачки в транспортния сектор в Испания"}
{"url": "https://www.24chasa.bg/novini/article/7621354", "text": "Комисията за противодействие на корупцията и за отнемане на незаконно придобито имущество не е установила конфликт на интереси по отношение на кмета на Червен бряг инж. Данаил Вълов във връзка с обществената поръчка за така наречения \"топъл обяд\". Това съобщиха от община Червен бряг, като се позоваха на решение на комисията, получено в Община Червен бряг. По отношение на инж. Вълов не е установен конфликт на интереси във връзка с подписването на договори с фирмите \"поради липса на частен интерес, негов или на свързано с него лице\", е посочено в решението на комисията. Конфликт на интереси не е установен при тази обществена поръчка с предмет \"Приготвяне и доставяне на храна \"Топъл обяд\" в община Червен бряг\" и при заместник-кметовете Светослав Георгиев и Камен Влахов, както и при съветника Явор Бакърджиев, е констатирала комисията. Документът е предоставен и на Окръжната прокуратура - Плевен.", "date": "2019.08.24", "title": "Без конфликт на интереси при кмета на Червен бряг за обществената поръчка \"топъл обяд\""}
{"url": "https://www.24chasa.bg/novini/article/7621361", "text": "Британски специалисти по подводна археология откриха древна технология, която е изпреварила времето си с хиляди години, съобщи Лента. Изследователите се натъкнали на дървена платформа на 8000 години в морето, източно от град Ярмут на остров Уайт. Тя е на дълбочина 11 метра. Но в древността, когато остров Уайт бил свързан с материка, се е намирала на сушата, предава БТА. Платформата е съставена от няколко пласта обработени дървени трупи и е поставена върху хоризонтална основа. Учените открили доказателства за владеене на новаторски методи за обработване на дървесината, за които се смяташе, че са се появили хилядолетия по-късно. Платформата датира от новокаменната епоха, която започнала преди около 12 000 години и продължила до 6500 - 1200 г. пр. Христа. Наскоро международна група учени постави под съмнение високите технологични способности на неандерталците. Учените доказаха, че получаването на брезова смола като онази, която ползвали неандерталците, е по-прост процес, отколкото се смяташе досега.", "date": "2019.08.24", "title": "Археолози попаднаха на изпреварила времето си технология от каменната епоха"}
{"url": "https://www.24chasa.bg/novini/article/7621137", "text": "През последните 5 години у нас не е реализиран нито един морски круиз от двете ни пристанища Варна и Бургас, показват данни на Евростат за тенденциите при развитието на този вид морски туризъм в страните на ЕС през миналата година. Единственият морски круиз, тръгнал от пристанище Варна е бил през далечната 2013 г., сочи европейската статистика. Въпреки това много наши туристически компании предлагат круизи с организиран транспорт с най-известните лайнери на известни круизни компании като Celestyal Cruises /тръгване от Лимасол/, Costa Cruises или Costa Crociere - круизна компания, базирана в Генуа, Италия, собственост на най-големия круизен оператор - американско-британската корпорация Carnival Corporation and plc, конгломерата Royal Caribbean Cruises LTD и др., предаде БТА. Родните компании предлагат круизи с организиран транспорт до начално и крайно пристанище, което отменя ангажиментите на туристите за организация на самолетни билети. За онези, които искат да отплават от начално пристанище, родните туроператори съдействат за евтини самолетни билети по специални тарифи на авиокомпаниите, хотелско настаняване и визи, където е необходимо. Така например круизът \"Венецианско колело\" с полет от София до Венеция и оттам с круизен кораб струва около 2000 лева, круизът \"Американска мечта\" с полет от Истанбул до Маями, САЩ, включва 10-дневен круиз до Ямайка, Кайманови острови, Маями на цена от 3 570 лева и др. Някои от най-евтините круизи, предлагани от наши компании, включват много изгодни отстъпки до 50 на сто за втори човек при пътуването, като например петдневна екскурзия с кораб около Италия за 500 лева на човек, а три дни с кораб по Средиземноморието на южната ни съседка Гърция се оферират за около 600 лева на човек. Предлагат се и луксозни оферти по 1 600 лева на човек за 7 дни круиз по най-екзотичните кътчета на Средиземно море, както и оферта от 1 700 лева за 7 дни по крайбрежието на Адриатика. БЛИЗО 7 МЛН. ЕВРОПЕЙЦИ СА ПЪТУВАЛИ С КРУИЗИ През миналата година броят на пътниците, които са пътували с морски круиз от страна на ЕС до различни дестинации достига 7 милиона души, като надминава рекорд от 6,9 млн. през 2012 г., сочат данните на Евростат. Най-много пътници /около 85 на сто от всички пътували/ са започнали своя круиз в една от петте страни на ЕС, като лидерството за най-много туристи на круизни кораби се държи от Италия - близо 2 млн. души са тръгнали на път от пристанища в Италия. Следват: Испания - 1,5 млн. пътници, Германия - 1,1 млн. пътници, Великобритания - 1 млн. пътници и Белгия - 500 хиляди пътници. Най-много пътници са потеглили на круизни пътешествия от две европейски пристанища, които държат лидерството при този вид туризъм: Саутхямтън, Великобритания - над 830 хиляди пътници и Барселона, Испания - 720 хиляди пътници. При съседите ни безспорен лидер в круизните пътувания е Гърция с над 220 хиляди пътници от пристанища на южната ни съседка. Броят на круизните пътувания от Турция бележи спад: от 250 000 пътници през 2013 г. - до около 60 000 през м.г. и то предимно с дестинации в Средиземно море. Северната ни съседка Румъния също няма реализиран нито един круиз от свое пристанище през миналата година. Морските круизни пътувания, обхванати от тази статистика, са тези, при които пътниците са снабдени със собствени каюти и развлечения на борда. Пътниците на фериботи или на еднодневни екскурзии с кораб не са включени в изследването, уточнява Евростат.", "date": "2019.08.24", "title": "Евростат: През последните 5 години у нас не е реализиран нито един морски круиз"}
{"url": "https://www.24chasa.bg/novini/article/7621141", "text": "Администрацията на американския президент Доналд Тръмп планира да отвори консулство на САЩ в Гренландия на фона на повишения стратегически и икономически интерес към тази датска територия, предаде Асошиейтед прес. Държавният департамент съобщи в писмо до американския Конгрес, че повторното отваряне на консулство в Гренландия е част от по-широк план за увеличаване на американското присъствие в Арктика, предава БТА. Тази седмица президентът Тръмп предизвика дипломатически спор с американския съюзник Дания, след като предложи САЩ да купят Гренландия, а датското правителство отхвърли идеята. През 1940 г. САЩ отварят консулство в Гренландия, след нацистката окупация на Дания. Консулството е затворено през 1953 г. Новото може да бъде отворено догодина в Нуук - столицата на полуавтономната територия в състава на Кралство Дания.", "date": "2019.08.24", "title": "САЩ възнамеряват да открият консулство в Гренландия"}
{"url": "https://www.24chasa.bg/novini/article/7621147", "text": "Американският президент Доналд Тръмп съобщи, че внасяни от Китай продукти, за които беше определено да бъдат обложени с 10-процентни мита от 1 септември, ще бъдат обложени с 15 процента, предаде Асошиейтед прес. Тръмп обяви още, че считано от 1 октомври, стоки и продукти, които в момента са с 25 процента мито, ще бъдат облагани с 30 процента, предава БТА. Изявлението на президента на САЩ беше направено, след като Пекин обяви, че ще наложи нови мита от 5 процента и 10 процента на американски продукти на стойност 75 милиарда долара.", "date": "2019.08.24", "title": "Тръмп обяви нови ответни търговски мерки срещу Китай"}
{"url": "https://www.24chasa.bg/novini/article/7621151", "text": "Година след внезапното американско преобръщане на 180 градуса в Канада, ръководителите от Г-7 се срещат отново в югозападния френски град Биариц за тридневни дискусии, посветени на световните кризи в контекста на неяснотите, подхранвани от позициите на Доналд Тръмп и идването на власт на Борис Джонсън във Великобритания, информира Ройтерс. Този път срещата на лидерите на либералните демокрации (Германия, Канада, САЩ, Франция, Италия, Япония и Великобритания) вероятно ще приключи без заключителна декларация, за да се избегне случилото се през юни 2018 година, предава БТА. Тогава американският президент отхвърли в публикация в Туитър одобрените след продължителни преговори точки на финалната декларация, след като преди това ги беше приел, предизвиквайки гнева на партньорите си. Сега Франция, която ще поеме през януари от Канада ротационното председателство на Г-7, се опитва да заобиколи препятствието. Друга новост на срещата през 2019 година е, че тя е обявена под мотото \"борба с неравенствата\" и на нея са поканени много ръководители на страни извън Г-7 като индийския премиер Нарендра Моди и президентите на Чили, Египет, Сенегал, Руанда и Буркина Фасо. Въпреки тази промяна на метода и формата, полето за маневри на Франция се очертава тясно, тъй като Доналд Тръмп е определян от колегите му като все така непредвидим, британският премиер Борис Джонсън е съсредоточен върху Брекзита, германската канцлерка Ангела Меркел предизвика слухове за здравословното си състояние, а италианският премиер Джузепе Конте е обречен да играе роля на фигурант след обявяването на оставката на неговото правителство в контекста на остра политическа криза. Темите, които ще се обсъждат във френския курортен град са многобройни: климат, Иран, миграция, Брекзит, положението в Хонконг и Кашмир, търговската война с Китай, данъците за интернет гигантите - все въпроси, които се очаква да предизвикат ожесточени дискусии и трудно постигане на компромис между седемте. От 1998 година Русия редовно присъства на срещите на Г-7 и групата се преименува на Г-8, припомня Франс прес. През 2014 година обаче Русия под управлението на Владимир Путин бе извадена от Г-8 след анексирането на украинския полуостров Крим от Москва и въведените антируски санкции. Малко преди срещата в Биариц Доналд Тръмп се изказа за възстановяване на Г-8 и завръщане на Русия. Френският президент Еманюел Макрон определи, че би било добре Русия да се върне в Г-8, но при условие, че бъде постигнато съвместно решение с Украйна въз основа на споразуменията от Минск. Седемнадесет души бяха арестувани, а четирима полицаи пострадаха леко снощи в югозападното френско градче Юрюн при сблъсъци между протестиращи и силите на реда, съобщиха властите, цитирани от Франс прес. Сблъсъците избухнаха близо до лагера, където са се настанили част от противниците на Г-7. В навечерието на днешното откриване на срещата на високо равнище в Биариц полицаите бяха леко ранени от бомбички, според префектурата. Оттам уточниха, че ситуацията е била стабилизирана малко след 22 ч. снощи. До момента префектурата няма информация за ранени демонстранти. Задържаните са били санкционирани заради скриване на лицата си и участие в струпване на много хора. Те са отведени в предварителен арест. За днес е насрочена демонстрация, която ще се проведе между Юрюн в Испания и Андай във Франция. Повече от 13 000 полицаи и жандармеристи са мобилизирани в Биариц и региона, за да гарантират сигурността на срещата на Г-7, както и на контрасрещата - антиГ-7, която се проведе успоредно извън балнеоложкия курорт и завърши вчера.", "date": "2019.08.24", "title": "Полицаи пострадаха при сблъсъци с демонстранти преди срещата на Г-7 в Биариц"}
{"url": "https://www.24chasa.bg/novini/article/7621153", "text": "КНДР изстреля днес две ракети в морето край източния си бряг, съобщи южнокорейската агенция Йонхап, която цитира южнокорейски военни, предаде Ройтерс. Ракетите са били изстреляни от района Сондок в провинция Южен Хамгьон и са прелетели около 380 километра при максимална височина от 97 километра, съобщи южнокорейската агенция Йонхап като се позова на заключения в обединения комитет на началник-щабовете в Сеул, предава БТА. След спешно заседание на националния съвет за сигурност при президента на Южна Корея беше съобщено, че участниците са изразили сериозна загриженост и призовават Северна Корея да се въздържа от действия, които водят до ескалация на напрежението. По данни на японското министерство на отбраната, са изстреляни балистични ракети с малък обсег, които не са достигнали японските териториални води и изключителната икономическа зона на страната в Японско море. \"Новото изстрелване на ракети, което КНДР осъществи, е поредно нарушение на действащите резолюции на Съвета за сигурност на ООН\", заяви днес пред журналисти в Токио министърът на отбраната Такеши Ивая, цитиран от ТАСС.", "date": "2019.08.24", "title": "Пхенян изстреля две ракети в морето край \nизточния си бряг"}
{"url": "https://www.24chasa.bg/novini/article/7621159", "text": "Президентът на САЩ Доналд Тръмп през последните месеци е изразявал недоволство, че трябва да присъства на започващата днес среща на високо равнище на Г-7 в Биариц, защото там, според него, ще се отдели прекалено много внимание на екологични въпроси, съобщи вчера американският телевизионент канал Си Ен Ен. По информация на източници на медията, американският държавен глава \"заявявал на помощниците си, че не разбира защо въобще трябва да ходи на срещата на Г-7\". Той дори казвал, че това ще е чиста загуба на време. Си Ен Ен посочи, че до началото на лятото в Белия дом не е имало яснота дали Тръмп смята да пътува за Биариц, предаде БТА. Вместо да се говори за околната среда и замърсяването на океаните, както Тръмп предполагал, че ще стане, той предпочитал да посвети време на обсъждане на световната икономика, на положението в САЩ и на работата на неговата администрация. Сътрудниците на американския президент положили усилия в Биариц да бъде отделено повече внимание на икономически въпроси. Според Си Ен Ен, Тръмп е споменал пред френския си колега Еманюел Макрон, пред японския премиер Шиндзо Абе и пред други лидери, че няма желание да пътува за Биариц. В днешна редакционна статия германският всекидневник \"Пфорцхаймер цайтунг\" пише, че \"Тръмп трови социалния климат - не само в САЩ, а и в останалата част от света\". \"Можем да предположим, че нещата ще се влошат, защото Тръмп видимо увеличава броя на нападките, които предприема\". \"Причината е ясна\", пише изданието, \"одобрението за неговата работа спада драматично, но преди всичко американската икономика върви надолу, а мнозина икономисти очакват рецесия през 2020 г., която е изборна година\". \"Тръмп сплотява последователите си с агресивно празнодумство - и отклонява вниманието от проблемите у дома\", анализира \"Пфорцхаймер цайтунг\" и заключава, че такава трудна ситуация може да доведе до политическо цунами.", "date": "2019.08.24", "title": "Си Ен Ен: За президента Тръмп участието в Биариц е загуба на време"}
{"url": "https://www.24chasa.bg/novini/article/7621167", "text": "Иран е разработил ракети с висока точност, които все още не е показвал, вчера днес иранският заместник-министър на отбраната генерал Касем Такизадех, цитиран от полуофициалната иранска агенция Фарс, предаде Ройтерс. Генералът не разкри подробности за новите оръжия, предава БТА. Американският президент Доналд Тръмп изтегли САЩ от международната ядрена сделка с Иран миналата година и наложи санкции срещу ислямската република в опит да попречи на Техеран да разработва балистични ракети и да помага на своите протежета в Сирия, Йемен, Ливан и Ирак. \"Днес имаме много точни ракети, които още не сме показвали\", каза Такизадех, цитиран от Фарс. Иран показа в четвъртък нова противовъздушна система с ракети \"земя-въздух\" с голям обсег, собствено производство, на фона на засилващо се напрежение със САЩ, припомня Ройтерс.", "date": "2019.08.24", "title": "Иран: Разполагаме с ракети с висока точност, които все още не сме показвали"}
{"url": "https://www.24chasa.bg/novini/article/7621169", "text": "След бурни реакции както от демократи, така и от републиканци, Доналд Тръмп се отказа да съкрати с 4 милиарда долара бюджета на американската дипломация и помощта за чуждестранно развитие, предаде Франс прес, позовавайки се на днешно изявление на Държавния департамент. \"Президентът реши да не дава ход на предложение за анулиране на някои средства, отпускани на Държавния департамент и Американската агенция за международно развитие\", заяви говорител на американската дипломация, предава БТА. В началото на месеца бюджетнияут офис на Белия дом обяви незабавно замразяване на отпускани средства за тази бюджетна година (която завършва в края на септември) за редица програми - от мироопазващи операции до световното здравеопазване и международната борба срещу наркотиците. В съобщението се намекваше, че замразяването може да се превърне в анулиране. Редица неправителствени организации, както и водещите представители на комисиите за външните работи на двете камари на Конгреса - демократи и републиканци енергично настояха администрацията да преразгледа решението си. Такова анулиране \"би означавало да сеотрежат над 4 милиарда долара жизненоважни средства за американската външна политика\", заявиха представителите на тези комисии. \"Това би навредило на националната ни сигурност и на насърчаването на световното водачество на САЩ и е директно посегателство над разделението на властите\", добавиха те. \"Разбрахме се да продължим прегледа на програмите си и да пренасочваме другаде всяко финансиране, което не поддържа пряко нашите приоритети\", увери днес Държавният департамент.", "date": "2019.08.24", "title": "Тръмп се отказа от орязване на бюджета на дипломацията и помощта за развитие"}
{"url": "https://www.24chasa.bg/novini/article/7621175", "text": "Китайската полиция в граничния град Шънчжън съобщи, че тази сутрин е освободила задържания служител на британското консулство в Хонконг Саймън Чън, предаде Асошиейтед прес. В кратко съобщение в социалните медии полицията каза, че Чън е бил освободен, както е било планирано, а правата му са били защитени \"в съответствие със закона\", предаде ДПА. По-рано тази седмица Великобритания изрази загриженост във връзка със съобщенията в хонконгски медии, че неин консулски служител е изчезнал в континентален Китай и може да е бил задържан, предава БТА. Чън е служител по търговските и инвестиционните въпроси в шотландския отдел на британското консулство. Той е бил в континентален Китай по бизнес дела и след 8 август нямаше информация къде се намира, съобщи в. \"Хонконг фрий прес\". Китайският в. \"Глоубъл таймс\" съобщи, че Чън бил задържан, защото търсел услугите на проститутка. Хонконг и Пекин действат съвместно по наказателни дела, но административното задържане в Китай не е част от тях. Неясно формулираната практика позволява на Пекин да задържа лица за срок до 15 дни, без да им предявява обвинения, и това е обект на остра критика от правозащитни групи. Азиатският финансов център беше разтърсен от тримесечни антиправителствени демонстрации, които накараха британски политици да изразят загриженост за бившата си колония, което разгневи Пекин. След задържането на Чън, вчера Канада каза, че временно преустановява пътувания до Китай на нейни служители в Хонконг.", "date": "2019.08.24", "title": "Китай освободи задържания служител от британското консулство в Хонконг"}
{"url": "https://www.24chasa.bg/novini/article/7621177", "text": "Президентът на САЩ Доналд Тръмп потвърди снощи, че няма да пречи на ръководителя на американския Федерален резерв Джером Пауъл да подаде оставка, предаде Франс прес. \"Бихте ли искали той да подаде оставка?\", го запита журналист, преди държавният глава да отпътува за срещата на високо равнище на Г-7 във Франция, предава БТА. \"Ако го направи, не бих го спрял\", отговори президентът за председателя на централната банка на САЩ, когото назначи, но редовно критикува яростно. \"Не мисля, че върши добра работа\", посочи Тръмп за Пауъл.", "date": "2019.08.24", "title": "Тръмп: Няма да спирам Пауъл да подаде оставка като шеф на Федералния резерв"}
{"url": "https://www.24chasa.bg/novini/article/7620787", "text": "Направете си кафе. Подсладете се и с парче шоколад, докато все още можете. Съвсем скоро тези наслади може да изчезнат. До 20 години животът няма да е такъв, какъвто го познаваме. Повишаващите се температури ще увеличат турбуленциите, ще предизвикат повече психози и в света. Сегашната средна световна температура е с 0,85 градуса по-висока, отколкото е била през XIX век. Всяко от последните три десетилетия е било по-топло от предишното, откакто започва да се води статистика през 1850 г. Основна причина за затоплянето, наблюдавано от средата на XX век, е човешката дейност. Повишение на температурата с 2 градуса в сравнение с периода преди индустриализацията се смята от учените за праг, отвъд който съществува много по-висок риск от опасни и потенциално катастрофални промени в околната среда. Все по-често в Южна и Централна Европа се наблюдават горещи вълни, горски пожари и суши. Средиземноморието става по-сухо, което го прави още по-уязвимо на изпепеляващия огън. Северна Европа става значително по-влажна и наводненията през зимата могат да се превърнат в нещо обичайно. Градските области, където в момента живеят четири пети от европейците, са изложени на горещи вълни, наводнения или покачване на морското равнище. Жегите засягат пряко природата и в България. Редица видове в Черно море са заплашени, иглолистните гори съхнат, комбинацията от масов туризъм и климатични промени в защитените територии с крехък природен баланс ускорява бързата загуба на биоразнообразие, предупреди миналата година Веселина Кавръкова, ръководителка на WWF България. Големите горещини в Европа през 2018 г. доведоха до намаляване на добива на пшеница в Германия с 15%. Променящата се глобална температура означава, че какаовите дървета, които растат само на 20 градуса южно и северно от екватора при висока влажност и богата почва, се борят за живота си. Изследване на Международния център за тропическо земеделие показва, че до 2030 г. голяма част от производителите на какао ще фалират.  Рекордните жеги застрашават и районите, където се отглежда кафе, както и пчелите, които се грижат за една четвърт от световната кафеена реколта. Кафето, опрашвано от пчелите, има повишен добив и качество, а по-високите температури и променливото време означават, че пчелите не са така продуктивни. През последните 10 години Медоносните насекоми са толкова важна част от нашата екосистема, че тяхното изчезване би означавало загубата на важни култури - от основни храни до памука. Фъстъците също са застрашени, тъй като прегарят, когато е твърде горещо. При висока влажност ядките плесенясват, а при недостиг на валежи не покълват. Популярността на авокадото през последните години рязко вдигна търсенето. За отглеждането на две авокадови растения обаче е необходима вода колкото за банята на четирима души. Още повече че 80% от авокадото в Америка се отглежда в Калифорния, където сушата заради жегите вече се смята за нормална. Достигането на авокадото до купувачите става все по-трудно и скъпо, затова е възможно скоро да го гледаме само на картинка. Сякаш загубата на толкова сладости в живота не е достатъчна, ами ако температурите продължават да се покачват, няма да можем и да удавим мъката си в чаша хубаво вино. През следващите 50 години се очаква тъй като климатът става твърде горещ. Има над 1000 сорта винено грозде, но само 12 от тях съставляват по-голямата част от популярните вина. Общо около 1 млн. растителни и животински видове са застрашени от изчезване през следващите десетилетия, сочи доклад на ООН за намаляването на питейната вода, на горите, на опрашващите насекоми, рибите и др. Климатичните модели прогнозират постоянно отслабване на лятната атмосферна циркулация, съпроводено с покачване на температурите. В резултат в определени райони ще има влажен и топъл климат за по-дълго време. Вероятността от екстремни климатични условия се увеличава със средно 4%. Най-уязвими са райони в Северна Америка, Централна Европа и Северна Азия. В централната част на Северна Америка вероятността от суша с продължителност повече от 14 дни нараства с 10%. Дори ако се постигне целта на Парижкото споразумение за ограничаване на повишаването на температурата под 2 градуса, Средиземноморието и Честите и интензивни морски топлинни вълни стават причина за избелването на коралите, което на свой ред уврежда микроскопичните водорасли, осигуряващи им енергия и допринасящи за ярките им цветове.   Учени откриха доказателства, че след топлинна вълна кораловите скелети започват да се разлагат до седмици. Това означава, че много други морски създания, които ги обитават, също са изложени на сериозен риск. Заплаха е надвиснала и над кралските пингвини в Антарктида. При най-вероятния сценарий 70% от днешните 1,1 млн. размножаващи се двойки кралски пингвини внезапно ще се преместят или ще изчезнат преди края на столетието. Те се размножават само на специфични изолирани острови - без ледена покривка и лесен достъп до морето, в Южния океан и могат да правят обиколки на разстояние от над 600 км, ловувайки риба в антарктическите води.  Със затоплянето на океаните полярният фронт на Антарктида - богато на храна течение, което се появява, където студени дълбоки води се смесват с умерените морета и поддържа огромно количество морски живот, бива изтласкван на юг. Това означава, че възрастните пингвини трябва да се отдалечават още повече от гнездата си, за да търсят храна, оставяйки потомството си гладно за по-дълго време. Проучване, водено от Федералната служба на САЩ за рибата и животинските ресурси, показва, че след 40 години полярните мечки в света ще бъдат с една трета по-малко. При сегашните условия морският лед на полюсите активно се топи, което лишава мечките от обичайните платформи, от които се нуждаят за лов и оцеляване. Има и добра новина ако не за хората, то поне за някои насекоми. Азиатските тигрови комари ще бъдат в изгодно положение поради затоплянето. Според ентомолозите комарите вече са увеличили броя и скоростта на размножаване заради по-топлите и влажни зими. Предполага се, че през следващите 20 години местообитанието на комарите от този вид ще се увеличи с 5 до 16% и почти до 50% до края на века, като ареалът на разпространението им обхваща цялото крайбрежие на Атлантическия океан. Ако процесите не спрат, 25% от площта на Земята ще се превърне в пустиня - Амазония, Щатите, Южна Европа и голяма част от Азия. Ледените територии на за развитие на селско стопанство.  Стопяването на ледовете в Гренландия може да допринесе за до 33-сантиметрово покачване на морското равнище до 2100 г., което ще потопи напълно големи американски градове като Лос Анджелис, Ню Орлианс и Сан Франциско. Преди дни правителството на Исландия официално обяви първата “смърт” на ледник в страната с церемония с участието на премиерката Катрин Якобсдотир. Ледникът Окьокюл оцелял 700 години на върха на вулканична планина. Той загуби статута си на ледник още през 2014 г. заради стопяване и изтъняване. На церемонията в присъствието на бившата президентка на Ирландия Мери Робинсън исландският геолог Оддур Сигурдсон откри паметна плоча, отбелязваща изчезването на първия от стотиците ледници на северния остров. Като послание към бъдещето на плочата е изписано: “През следващите 200 години всички големи ледници се очаква да последват същия път. Този монумент е свидетелство, че ние знаем какво се случва и какво трябва да се направи”.  Вечните ледове на планетата крият и зловеща опасност - древни, непознати на човека вируси и бактерии. Такива, за които никой няма имунитет и не знае как да се предпази. Според еволюционния биолог Жан-Мишел Клавер от университета в Марсилия вируси, които са предизвиквали глобални епидемии преди стотици хиляди години, са скрити в леда, който се топи все по-бързо. Изменението на климата вече се отразява и на здравето на хората. Наблюдава се увеличение на броя на свързаните с горещините смъртни случаи в някои региони и намаляване на свързаните със студа смъртни случаи в други. В същото време излагането на висока температура изостря болести като диабет, белодробни и неврологични проблеми, язви, бъбречни заболявания, засяга съня. От жегата се замърсява и въздухът, което причинява също Смогът не само убива, но и влияе негативно на психиката, а най-засегнати са подрастващите, се казва в скорошно проучване на британски учени. Младежите в юношеска възраст, които живеят в големи градове, където замърсяването на въздуха е над нормите и се забелязва отчетлива концентрация на азотен диоксид, са по-застрашени от развиване на психоза и параноя в сравнение с останалите си връстници. Експертите посочват, че макар да има много други фактори, замърсяването и глобалното затопляне се отличават като едни от най-големите виновници за развиването на много и различни по вид заболявания, а тази тенденция ще става все по-забележима в бъдеще.  Щетите, нанасяни на имуществото и инфраструктурата, както и на човешкото здраве, водят до значителни разходи за обществото и икономиката. По-горещите и сухи лета, по-малката влага в почвата, намаленият снеговалеж ще доведат и до по-сериозни последствия за селското стопанство. Растителността се изсушава, а това води до мащабни горски пожари. Затоплянето причинява и намаляване на производството на различни култури.  Между 1980 г. и 2011 г. от наводнения са пострадали над 5,5 млн. души, а преките икономически щети са били за над 90 млрд. евро. В доклад на Международната организация по труда е изчислено, че заради по-високи температури. Процентът се очаква да бъде двойно по-висок в най-засегнатите региони - Западна Африка и Южна Азия. Това представлява икономически загуби в размер на 1,4% от световния БВП, или 2,4 трилиона долара. Това е равнозначно на размера на икономиката на Великобритания. В резултат от повишаването на средните годишни температури почти 100% от наблюдаваните алпийски маршрути са претърпели негативни промени, а няколко вече са неизползваеми, тъй като скалите са разрушени. Затоплянето води и до увеличаване на турбулентността при ясно небе, която може да представлява Специалисти от университета в Рединг, Англия, установиха, че затоплянето в Арктика води до понижаване на температурата на въздуха в ниските слоеве на стратосферата над полюсите. Същевременно се повишава температурата в горните слоеве на тропосферата над екватора.  Колкото по-голяма е разликата в температурите на полюсите и екватора, толкова по-силна е турбулентността от запад на изток над северната част на Атлантическия океан. В ниските слоеве на тропосферата се наблюдава обратната тенденция - разликите в температурата намаляват и това води до отслабване на турбулентността. Двата процеса взаимно се компенсират, но напоследък се констатира, че скоростта и посоката на вятъра значително се променят в относително малък участък от атмосферата. Турбулентността в горните ѝ слоеве остава непроменена, а в ниските отслабва. Климатичните модели прогнозират, че в средата на XXI век турбулентността при ясно небе ще се усили 2-3 пъти. Това няма да стане причина за самолетни катастрофи, но може да доведе до травми на пътници и членове на екипажа.", "date": "2019.08.24", "title": "Сбогом, кафе и пчели! С жегата идва ерата на комарите"}
{"url": "https://www.24chasa.bg/novini/article/7621184", "text": "Надзиратели в главния затвор в Коста Рика часове наред дебнаха котка, която внасяла мобилни телефони за затворниците, съобщиха вчера властите, цитирани от Франс прес. Котката приносител била заловена след петчасово търсене, защото се скрила в канализационните тръби, веднага щом надзирател от близкия до столицата затвор \"Ла реформа\" в Сан Рафаел де Алахуела, я забелязал, предава БТА. \"Беше ни много трудно, защото се беше промъкнала в канализацията\", каза пред журналисти Пабло Бертоси, директор по сигурността на местата за задържане. Когато котката най-после се появила и била хваната, на гърба й имало раница с два мобилни телефона, зарядно устройство и две СИМ карти. Акцията била проведена в условията на растяща загриженост на властите в Коста Рика, че в затворите нелегално се внасят мобилни телефони, които лишените от свобода използват за телефонни измами. Престъпни групи често използват животни за предаване на пратки на излежаващи присъди лица. През 2015 г. гълъб с дрога, прикрепена за крачетата, беше хванат при долитане в затвора \"Ла реформа\".", "date": "2019.08.24", "title": "Котка пренасяла на гръб мобилни телефони за затворници в Коста Рика"}
{"url": "https://www.24chasa.bg/novini/article/7621186", "text": "Пациент е починал след развитие на тежко респираторно заболяване, дължащо се на употреба на електронна цигара, съобщи БГНЕС. Здравната агенция на щата Илинойс заяви, че починалият е на възраст между 17 и 38 години. Това се случва на фона на епидемия от болести в САЩ, която служителите свързват с използването на електронни цигари. Центровете за контрол и превенция на заболяванията съобщиха в сряда за 149 души в цялата страна, които са се разболели от vaping. \"Тежестта на заболяванията, които хората изпитват, е тревожно и трябва да кажем открито, че използването на електронни цигари и vaping може да бъде опасно.\", казва директорът на отдела за обществено здраве в Илинойс д-р Нгози Езике в изявление. Той добави, че служители от центровете за контрол и превенция на заболяванията на САЩ (CDC) са пристигнали в Илинойс, за да помогнат в разследването на смъртта на пациента, както и в разследването на 22 случая на белодробни заболявания, свързани с vaping в щата. Засегнатите са имали симптоми, включително кашлица, задух и умора, както и някои случаи на повръщане и диария.", "date": "2019.08.24", "title": "Американец почина след употреба на електронна цигара"}
{"url": "https://www.24chasa.bg/novini/article/7621145", "text": "Повече от 70 телевизионни програми от Китай ще бъдат излъчени в близо 60 чуждестранни медийни и интернет платформи в 50 страни по света от август до октомври тази година, предава  . Подбрани документални филми, телевизионни сериали и анимации ще могат да видят зрителите по Държавната камбоджанска телевизия, Монголската национална телевизия, унгарската ATV, американския канал Дискавъри и др. Телевизионните програми отразяват постиженията на Китай за изминалите 70 години, реформите в страната и настоящия живот на китайския народ. Ходът е част от празненствата маркиращи 70-годишнината от основаването на КНР.", "date": "2019.08.24", "title": "Над 70 китайски телевизионни програми ще бъдат излъчени в чужбина"}
{"url": "https://www.24chasa.bg/novini/article/7621197", "text": "Възрастен мъж е загинал, а двама души са ранени при катастрофа в Дупница. Това съобщиха от Областна дирекция на МВР – Кюстендил, цитирани от  . Инцидентът е станал снощи между 21.00 часа и 21.30 часа в град Дупница. 49-годишен шофьор на лек автомобил е загубил контрол над превозното средство и е блъснал клиенти на квартално заведение. На място е починал възрастен мъж на около 70 години. Двама души са получили наранявания, транспортирани са за лечение в болница в града, но няма опасност за живота им. Мъжът е изпробван за употреба на алкохол. Отчетените стойности са 0,26 промила в издишания въздух. По случая е образувано досъдебно производство, уведомен е дежурен прокурор. Водачът на автомобила е задържан.", "date": "2019.08.24", "title": "Кола се вряза в заведение в Дупница, има загинал и двама ранени"}
{"url": "https://www.24chasa.bg/novini/article/7621213", "text": "Международната рейтингова агенция Fitch Ratings потвърди дългосрочния кредитен рейтинг на България в чуждестранна и местна валута ‘BBB’. Перспективата остава положителна. Това съобщиха от пресцентъра на Министерството на финансите. Оценката за кредитния рейтинг е подкрепена от стабилните външни и публични финанси, благонадеждната политика за постепенно присъединяване към членство в еврозоната и перспективите за устойчив растеж. Агенцията счита, че българските власти и европейските партньори следват заявената готовност за финализиране на процеса по присъединяване към ВМII и банковия съюз. Според анализаторите това ще се случи до края на 2019 г., а приемането на еврото - най-рано през януари 2023 г. Fitch прогнозира реалното нарастване на БВП да възлезе на средно 3.3 % в периода 2019-2021 г., което е в съответствие с медианата за групата страни, оценени с ‘ВBB’. През първата половина на 2019 г. икономическият растеж надхвърли очакванията, главно поради по-значителното от предвиденото възстановяване на износа. Частното потребление остава стабилно, подкрепено от повишението на заплатите. Динамиката на растежа обаче се очаква да се забави в краткосрочен план, поради предизвикателствата по линия на външната среда, произтичащи от слабата икономическа перспектива на ключови търговски партньори. От друга страна, продължаващите постъпления на средства по фондовете на ЕС ще послужат като буфер при неблагоприятно икономическо развитие. Агенцията отбелязва също, че България се характеризира със стабилни показатели на външните финанси и очаква страната да продължи да реализира излишъци по текущата сметка, равняващи се на средно 3.3 % от БВП в периода 2019-2021 г. Това, в комбинация със силните капиталови трансфери, свързани със средствата от ЕС, ще доведе до по-нататъшно подобряване на позицията на страната на нетен външен кредитор. Благоприятната макроикономическа среда и провежданите благоразумни политики продължават да подкрепят силната фискална позиция, като Fitch прогнозира бюджетен излишък в размер на 0.2 % от БВП, средно за периода 2019-2021 г. Фискалните рискове са ограничени, вследствие на поддържането на фискална предпазливост, високи буфери и ниските и намаляващите равнища на задлъжнялост. Fitch прогнозира дългът на сектор „държавно управление“ да спадне до 17.9 % от БВП през 2021 г. спрямо средно равнище от 39.4 % за страните със сходен рейтинг. Според Агенцията банковият сектор остава стабилен, подкрепен от адекватна капитализация и силна ликвидност, в комбинация с продължаващо подобрение в качеството на активите (делът на необслужваните кредити намалява до 7.7 % през първото тримесечие на 2019 г., което е най-ниското ниво за последното десетилетие). Факторите, които биха могли, поотделно или заедно, да доведат до повишаване на рейтинга са напредъкът по присъединяването към еврозоната, увеличаване на потенциалния растеж и продължаващото подобряване на външните и бюджетните баланси. Основните фактори, които биха могли, поотделно или заедно, да доведат до понижаване на рейтинга са възобновяване на външни дисбаланси и/или влошаване на конкурентоспособността, както и рязкото нарастване на държавния дълг, в резултат от разхлабване на фискалната позиция или материализиране на условните задължения.", "date": "2019.08.24", "title": "\"Фич\" потвърди кредитния рейтинг на България"}
{"url": "https://www.24chasa.bg/novini/article/7621217", "text": "Космическият кораб \"Союз МС-14\" с първия човекоподобен робот Фьодор не успя да се скачи с Международната космическа станция (МКС) в определеното време - 8:30 часа московско и българско време, предадоха ТАСС и Франс прес. Корабът се приближи до станцията и му оставаха 96 м до скачването, но после започна да се отдалечава и сега се намира на 280 м от МКС, предава БТА. Сега специалистите решават дали да се направи втори опит. Според НАСА става въпрос за проблем в системата за автоматично скачване.", "date": "2019.08.24", "title": "Космическият кораб \"Союз МС-14\" с робота Фьодор не успя да се скачи с МКС"}
{"url": "https://www.24chasa.bg/novini/article/7621245", "text": "18-годишен младеж е настанен в хирургията на МБАЛ-Благоевград с порезна рана на шията след скандал на излизане от дискотека, сервитьорка също пострада, но при инцидент в друго заведение, предаде БГНЕС. Сигналът е получен към 5.30 ч., още в дискотеката е станало спречкване между две компании, на младежа е нанесена порезна рана в областта на шията със счупена бутилка. засегнато е и ухото му, пострадалият бе настанен в хирургия, за да бъдат зашити раните му. Също в центъра на града, но в заведение за хранене тази сутрин е пострадала и сервитьорка, която е с порезна рана на крака, след като клиент я задявал по време на работа. Нападателят е задържан, и двата инцидента се изясняват от полицията.", "date": "2019.08.24", "title": "Меле след дискотека в Благоевград: порязаха шията на момче със счупена бутилка"}
{"url": "https://www.24chasa.bg/novini/article/7621249", "text": "На 24.08.т.г. около 03.01 ч. в Районно управление – Несебър е получено съобщение за пожар в района на бийч бара на ваканционно селище „Елените” – своевременно към мястото на инцидента се отправили екипи от огнеборци и полицейски служители, които констатирали, че огъня обхванал постройки от леки конструкции, разположени на около 150-200 кв.м. Това съобщиха от пресцентъра на МВР-Бургас. Пожарът е неутрализиран въпреки силния вятър, който затруднявал гасителните дейности. Изгорял е целия бийч бар заедно с четири шатри, чадъри и шезлонги. Точната стойност на нанесените от пожар щети е в процес на изясняване. Извършен е оглед на местопроизшествието. Разпитани са свидетели – очевидци на инцидента и са иззети видео-записи от разположени в близост камери. Констатирано е, че вероятна причина за пожара е късо съединение в хладилна камера. Предстои извършването на повторен оглед от екип пожаро-технически експерти. По случая в Районно управление – Несебър е образувано досъдебно производство.", "date": "2019.08.24", "title": "Пожар край бар на Елените"}
{"url": "https://www.24chasa.bg/novini/article/7621251", "text": "Министерството на финансите категорично заявява, че българската държава не е подписвала споразумение, нито е плащала обезщетение по международното арбитражно дело, заведено от Фонда на генералния държавен резерв на Султанат Оман срещу Република България, съобщава пресцентърът на Министерството на финансите. Арбитражното дело е заведено пред Международния център за разрешаване на инвестиционни спорове, Вашингтон, САЩ (ICSID Case No. ARB/15/43). Твърдението, че арбитражното дело е приключило със сключването на споразумение и изплащането на обезщетение от страна на българската държава не кореспондира с действителността и е плод на спекулации от страна на Цветан Василев и неговата дъщеря Радосвета Василева, публикувани в личния блог на Радосвета Василева, пише в съобщението.", "date": "2019.08.24", "title": "МФ за делото с Оманския фонд: не сме плащали обезщетение, това са спекулации"}
{"url": "https://www.24chasa.bg/novini/article/7621255", "text": "Иранският петролен танкер \"Адриан Даря 1\", за който САЩ издадоха заповед за задържане, рано тази сутрин е обявил нова дестинация, към пристанище Мерсин в Южна Турция, след като Гърция заяви, че няма да рискува отношенията си с Вашингтон, оказвайки му помощ, предаде Асошиейтед прес. Екипажът на танкера, който преди носеше името \"Грейс 1\", обаче може да въведе във всеки момент друго пристанище на местоназначение в системата му за автоматична идентификация, така че Турция може да не е истинската дестинация на кораба, предава БТА. Мерсин се намира на около 200 км северозападно от рафинерията Банияс в Сирия, за където се предполагаше, че е плавал \"Адриан Даря\", преди да бъде задържан в Гибралтар в началото на юли. За момента ирански държавни медии и висши представители не са потвърдили обявената нова дестинация на танкера, който превозва 2,1 милиона барела ирански суров петрол на стойност около 130 милиона долара. Няма реакция и от страна на Турция. Уебсайтът за проследяване на движението на плавателни съдове MarineTraffic.com показа, че \"Адриан Даря\" се намира южно от остров Сицилия в Средиземно море. При сегашната си скорост той би могъл да стигне до Мерсин за седмица, отбелязва АП.", "date": "2019.08.24", "title": "Иранският петролен танкер \"Адриан Даря 1\" се е пренасочил към Турция"}
{"url": "https://www.24chasa.bg/novini/article/7621258", "text": "Временно ще бъде ограничено движението по пътя Исперих - Разград, в района на село Голям Поровец. Трафикът се пренасочва в едната лента заради катастрофа, станала тази сутрин, съобщиха от Областната дирекция на МВР. От черен път внезапно на платното е излязла конска каруца и се е блъснала странично в преминаващ бус. Причина за произшествието е, че впрегнатото животно се подплашило и 70-годишният мъж с каруцата не успял да го спре. Самият той е с черепно-мозъчна травма и счупено ребро, откаран в разградската болница в тежко състояние. След приключване на огледа на местопроизшествието, движението ще бъде възстановено.", "date": "2019.08.24", "title": "Каруца и бус се удариха на пътя Исперих - Разград, мъж е в болница"}
{"url": "https://www.24chasa.bg/novini/article/7621260", "text": "Ядрените подводници на Руската федерация \"Тула\" и \"Юрий Долгорукий\" изстреляха балистични ракети по цели на полигон в Камчатка и в Архангелска област, като част от военни учения, съобщава агенция TACC, като се позовава на информация от съобщение на Министерството на отбраната на Руската федерация. „На 24 август в съответствие с плана на военните учения, успешно бяха изпълнени изстрелвания на балистични ракети „Синева“ от стратегическите подводници „Тула“ и Юрий Долгоруки“, съобщава министерството, предава  . Министерството заяви, че ракетите са изстреляни от района на Северния ледовит океан и от Баренцово море. „Тестовите макети на бойните глави завършиха пълния цикъл на полетната програма и успешно удариха учебни цели на полигоните в района на Архангелск и на полуостров Камчатка“, казаха от министерството. Министерството отбелязва, че тези изстрелвания потвърждават техническите характеристики на балистичните ракети, както и производителността на всички ракетни системи на подводници.", "date": "2019.08.24", "title": "Русия изстреля балистични ракети"}
{"url": "https://www.24chasa.bg/novini/article/7621262", "text": "Президентът Румен Радев ще участва днес в честванията, посветени на 142 години от Шипченската епопея, предаде  . В 12.00 часа на връх Шипка президентът и върховен главнокомандващ Въоръжените сили Румен Радев ще приеме почетния строй на Националната гвардейска част, след което ще бъде отслужена заупокойна молитва. Държавният глава ще произнесе слово и ще положи венец пред Паметника на свободата. От 13.00 часа ще се състои възстановка на шипченските боеве. В 20.45 часа държавният глава ще приеме почетния строй на Националната гвардейска част на площад „Възраждане“ в Габрово в чест на 142-ата годишнина от Шипченската епопея, след което ще произнесе слово. Тържествена проверка-заря е от 21.05 часа.", "date": "2019.08.24", "title": "Честваме 142 години от Шипченската епопея"}
{"url": "https://www.24chasa.bg/novini/article/7621264", "text": "САЩ винаги са готови за преговори в търговската сфера с Китай, заяви президентът на САЩ Доналд Тръмп пред репортери, преди да отлети за Франция за срещата от високо равнище между лидерите на страните от Г-7, съобщава агенция TACC. Държавният глава беше попитан дали е готов за преговори с Китай, въпреки решението за затягане на вносните мита, предаде  . \"Нека видим какво ще стане. Те искат преговори. Да, винаги съм отворен за преговори\", отговори той. \"Имаме малък спор с Китай, от който ще излезем победители. Днес наложихме много мита върху китайските стоки. Те наложиха няколко срещу нас, а ние срещу тях много\", заяви Тръмп. Президентът също така обвини своите предшественици на президентския пост за ситуацията около търговската война с Пекин. \"Те трябваше да направят нещо по въпроса не го направиха. Аз го правя и нямам избор, защото няма да губим около трилион долара годишно в полза на Китай. Китай разбира това\", добави Тръмп, като отново повтори, че е в \"добри отношения\" с лидера Си Дзипин. По-рано американският президент обяви, че ще увеличи на митата върху китайските стоки през есента. Той каза още, че американските компании трябва да започнат да търсят алтернативи на производството на своите продукти в Китай, като според него те трябва да върнат тази продукция обратно в САЩ.", "date": "2019.08.24", "title": "Тръмп: САЩ са готови за преговори с Китай, въпреки увеличението на митата"}
{"url": "https://www.24chasa.bg/novini/article/7621270", "text": "Земетресение с магнитуд 5 степен е регистрирано тази сутрин източно от японското крайбрежие, информира геоложката служба на САЩ, цитирана от БГНЕС. Епицентърът на труса е бил на 128 км източно от град Намие, префектура Фукушима. Дълбочината е била 8 км.                                                                                                                                                                                                                                                                                                                       ", "date": "2019.08.24", "title": "Земетресение разтърси Япония"}
{"url": "https://www.24chasa.bg/novini/article/7621272", "text": "От ВМРО искат дискусия за въвеждането на т.нар. \"химическа кастрация\" при сексуални посегателства. Освен това, ще се предложи и отпадане на възможността обвиняем да признае вината си, да поиска съкратено производство, дори да си спести максималната присъда от доживотен затвор. „Извършителите на сексуални посегателства трябва да бъдат подлагани на медицинско третиране, което да ги направи неопасни за обществото. Това е вариантът, който ние можем да предложим в момент, в който българското общество не може да приеме да се възстанови смъртното наказание”. Това коментира пред   евродепутатът Ангел Джамбазки. Той е убеден, че за извършителите на такива деяния трябва да има такова. „Личното ми убеждение е, че хора като убиеца на студентката в Свищов нямат място на улицата. Този човек беше с влязла в сила присъда за две други убийства и извърши трето. Той няма да се поправи”, категоричен беше Джамбазки и допълни, че ВМРО е против съкратеното следствие. А извършителите според него трябва да лежат в затвора доживот. Според сексолога и психотерапевт доц. д-р Румен Бостанджиев проблемът е много по-сериозен „Идеята за химическа кастрация звучи много сталински. Имаме тестостерон – имаме проблем. Махаме тестостерона – решаваме проблема. Нещата са много по-сложни Трябва да имаме разбиране какъв е генезисът на този вид крайни прояви на жестокост и безчовечност”, коментира доц. Бостанджиев. Според адвокат Ивета Анадолска химическата кастрация няма да реши проблема. „Смятам, че тя няма да постигне търсеният ефект, тъй като се намаляват нивата на един хормон, но психиката на този човек не е променена”, коментира тя.", "date": "2019.08.24", "title": "Джамбазки подкрепя идеята за \"химическа кастрация\" на изнасилвачи"}
{"url": "https://www.24chasa.bg/novini/article/7621274", "text": "Президентът на САЩ Доналд Тръмп смята, че лидерът на Северна Корея Ким Чен Ун \"обича да провежда ракетни изпитания\", съобщава агенция TACC. Той изрази това мнение по време на разговор с репортери пред Белия дом, непосредствено преди да излети за срещата на Г-7 във Франция, предава  . Президентът беше попитан дали Ким Чен Ун е измамил доверието на Тръмп, когато е обещал, че изстрелването на ракети от страна на Пхенян ще престане веднага, след като съвместните учения САЩ и Южна Корея приключат, което вече се случи. Северна Корея обаче все пак изстреля две нови ракети. \"Не, не мисля така. Той обича ракетните изпитания\", отговори Тръмп и отново намекна за добрите отношения между двете страни.", "date": "2019.08.24", "title": "Тръмп: Ким Чен Ун обича да провежда ракетни изпитания"}
{"url": "https://www.24chasa.bg/novini/article/7621365", "text": "Президентът на САЩ Доналд Тръмп намекна, че може да използва закон за извънредните икономически правомощия срещу Китай. след като разпореди на американските компании да започнат да напускат страна на фона на задълбочаващата се търговска война, предаде ДПА. \"Нека всички Репортери на Фалшиви новини, които нямат представа как точно е свързан законът с Президентските правомощия, Китай и т.н. да погледнат Закона за извънредни икономически правомощия от 1977 г. Точка!\", написа днес в Туитър Тръмп на път за срещата на върха на Г-7 във Франция, предава БТА. Президентът преди е използвал този акт срещу Мексико например. Тръмп би могъл да постъпи с Китай до голяма степен както с Иран и да разпореди санкции, които биха включили обявяването на национална извънредна ситуация според Закон за международните извънредни икономически правомощия от 1977 г. Щом бъде обявено извънредното положение, законът дава на Тръмп широки правомощия да блокира дейности на отделни компании и дори цели икономически сектори, казаха бивши федерални служители и правни експерти, цитирани от Ройтерс. Тръмп явно има предвид въпросите, които се появиха вчера, когато издаде заповед, пак чрез Туитър, американските компании да търсят алтернатива на базите си в Китай, въпреки че фирмите предупредиха, че скоростта, с която могат да се изнесат от Китай е ограничена. Тръмп обяви още, че ще повиши митата на вносни китайски стоки за около 550 милиарда долара с още 5 процента. Стоките на стойност 250 милиарда долара, които сега се обмитяват с 25 процента, ще се обмитяват с 30 процента през октомври. От първи септември китайски внос за 300 милиарда долара щеше да се обмитява с 10 процента, а сега ще се обмитява с 15 процента, макар че някои продукти са изключени до края на декември, за да се защитят американските потребители при празничното пазаруване в края на годината. Американският президент има значителни, макар и не неограничени, правомощия да обявява извънредно положение и да свива притока на капитали, отбелязва ДПА.", "date": "2019.08.24", "title": "Тръмп: Мога да ползвам закон за извънредните икономически правомощия срещу Китай"}
{"url": "https://www.24chasa.bg/novini/article/7621374", "text": "Ще израстват нови поколения, но споменът за подвига на героите на Шипка няма да изтлее. Това заяви президентът Румен Радев по случай 142-та годишнина от Шипченската епопея, съобщиха от прессекретариата на президента. Вижте цялото слово на президента: Скъпи сънародници, В жарките дни на август 1877 година съдбата на българския народ бе на кръстопът. Надеждата за свобода, изгряла с обявяването на Руско-турската война, се изправи на този връх срещу ордите на Сюлейман паша, сеещи гибел из Тракия. И ако днес Шипка е нашият храм на свободата, то е защото е съграден с кръвта на българските опълченци и руските воини, които не отстъпиха нито крачка назад. И днес тук е сборният пункт на хиляди родолюбиви българи, които с признателност и благодарност отново ще поменат безсмъртните. Преди 85 години народната признателност израсна във величествения Паметник на свободата. Неуморен и непоколебим бронзовият лъв продължава да бди в сърцето на Родината като страж на свободна България. Като символ на държавността и духа, обединяващ българите от всички краища на родните земи. Тук върху камък е изписан нашият дълг и трябва да помним: - че на Шипка на клеветата строшен бе зъбът, - че похитителите на българската история нямат място в бъдещето. Да отстояваме свободата си срещу посегателства - от чужди и от свои. Да се изправим срещу цинизма и лицемерието, които задушават правото ни на по-добър и достоен живот. Ще израстват нови поколения, но споменът за подвига на героите на Шипка няма да изтлее. Ще минават годините, но този паметник няма да запустее. Защото в неговата основата са положени дела, а не обещания, защото са вградени кости, а не празнословие. Вечна памет на героите! Да живее свободна и независима България!", "date": "2019.08.24", "title": "Румен Радев: Споменът за подвизите на героите на Шипка няма да изтлее (Снимки)"}
{"url": "https://www.24chasa.bg/novini/article/7621373", "text": "Бивш полицейски служител твърди, че \"мадам\" Гислейн Максуел, която уреждала момичетата на бизнесмена Джефри Епстайн, тайно посещавала Бъкингамския дворец, за да се среща с принц Андрю. Пол Пейдж, който е служил в кралските служби по сигурност от 1998 до 2004 година, заяви, че Максуел е пътувала заедно с други жени до двореца, за да посещават херцога на Йорк, пише \"Дейли мейл\". Той казва, че те не се вписвали в книгата за гости, а служители на реда в кралския двор дори трябвало да ги прибират по домовете им след това. В противен случай офицерите щели да срещнат яда на принц Андрю, който може да стане свиреп, ако бъде предизвикан. В официално изявление дворецът нарича твърденията на г-н Пейдж „необосновани“ и обръща внимание на присъдата му за измама и времето, прекарано в затвора. Максуел е обвинена, че е изпълнявала ролята на \"мадам\" и е набирала момичета за секс робини на Епстайн, въпреки че тя отрича подобни твърдения. Бившият офицер Пейдж отправя обвиненията срещу принц Андрю по време на процес през 2009 г. Тогава той е обвинен в измама с инвестиции в размер на 3 милиона британски лири. Показанията му са разкрити едва сега обаче. „Не само служителите на ред в двореца злоупотребяват със своето положение, членовете на кралското семейство също често го правят\", споделя Пейдж. \"Най-често се провиняваше принц Андрю. Често посрещаше дами на гости, включително Гислейн Максуел\", казва той. Пейдж е признат за виновен за измамата и получава шест години затвор, въпреки че шефът му, бивш главен началник на Кралската защита Дей Дейвис, потвърди някои от твърденията му. \"Това се е случвало. Кралските особи могат да вкарат в двореца свои гости без проверка. Имат тази привилегия. Това е техният дом все пак\", коментира Дейвис. \"Кралските офицери не могат да се намесят, освен ако няма нещо, което може да предизвика безпокойство\", допълва той. \"Честно е да се каже, че той (принцът) беше замесен с редица красиви млади дами, но никога не съм имал представа, че някоя от тях е непълнолетна.  След ареста на Епстайн херцогът на Йорк се опитва да се дистанцира от приятелството им и нарича фактите за бизнесмена, които изплуваха на повърхността, \"ужасни\".", "date": "2019.08.24", "title": "\"Мадам\" Максуел тайно посещавала Бъкингамския дворец, за да се види с принц Аднрю"}
{"url": "https://www.24chasa.bg/novini/article/7621377", "text": "Неизвестни нападатели откриха стрелба по автобус с екскурзоводи близо до дрения град Петра в Йордания - много популярна туристическа забележителност, предаде Ройтерс, като се позова на йорданската информационна агенция Амон. Автобусът, който е собственост на местните власти, е подстрадал, но няма ранени, казал за йорданската агенция източник от силите за сигурност, предава БТА.", "date": "2019.08.24", "title": "Стрелба по автобус с екскурзоводи край град Петра в Йордания"}
{"url": "https://www.24chasa.bg/novini/article/7621379", "text": "Двегодишно израелско момиченце е било нападнато от тигър на тайландския остров Ко Самуи, след като голямата котка неочаквано успяла да се откъсне от дресьора си в зоопарка Космой, съобщи Би Би Си. Според вестник „Таймс” в Израел, младото момиче, което е оставено със \"сериозни рани\" по лицето, в момента е в \"стабилно\" състояние, предава БГНЕС. Очевидци разказаха, че дресьорите са ритали тигъра в главата в отчаян опит да отърват малкото дете от него. След инцидента детето незабавно е транспортирано в местна болница, където лекарите са провели компютърна томография. Въпреки че детето е претърпяло операция, не е ясно какви са резултатите. Ети Мизрачи, израелският служител по консулски въпроси в Тайланд, заяви пред „Таймс“, че е запознат с инцидента, и че е бил във връзка със семейството на малкото дете. Израелските служители също правят „всичко възможно“, за да помогнат на детето, потвърди израелското външно министерство. Очаква се момиченцето и семейството му да отлетят обратно в Израел през следващите няколко дни.", "date": "2019.08.24", "title": "Тигър нападна 2-годишно в Тайланд, детето е в болница"}
{"url": "https://www.24chasa.bg/novini/article/7621381", "text": "Космическият кораб \"Союз МС-14\" с човекоподобния робот Фьодор, който не успя да се скачи с Международната космическа станция (МКС), е в автоматичен режим и апаратурата му работи, съобщи ТАСС. Маневрата тази сутрин е прекратена заради проблем със системата за автоматично скачване \"Курс\" на станцията и колебания при сближаването с нея. Анализът на телеметричните данни показа поправими отклонения в радиосистемата на МКС. С корекцията им ще се заеме екипажът, каза Владимир Соловьов, ръководител на полетите за руския сегмент на МКС, предава БТА. Космонавтите не са могли да скачат кораба ръчно заради липсата на необходимата система на кораба \"Союз\", защото корабът е без екипаж. Роботът Фьодор още не умее да го управлява ръчно. Средващият опит за скачване е насрочен за 8-9 ч. московско и българско време на 26 август.", "date": "2019.08.24", "title": "Космическият кораб \"Союз МС-14\" е в автоматичен режим"}
{"url": "https://www.24chasa.bg/novini/article/7621385", "text": "Макар предсрочните парламентарни избори в Косово все още да не са насрочени, засега са известни трима кандидати за премиерския пост, съобщава Танюг. Председателят на Демократическата партия на Косово Кадри Весели обяви кандидатурата си преди два дни, предава БТА. Това направи и лидерът на Самоопределение Албин Курти, а днес стана ясно, че кандидат за премиер е и Фатмир Лимай, лидер на Инициатива за Косово. С голямо мнозинство депутатите от косовския парламент гласуваха в четвъртък за разпускане на парламента, с което бе отворен път за насрочване на предсрочни парламентарни избори. Възможни дати за изборите са 22 или 29 септември или 6 октомври, отбелязва Танюг.", "date": "2019.08.24", "title": "Вече са ясни трима кандидати за премиер на Косово"}
{"url": "https://www.24chasa.bg/novini/article/7621387", "text": "Мъж наръга жена в Петрич. Инцидентът стана днес около обяд в дома на семействотo. При битов скандал съпругът съсякъл със секира жена си в областта на гръдния кош и ръката, съобщи  . Тя е транспортирана с линейка до приемния блок на петричката болница в много тежко състояние. Пострадалата е Невена Т. на 41 години. На място има полиция.", "date": "2019.08.24", "title": "Мъж съсече жена си в Петрич със секира"}
{"url": "https://www.24chasa.bg/novini/article/7621392", "text": "Бразилия изпраща армията да се бори с големите пожари в Амазония. Под натиска на международната общност президентът Жаир Болсонаро издаде указ да бъдат пратени войници в природните паркове, индианските резервати и някои гранични райони на огромната гора. Междувременно протести в няколко държави критикуваха бездействието на властта в Бразилия, предаде  . Първоначално президентът се съпротивляваше, както на данните от бразилските агенции за размера на бедствието, така и на натиска от чужбина. След като пожарите се превърнаха в международен проблем, Жаир Болсонаро се появи по телевизията и обяви нови мерки за борба с огъня, като обвини за бедствието природата. \"В момента е традиционно сух и горещ период в Бразилия. По това време пожари в Амазония има често. Когато има повече дъждове, пожарите са по-малко. В горещи години като 2019-та, пожарите са с по-голяма честота. Въпреки това, те не са извън средните показатели за последните 15 години\", каза Болсонаро.", "date": "2019.08.24", "title": "Бразилия праща армията да се бори с големите пожари в Амазония"}
{"url": "https://www.24chasa.bg/novini/article/7621394", "text": "Участниците в срещата от високо равнище на Г-7 във френския град Биариц ще обсъждат теми, свързани с отношенията с Русия, конфликта в Украйна, ситуацията в Сирия и Либия, както и пожарите в бразилската част на Амазония. Това заяви германският канцлер Ангела Меркел в седмичния си подкаст, публикуван на уебсайта на правителството, предава агенция TACC. \"Такава среща предоставя възможност да се обсъдят какви външнополитически проблеми трябва да бъдат решени. Тук, разбира се, ще обсъдим темата за Украйна, ще говорим за отношенията с Русия, ще се заемем със ситуацията в Сирия и Либия, която е много несигурна и ще задълбочим още повече нашето партньорство с Африка\", заяви Меркел, предаде  . \"Да говорим един с друг е много по-добре, отколкото да говорим един за друг, а Г-7 е чудесна възможност (за това)\", подчерта канцлерът. Според Меркел една от централните теми на срещата на върха ще бъде въпросът за измененията в климата. \"Ние сме силно шокирани от ужасните пожари в Амазония\", каза тя, като заяви, че на срещата ще се обсъжда каква подкрепа и помощ може да бъде оказана в борбата срещу бедствието. Целта е „да се изпрати ясен сигнал, че трябва да се направи всичко възможно, за да се спрат пожарите“, подчерта канцлерът. „Еманюел Макрон е прав, къщата ни гори и не можем да мълчим\", добави тя. Наред с другите теми на срещата, Меркел назова и другите теми, които ще се обсъждат. Това ще бъдат равенството между половете , по-специално по отношение на заплатите, здравословните проблеми и подобряването на ситуацията в африканските страни. \"Само ако Африка се развива добре, светът може да се развива добре\", завършва Меркел.", "date": "2019.08.24", "title": "Меркел за Г-7: Да говорим един с друг е много по-добре, отколкото един за друг"}
{"url": "https://www.24chasa.bg/novini/article/7621407", "text": "Президентът на Турция Реджеп Тайип Ердоган ще бъде във вторник на еднодневно посещение в Русия, потвърди неговият кабинет, цитиран от Анадолската агенция. Говорителят на руския президент Дмитрий Песков също потвърди днес, че на 27 август руският президент Владимир Путин ще се срещне с президента на Турция Реджеп Тайип Ердоган, предаде ТАСС, цитирана от БТА. Вчера Ердоган обсъди по телефона с Путин последните развития в Сирия и Либия. В телефонния разговор Ердоган е подчертал, че атаките срещу Идлиб от страна на режима на Асад предизвикват \"голяма хуманитарна криза\", отбелязва Анадолската агенция.", "date": "2019.08.24", "title": "Ердоган ще се срещне с Путин в Русия на 27 август"}
{"url": "https://www.24chasa.bg/novini/article/7621409", "text": ", повтори номера, като вдигна още по-висока скорост - 180 км/ч, съобщи Асошиейтед прес. Първия път момчето се размина само с кастрене, но сега ще трябва да ходи на консултации с психолог, предаде БТА. Момчето е взело ключовете от автомобила \"Фолксваген Голф\" към полунощ и е тръгнало по магистралата от Зост към Дортмунд, който е на около 50 км. Друг шофьор съобщил на полицията, че дете кара с висока скорост в града, като \"червените светофари и пътните знаци никак не го интересуват\". Докато полицаите търсели автомобила, момчето излязло от града и се блъснало в камион на паркинг. Ранени няма, но голфът е в окаяно състояние. При предишното бягство на момчето сигнал подаде майка му. Тогаво то се беше стреснало от развитата скорост и спря на паркинг. Майка му обясни, че то редовно кара картинг и преди време е шофирало лек автомобил в частна собственост.", "date": "2019.08.24", "title": "Германчето, което подкара колата на майка си, пак летя по магистралата със 180 км/ч"}
{"url": "https://www.24chasa.bg/novini/article/7621504", "text": "Германският канцлер Ангела Меркел и гръцкият премиер Кириакос Мицотакис ще обсъдят двустранни, икономически и европейски въпроси по време на официална среща в Берлин на 29 август, съобщи говорителят на германското правителство, цитиран от в. \"Катимерини\" и БТА. Представяйки темите на разговора, Щефен Зайберт каза, че Меркел ще посрещне Мицотакис по обяд, а двамата ще дадат съвместна пресконференция в 1,15 ч. местно време.", "date": "2019.08.24", "title": "Меркел и Мицотакис ще обсъдят двустранни, икономически и европейски въпроси на 29 август в Берлин"}
{"url": "https://www.24chasa.bg/novini/article/7621507", "text": "Полицията в Северна Македония арестува германски гражданин по заповед за арест от Интерпол във връзка с контрабанда на 700 кг кокаин от Южна Америка в Хамбург, предаде МИА, цитирана от БТА. На арестувания е определен 30-дневен екстрадиционен арест. Германският гражданин пребивавал в Северна Македония под фалшива самоличност в продължение на няколко месеца преди да бъде арестуван.", "date": "2019.08.24", "title": "Германец, издирван от Интерпол заради контрабанда на 700 кг кокаин, е арестуван в Северна Македония"}
{"url": "https://www.24chasa.bg/novini/article/7621514", "text": "Френският президент Еманюел Макрон и американският му колега Доналд Тръмп разговаряха днес на четири очи на импровизиран обяд преди началото на срещата на върха на Г-7 във френския курортен град Биариц, предаде Франс прес, цитирана от БТА. Двамата ръководители обсъдиха темите на дискусиите на форума, който се очертава да бъде особено напрегнат. Тяхната среща не беше предвидена предварително. Макрон и Тръмп обядваха в елегантния хотел \"Дю Пале\", където до понеделник лидерите на седемте най-развити страни ще обсъждат най-важните световни въпроси. Снощи американският президент отново заплаши да обложи с мита френските вина, ако Париж продължи да настоява да бъдат въведени такси за американските интернет гиганти, припомня АФП. ", "date": "2019.08.24", "title": "Тръмп и Макрон разговаряха на четири очи на обяд в Биариц (Снимки + видео)"}
{"url": "https://www.24chasa.bg/novini/article/7621533", "text": "За 18-та поредна година днес в Несебър започна традиционният Фестивал на меда. Тази година в него участват около 20 пчелари от цялата страна. Пространството около пл. „Месамбрия“ в Стария град отново е изпълнено с производители на качествени продукти от природния елексир - асортиментът включва както традиционни медни изкушения, така и восъчни сувенири и медни мехлеми, и козметика. Фестивалът бе открит от Златин Чаушев, началник на отдел в общинската администрация, който поздрави производителите на медни продукти и посетителите на забаза от името на общинското ръководство. Той припомни дългогодишната историята на фестивала и ролята на организатора Кирил Киров като сърце, душа и мотор на тази вече „пълнолетна“ инициатива. От своя страна г-н Киров изказа своята благодарност за подкрепата, която общината е оказвала през всичките тези години. Този фестивал е един от най-старите и очаквани от жителите и гостите на Несебър, защото съчетава уникалния вкус на чистия природен продукт с големия му здравословен ефект. Той обогатява несебърския културен календар и внася един необичаен акцент в местните фестивални прояви. Разнообразяването на традиционния асортимент с биопродукти го прави още по-чакан и по-желан за жителите и гостите на Несебър. Фестивалът на меда ще продължи до 8 септември.", "date": "2019.08.24", "title": "Несебър става столица на меда до 8 септември"}
{"url": "https://www.24chasa.bg/novini/article/7621554", "text": "Френският президент Еманюел Макрон заяви днес, че на срещата на Г-7 този уикенд текстилната промишленост и морският транспорт ще поемат ангажименти за опазване на околната среда и световния океан, предадоха ДПА и БТА. Официално, за първи път ще се ангажираме с превозвачите по море за намаляване на скоростта, каза Макрон в телевизионно обръщение преди срещата на Г-7. Това е един от най-ефективните начини за намаляване на вредните емисии, допълни той. Френският президент допълни, че представителите на почти половината производители на облекло ще присъстват и за първи път ще поемат ангажимент за \"действие с дати и цели\". 30% от отпадъците в океаните са от текстилната промишленост. Осем процента от въглеродните емисии в света са от текстилната промишленост, допълни Макрон. ", "date": "2019.08.24", "title": "Макрон: Текстилната промишленост и морският транспорт поемат ангажименти за опазване на околната среда"}
{"url": "https://www.24chasa.bg/novini/article/7621556", "text": "Премиерът Бойко Борисов коментира в профила си във фейсбук новината, че  Ето какво написа той: \"Международната рейтингова агенция Fitch Ratings потвърди дългосрочния кредитен рейтинг на България в чуждестранна и местна валута 'BBB с положителна перспектива\". Това е и поредната висока оценка от международната общност за реформите, които правителството извършва в страната. Агенцията отбелязва, че факторите, които биха могли да доведат до повишаване на рейтинга, са напредъкът по присъединяването към еврозоната, увеличаване на потенциалния растеж и продължаващото подобряване на външните и бюджетните баланси. Експертите от Fitch прогнозират, че ще приемем еврото най-рано през 2023 г\".", "date": "2019.08.24", "title": "Борисов за потвърдения кредитен рейтинг: Поредната висока оценка за реформите у нас"}
{"url": "https://www.24chasa.bg/novini/article/7621559", "text": "Британският премиер Борис Джонсън лобира пред американския президент Доналд Тръмп да помогне за избирането на бившия министър на финансите на Великобритания Джордж Озбърн за следващ управляващ директор на Международния валутен фонд (МВФ), пише в. \"Индипендънт\", цитиран от БТА. Джонсън е предложил Озбърн като надежден кандидат да наследи французойката Кристин Лагард в телефонен разговор с Тръмп тази седмица, твърди британският всекидневник без да посочва източници на тази информация. Очаква се британският премиер да продължи да лобира и на срещата на върха на Г-7 в Биариц през уикенда за своя бивш колега от Консервативната партия, понастоящем редактор във в. \"Ивнинг Стандард\". Озбърн често е критикуван, че е сменил много работи, отбелязва \"Индипендънт\". Според негови приятели той \"сериозно обмисля\" възможността да се кандидатира за престижния пост. Великобритания обаче пропусна възможност да го номинира по-рано този месец, когато европейските правителства избраха за свой кандидат българката Кристалина Георгиева, главен изпълнителен директор на Световната банка (СБ). По традиция МВФ винаги е оглавяван от европеец, а СБ - от американец, припомня \"Индипендънт\". В същото време изданието коментира, че победата на Георгиева на европейско равнище не й гарантира директорския пост в МВФ. Озбърн обаче ще има нужда от силна подкрепа от неевропейски икономики, включително САЩ, за да има някакъв шанс я измести, и той е смятан за аутсайдер в надпреварата. \"Индипендънт\" припомня, че тази седмица отпадна още едно препятствие пред 66-годишната българка, след като Изпълнителният съвет на МВФ премахна отдавнашното ограничение за управляващ директор да не бъде избиран човек над 65-годишна възраст. Кристин Лагард ще се оттегли на 12 септември от поста си във Вашингтон, който заема от осем години, за да оглави Европейската централна банка (ЕЦБ). МВФ иска да вземе до 4 октомври консенсусно решение кой да я наследи, отбелязва \"Индипендънт\". Борис Джонсън и Джордж Озбърн са приятели от времето, когато са учили заедно в Оксфорд. Отношенията им обаче се обтегнаха по време на референдума за Брекзит през 2016 г., когато двамата - всеки от тях споменаван като кандидат за бъдещ премиер на Великобритания - се озоваха от двете страни на барикадата. При това Джонсън бе активен поддръжник на излизането на Великобритания от ЕС, докато Озбърн защитаваше оставането на страната в съюза. През май тази година бившият британски финансов министър изрази опасения във връзка с характера на своя стар приятел, като каза, че \"винаги е имало двама Борисовци\" - твърдолинейният политик, подкрепящ Брекзит, и либералният интернационалист, кмет на Лондон. През юни обаче Озбърн подкрепи кандидатурата на Джонсън за премиерския пост, наричайки го в статия във в. \"Ивнинг Стандард\" \"кандидата, който има шанс да обедини това разделено правителство\", припомня \"Индипендънт\".", "date": "2019.08.24", "title": "Джонсън лобира пред Тръмп - иска Джордж Озбърн да бъде избран за шеф МВФ"}
{"url": "https://www.24chasa.bg/novini/article/7621564", "text": "Срещу парична гаранция от 6 хиляди лева кувейтския гражданин Мустафа Албалуши излезе от ареста, където престоя 4 дни  Бургаският районен съд пусна 47-годишния чужденец с мотива, че няма опасност да се укрие, бил в постоянни контакти с България, а консулството на арабската държава даде гаранции за него. Освен това се възстановявал след операция преди 3 седмици. На самото съдебно заседание присъства и консулът на Кувейт Саид ал Ансари след като случаят стигна до дипломатическата мисия у нас. Кувейтците се подразниха, че сънародникът им е вкаран в ареста заради катастрофата, без да е доказана вината му.Автопроизшествието стана на 20 август на улиците \"Даме Груев\" и \"Лазар Маджаров\", където при ляв завой Албалуши блъсна с мерцедеса си моторист и приятелката му. При удара бяха ранени 18-годишният Драгомир Димитров и връстницата Анастасия Николов, на която бе счупен носа и претърпя две лицево-черепни операции, а в понеделник й предстои трета. В съда Албалуши заяви, че иска да помогне на момичето. Според консула Ал Ансари, който се яви в съда като свидетел, съгражданинът му имал виза за пребиваване в България до 2020 г. Работил в кувейтска телевизия на заплата от 3000 евро. Заради ареста му в Бургас се наложило да пращат писмо до родината му, за да не загуби работата си.", "date": "2019.08.24", "title": "Гражданин на Кувейт на свобода срещу 6 хиляди лева след катастрофа в Бургас"}
{"url": "https://www.24chasa.bg/novini/article/7621569", "text": "Около 40 огнеборци и два самолета гасят пожар, който избухна в община Сучурай на хърватския остров Хвар, съобщи агенция Хина, цитирана от БТА. Огънят не застрашава жилищни сгради, заявиха властите в Хвар. Пожарът е бил предизвикан от мълния, но с намесата на пожарникари и самолети успяхме да спрем неговото разпространение и в близките часове ще го поставим под контрол, заяви пред Хина Антони Иванкович, ръководител на пожарникарите. Огнената стихия е обхванала недостъпен терен, което утежнява гасенето на пожара, каза той.", "date": "2019.08.24", "title": "Пожар на хърватския остров Хвар"}
{"url": "https://www.24chasa.bg/novini/article/7621571", "text": "Френският президент Еманюел Макрон заяви днес, че Европа вероятно ще реши да въведе нови данъчни намаления, за да даде тласък на отслабващата икономика, застрашена от реципрочните мерки в търговската война между Съединените щати и техните световни партньори, предаде Ройтерс, цитирана от БТА. Макрон каза това това на американския си колега Доналд Тръмп малко преди импровизирания им обяд в Биариц, където лидерите от Г-7 се събират тази вечер на тридневна среща на върха. По думите му Европа се нуждае от нови инструменти, за да даде тласък на икономиката си. \"Вероятно ще решим да въведем нови данъчни намаления, което е един от начините да се даде нов (координиран) тласък\", допълни Макрон, без да посочи подробности. Кабинетът на френския държавен глава засега не е отговорил на молбата за коментар.", "date": "2019.08.24", "title": "Европа обмисля нови данъчни намаления, за \nда се стимулира растежът"}
{"url": "https://www.24chasa.bg/novini/article/7621581", "text": "Франция отложи планираното подписване на документ за борба срещу езика на омразата в интернет, с който трябваше да се ангажират онлайн платформите, на фона на натиск от САЩ, съобщи официален френски представител, цитиран от Ройтерс и БТА. Държавният секретар по въпросите за дигиталното развитие Седрик О се надява, че САЩ ще се присъединят към инициативата. Франция, която е домакин на срещата на върха на Г-7 в Биариц, първоначално се надяваше да накара най-големите социални медии да подпишат \"Харта за отворен, свободен и безопасен интернет\" вчера според официалната програма. Церемония по подписването обаче нямаше, а радио \"Европа 1\" съобщи, че президентът на САЩ Доналд Тръмп е оказал натиск върху ръководителите на онлайн гигантите във връзка с поемането на публичния ангажимент. Седрик О каза пред репортери, че подписването само е отложено и ще се състои в понеделник. Първоначалната идея беше да накараме платформите да дойдат в Биариц, досега САЩ бяха против подписването на този официален ангажимент, каза Седрик О. ", "date": "2019.08.24", "title": "Под натиск от САЩ: Париж отлага хартата за \nборба с езика на омразата в интернет"}
