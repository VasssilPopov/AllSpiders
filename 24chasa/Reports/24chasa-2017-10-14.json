{"url": "https://www.24chasa.bg/novini/article/6496866", "text": "Британският министър на финансите Филип Хамънд заяви, че Брюксел е „врагът“ в преговорите по Брекзит. Говорейки по време на среща на МВФ във Вашингтон той призова колегите си от Консервативната партия да се фокусират върху преговорите за Брекзит, предаде Politico. „Врагът, противникът е там, той е от другата страна на масата за преговори. Това са хората, с които преговаряме, с които преговаряме здраво, за да получим най-добрата възможна сделка за Великобритания“, заяви Хамънд. Коментарът му идва след края на петия кръг преговори между страната му и ЕС, предаде \"Фокус\". По-рано главният преговарящ на ЕС Мишел Барние заяви, че преговорите са достигнали до „задънена улица“ заради финансовите задължения на Великобритания и посочи, че не би посъветвал Европейския съвет да премине на втори стадий от преговорите по време на срещата на високо равнище в Брюксел след една седмица. Самият Хамънд по-късно се извини за „лошия си избор на думи“, посочвайки, че „ще работим с нашите приятели и партньори в Съюза за взаимно изгодно споразумение за Брекзит“.", "date": "2017.10.14", "title": "Филип Хамънд:  Брюксел „е врагът“ в преговорите за Брекзит"}
{"url": "https://www.24chasa.bg/novini/article/6496803", "text": "В зловещи клипове на “Ислямска държава” с хора с отрязани глави се е снимал задържаният у нас джихадистки боец Ахмед Мустафа Мусто. Видеата са над 10, обясниха запознати с тях. За кадрите съобщили свидетелите с тайна самоличност №290 и №295. Те дори ги гледали и останали потресени. Двамата свидетели посочили и точния период, в който Мусто бил в Сирия - от 2013 до 2015 г. Това се потвърдило от редица документи. Те описали и длъжността на сириеца в армията на “Ислямска държава”. Мусто, който е сириец, живее в София от години. През 2008 г. той е получил български паспорт. Брат му обаче е бил екстрадиран, научи “24 часа”. Мусто пък напуснал страната ни през 2013 г., за да се включи в бойни действия в родината си. Оттогава са и видеата, на които разследващите са назначили експертизи. Върнал се у нас през 2016 г. и създал банда за трафик на тютюн за наргилета. С парите финансирал терористичната си дейност, смятат разследващите. При задържането на Мусто на 29 септември в София бил открит автентичен документ, подписан от един от лидерите на ИДИЛ. Свидетелството удостоверявало принадлежността му към организацията и му давало право да преминава свободно през територии на бойни действия. Документът е с партизанското му име Абу Мусат Шуейхи. Заедно с него били задържани Алаа Бассам, Абдулкарим Шехо и жена му Иванка Шехо. Те са членове на бандата за трафик на тютюн и нямат общо с терористични действия, категорични са разследващи. Семейство Шехо има магазин за наргилета, ароматизиран тютюн и други стоки на женския пазар в София. Бандата взимала суровия нарязан тютюн от производители в страната и го пренасяла в София. В специално помещение - популярното преди години софийско заведение “Вагон-ресторант”, член от групата обработвал тютюна в кофи с химикали, без да спазва каквито и да било хигиенни изисквания. Оттам суровината се превозвала в няколко склада в София, където нелегално наети работнички от ромски произход я пресовали в подходящи форми, изсушавали и пакетирали, уточниха от прокуратурата. “В страните от Западна Европа тютюнът за наргиле бил изпращан най-често по куриерска фирма, като количествата достигали 300-500 кг на ден”, обясни Румяна Арнаудова, говорителка на главния прокурор. При извършените претърсвания и изземвания в складове и жилища са открити около 3 тона нарязан тютюн”, допълни тя. Трима от бандата начело с лидера ѝ Мусто са зад решетките. Те са от една област в Сирия. Жената Иванка Шехо е пусната под домашен арест. Не трябва да изключваме възможността в България да има и чужденци, които са се присъединили към „Ислямска държава”. Това каза Цветан Цветанов, председател на ПГ на ГЕРБ и председател на парламентарната комисия по вътрешна сигурност и обществен ред, пред Би Ти Ви. По думите му структурите на сигурността сега трябва да бъдат много по-мобилизирани. “Това, което се изнася, и тези периоди, които се маркират, трябва действително да се провери абсолютно всичко какво е правено през всички тези месеци и години”, посочи бившият вътрешен министър. Цветанов допълни, че докладите на Европол сочат, че около 5000 са гражданите на Европейския съюз, които са се присъединили и са се били в боевете за “Ислямска държава”. “Няма извадка дали и колко от тях са българи, но преобладаващите са от Германия, Белгия, Холандия. В Западните Балкани са около 800 човека. В такива ситуации не трябва много да се говори. Това, което са свършили като компетентност органите, задържането и самият факт, че на две мерки в съда лицето е задържано с постоянна мярка, означава, че има достатъчно годни доказателства, за да се направи необходимото предположение.”", "date": "2017.10.14", "title": "Арестуваният в София терорист се снимал в клипове на \"Ислямска държава' с отрязани глави (Обзор)"}
{"url": "https://www.24chasa.bg/novini/article/6496816", "text": "Ураганът „Офелия“ достигна скорост от 100 мили в час, докато се приближавайки до Великобритания, заплашвайки прекъсването пътния трафик и електрозахранването в страната. Очаква се бурята да донесе бурни дъждове и силни ветрове на британските острови в началото на следващата седмица, след уикенд на топло време с температури около 23 ° C на някои места, предаде „Индипендънт“, цитиран  Тропическата буря понастоящем пресича Атлантическия океан като ураган от категория 1 с ветрове до 100 мили в час. Пътните, железопътни, въздушни и фериботни услуги могат да бъдат засегнати и е възможно прекъсване на електрозахранването с потенциал да бъдати засегнат други услуги, като например покритието на мобилните мрежи.", "date": "2017.10.14", "title": "Ураганът „Офелия“ приближава Великобритания"}
{"url": "https://www.24chasa.bg/novini/article/6496841", "text": "54:50 - с такъв инфарктен вот мина предложението на лидера на БСП Корнелия Нинова за свикването на бърз конгрес. То бе гласувано от Националния съвет, който заседава вчера в зала “Киев” на парк-хотел “Москва”, а не в салона на “Позитано” 20, който бе зает от фест на антифашистката песен. Нинова поиска скорошен конгрес, за да лансира на него алтернативен републикански бюджет и приоритети за българското председателство на ЕС. Усетила разделението в залата по въпроса, тя лично пое председателстването на форума и поиска прегласуване, което даде инфарктно малък превес на нейните поддръжници. “Нека да има конгрес, но не форсмажорен и да е по по-важен въпрос - за кадровата и за информационната политика. Ние възпротиви се бившият оргсекретар на партията Димитър Дъбов. Той нямал спомен до момента да е свикван конгрес така на пожар. “Освен ако не се налага да се реши някой кадрови въпрос, например избор на председател”, опъна нервите на Нинова Дъбов. Преди него въпроса за катастрофата на БСП на 66 места, на които извънредно се е избирал кмет и от които партията е спечелила само 3-4, повдигна и ексдепутатът Георги Божинов. По негово предложение събранието прие след месец Нинова да представи анализ пред пленума как се е стигнало до това изборно фиаско. Конгресът да се свика след 3 месеца и да е за организационното състояние на партията, настоя Божинов. Ако след две седмици ръководството не внесе цялостен алтернативен бюджет на държавата, какъвто обещава, трябва да си ходи. Това заяви Божинов в разговор с журналисти пред залата. И уточни: “Няма стройна опозиция в БСП, има мислещи хора. Залъгването е изчерпано. Ако няма такъв цялостен бюджет, а само доклад за бюджетната политика на партията, аз ще се произнеса. А ако стане за една седмица, ще се възхитя и ще похваля.” “В залата няма нито един човек, който да е участвал в писането на бюджета. Къде се пише? На кого е аутсорсван?”, ядоса се Божинов. “Председателският съвет не е вземал решение за алтернативен бюджет. Решихме да правим политики в разходната част и да ги комуникираме с хората”, включи се и ексдепутатът Явор Куюмджиев. Този човек гласува закони. А подаването на оставка не може да се отхвърля от Народното събрание. Ако КС се произнесе, че мястото му не е там, какви са последствията от вече приети закони?”, попита Нинова. Тя захапа ГЕРБ, че не искали антикорупционен закон, понеже се страхували от наказание за кражбите. Нинова изтъкна, че за 97% от българите корупцията е проблем номер 1. 4-ма от едно семейство от ГЕРБ вземат повече пари от заплата от общо 85 души в община Брегово, обвини още Нинова. Да влязат в бюджета на държавата, настоя Нинова. ГЕРБ не признава нито закони, нито конституция, категорична е тя. Понеже управляващите не можели, освен алтернативен бюджет социалистите ще формулират и приоритети на българското председателство на Съвета на ЕС. Щели да оставят ГЕРБ да се занимава само с плочките пред НДК. Националният съвет издигна кандидатурата на Сергей Станишев за нов мандат като лидер на Партията на европейските социалисти. Нинова вече разговаряла с него по темата и той приел да бъде номиниран. Кандидатурата му ще бъде издигната и от инфарктно одобрения 49-и конгрес на БСП, който ще се проведе на 28 октомври. След решението Станишев благодари във фейсбук на Националния съвет за номинацията. Напрегнатата атмосфера се запазила до края на пленума, споделиха хора отвътре. Решенията минавали пак с по един-два гласа в полза на ръководството. 1/3 от членовете на пленума въобще не дойдоха на заседанието.", "date": "2017.10.14", "title": "Опозицията в БСП заплаши с импийчмънт Нинова (Обзор)"}
{"url": "https://www.24chasa.bg/novini/article/6496842", "text": "Японският вулкан Шинмоедаке на югозападния остров Кюшу изригна за втори път, след като се активира в средата на тази седмица. Жителите на няколко области на префектурите Миядзаки и Кагошима са предупредени да не напускат домовете си, освен ако не е необходимо. Въздействието на изригването върху въздушния трафик в региона все още не е отчетено. Според японската скала, нивото на заплаха от вулкана понастоящем е трето от възможни пет, информира  Сеизмичната активност в района започна в края на миналия месец, а първото изригване бе регистрирано на 11 октомври. Последният път, когато Шинмоедаке изригна, беше през септември 2011 г. В Япония има около 110 активни вулкана. Някои от най-опасните се намират на остров Кюшу. ", "date": "2017.10.14", "title": "Вулканът Шинмоедаке в Япония изригна за втори път"}
{"url": "https://www.24chasa.bg/novini/article/6496860", "text": "Полиция отцепи фонтана в Морската градина на Бургас, след като мъж удари главата си в дървена плоскост към съоръжението и почина на път за болницата. Трагедията се разиграла към 16:00 ч. днес, съобщиха очевидци. Загиналият е на около 40-50 години,  Свидетели разказват, че малко преди инцидента стоял бос на пейка до шадравана. Изправил се, но щом тръгнал към фонтана, неочаквано се олюлял, полетял назад и блъснал главата си в съоръжението. Хората наоколо повикали незабавно бърза помощ. На мястото пристигнали и полицаи, които отцепили района, за да извършват оперативно-следствените действия.", "date": "2017.10.14", "title": "Мъж загина при инцидент на фонтана в Морската градина на Бургас"}
{"url": "https://www.24chasa.bg/novini/article/6496723", "text": "69-годишна жена е загинала след инцидент в Шумен, съобщиха от пресцентъра на ОДМВР - Шумен. Малко след 16.00 часа днес водач зад волана на товарен автомобил Рено „Канго“ с шуменска регистрация при опит да паркира на тротоар пред блок на бул. „Симеон Велики“ се ударил в жилищен блок. Продължил движението си, по време на което ударил 69-годишната си съпруга. Жената починала на място. 76-годишният Т.Т. се спрял в дърво, до което имало детска люлка. Произшествието е извън пътното платно. Водачът е тестван за алкохол. Наличие не е установено. Правоспособен е. Продължава работата по изясняване на причините довели до инцидента. Образувано е досъдебно производство.", "date": "2017.10.14", "title": "Мъж блъсна жена си, докато паркирал в Шумен, тя загина на място"}
{"url": "https://www.24chasa.bg/novini/article/6496757", "text": "Все по-голям брой британци смятат, че гласуването за напускане на Европейския съюз е било лоша идея, сочи ново проучване, цитирано от „Индипендънт“ и   Към днешна дата се регистрира най-висок процент на хората, които съжаляват за резултата след референдума през юни 2016 г., като 47% от анкетираните заявяват, че гласовете в полза на развода с Брюксел са били грешка. В проучването се казва, че според 2/3 от гражданите преговорите по оттеглянето от европейската общност вървят зле. През март само 1/3 от запитаните виждаха проблем в процеса по Брекзит. Депутатите Дейвид Лами, Чука Умуна и Стив Рийд вече коментираха резултатите в Туитър. Рийд подчерта, че това е „пореден знак как обществото се обръща срещу Brexit“. Констатациите идват дни, след като британският премиер Тереза Май отказа да отговори на въпроса дали би гласувала „за“ Брекзит, ако се проведе още един референдум. Тогава тя каза пред слушателите на радиостанция LBC, че ще трябва да \"прецени доказателствата\". Официалните преговори между Лондон и Брюксел за условията, според които Великобритания ще излезе от ЕС, започнаха на 19 юни в белгийската столица, почти една година след референдума по въпроса в Обединеното кралство, на който с резултат от 51,9% победиха противниците на евроинтеграцията.", "date": "2017.10.14", "title": "Рекорден брой британци съжаляват за Брекзит"}
{"url": "https://www.24chasa.bg/novini/article/6496747", "text": "Германската канцлерка Ангела Меркел заяви днес, че ЕС може да напредва по спорни въпроси дори ако някои страни членки решат да не участват, предаде Асошиейтед прес. В седмичния си подкаст Меркел спомена сътрудничеството в отбраната и учредената наскоро Европейска прокурорска служба като случаи, в които някои страни членки бележат напредък. \"Ако има важни теми, те трябва винаги да са отворени за всички, но не е задължително всеки да се включи\", посочи Меркел, цитирана от БТА. Ангела Меркел и другите лидери от ЕС ще обсъдят редица въпроси от дигиталната политика до миграцията и Брекзита на Европейския съвет в Брюксел следващата седмица.", "date": "2017.10.14", "title": "Меркел: ЕС може да напредва по спорни въпроси дори ако някои членки откажат да участват"}
{"url": "https://www.24chasa.bg/novini/article/6496778", "text": "И родените в Сирия и чуждестранните терористи от „Ислямска държава“ ще се евакуират от град Ракка според споразумение, сключено от племенните водачи, предаде AFP, цитира \"Фокус\". Съпредседателят на общинския съвет на Ракка Омар Алуш съобщи, че споразумението ще позволи на бойцитне да евакуират града, който съвсем скоро ще бъде превзет от подкрепяните от САЩ Сирийски демократически сили. „Чуждестранните бойци са включени в споразумението“, заяви той.", "date": "2017.10.14", "title": "Терористите от ИДИЛ се евакуират от Ракка\nслед сключено споразумение"}
{"url": "https://www.24chasa.bg/novini/article/6496799", "text": "Президентът на Русия Владимир Путин заяви, че световната общност вече трябва да се замисли за следвоенното възстановяване на Сирия, предаде ТАСС, цитирана от \"Фокус\". „Световната общност вече трябва да се замисли за следвоенното възстановяване на държавата, за това как, в какви форми и обеми да се оказва помощ на Сирия, как ефективно да се съдейства за нейното социално- икономическо развитие и укрепване на държавните институции, в т.ч. и законодателното разклонение на властта“, заяви Путин. Той отбеляза, че тези задачи „са достойни за обсъждане на парламентарно и на междупарламентарно равнище“. Руският президент напомни, че в Астана са постигнати договорености за създаването на четири зони за деескалация в Сирия. Според него „те създават условия за изпълняването на резолюциите на Съвета за сигурност на ООН №2254 въз основата на пряк диалог между правителството и опозицията, а също така за обединението на усилията в интерес на скорошното ликвидиране на терористите, установяването на мир и запазването на единството на Сирия“.", "date": "2017.10.14", "title": "Путин: Светът трябва да се замисли вече за следвоенното възстановяване на Сирия"}
{"url": "https://www.24chasa.bg/novini/article/6496622", "text": "Иракската правителствена армия и тюркменските милиции са дали на автономното кюрдско управление в северната част на страната 48 часа, за да напуснат град Киркук и богатия на петрол регион около него, предаде ДХА. Ултиматумът, връчен от премиера на Ирак Хайдер Абади, включва изтегляне на бойците пешмерга от летището на града, голям военен щаб, всички петролни кладенци, залежи и свързани с тях инсталации, а също и предаване на пленените джихадисти на правителствените сили,  Именно от „Ислямска държава” кюрдите с много жертви успяха да отвоюват Киркук, по-рано загубен лесно от централната власт. Ситуацията в региона е сложна, защото в Киркук живеят представители на различни етноси и има обвинения към кюрдите, че възнамеряват да прогонят арабите. Към момента избухването на конфликт изглежда твърде вероятно, като и двете страни са в пълна бойна готовност.", "date": "2017.10.14", "title": "Ирак даде на кюрдите 48 часа, за да напуснат Киркук"}
{"url": "https://www.24chasa.bg/novini/article/6496643", "text": "Израелският министър-председател Бенямин Нетаняху поздрави американския президент Доналд Тръмп за „смелите му действия“, предава AFP. Това се случи, след като Доналд Тръмп отказа да препотвърди иранското ядрено споразумение. Американският президент заяви, че ще представи споразумението за преразглеждане от конгреса. „Поздравявам президента Тръмп за смелото му действие днес, а именно изправянето срещу иранския терористичен режим“, заяви премиерът на Израел Бенямин Нетаняху, цитиран от \"Фокус\".", "date": "2017.10.14", "title": "Нетаняху похвали „смелите действия“ на Тръмп срещу Иран"}
{"url": "https://www.24chasa.bg/novini/article/6496670", "text": "Столичното Пето РУ издирва Мануел Пенков Николаев /13г./ от София. Момчето напуснало дома си на 13 октомври около 17.30 часа с велосипед и оттогава е в неизвестност. Мануел Николаев е висок около 160 см, с тъмнокестенява коса и тъмнокафяви очи. 22524004_10207890349695501_298954344_nБил е облечен с тъмно синьо шушляково яке, светло сини дънки и обут с черни обувки. Носел е бежова платнена шапка и тъмно синя раница марка „Пума“ . За последно е бил забелязан в района на магазин „Джъмбо“ в ж.к.“Дружба“. Умоляват се всички, които имат информация за 13 – годишния, да се обадят на тел.112 или в най-близкото районно управление.", "date": "2017.10.14", "title": "Полицията издирва 13-годишния Мануел Николаев от София"}
{"url": "https://www.24chasa.bg/novini/article/6496652", "text": "Най-малко 40 души загинаха при взрив на камион бомба в центъра на сомалийската столица Могадишу днес, съобщи агенция Синхуа. По-рано днес Асошиейтед прес съобщи за най-малко 20 убити. Според местни жители експлозията била най-мощната, която са чували от години, цитирани от БТА. Полицията съобщи, че мишена на нападението бил хотелът \"Сафари\" в квартала Ходан. Повечето от жертвите са мирни жители, предаде Синхуа, като се позовава на очевидци. Никой не е поел отговорност за атаката, но подобни нападения в Сомалия обикновено извършва ислямистката групировка \"Аш Шабаб\", отбелязва АП.", "date": "2017.10.14", "title": "Най-малко 40 души загинаха при взрив на камион бомба в Сомалия"}
{"url": "https://www.24chasa.bg/novini/article/6496700", "text": "Тежка катастрофа задръсти Околовръстното на София. Чакащи автомобили има във всички ленти в посока квартал „Бояна”, информира Нова телевизия.                                                                                                                                                                                                                                                                                                                       ", "date": "2017.10.14", "title": "Тежка катастрофа задръсти Околовръстното на София"}
{"url": "https://www.24chasa.bg/novini/article/6496494", "text": "Косовският журналист Вехби Кайтази, известен с разследващите си материали за корупция и престъпност сред властите, бе нападнат, докато излизал снощи от кафене в Прищина, предаде Ройтерс. Неизвестен човек го ударил в лицето. Местните медии показаха снимки на Кайтази с окървавено лице. На мястото пристигнала полиция и започнала разследване. Вехби Кайтази е главен и отговорен редактор на сайта Инсайдер, една от онлайн медиите, радващи се на най-голямо доверие с текстовете си за разкриване на многобройни афери в косовските институции. \"Идентифицирах нападателя и той ме нападна заради един от материалите, които написах\", каза Кайтази за Ройтерс, цитиран от БТА. Два месеца преди Кайтази бе нападнат и директорът на Инсайдер Парим Олури. Той бе бит късно една вечер, докато се прибирал с годеницата си. \"Наистина е жалко, че журналистите в Косово все още са физически нападани. Това е напълно неприемливо в едно демократично общество\", написа в Туитър американският посланик в Прищина Грег Делави.", "date": "2017.10.14", "title": "Нападнаха разследващ журналист в Косово"}
{"url": "https://www.24chasa.bg/novini/article/6496508", "text": "Сръбският премиер Александър Вучич е на мнение, че доставките на руско оръжие за страната му не е пречка за основната цел на Белград – да се присъедини към ЕС, съобщи в. „Блиц“, цитиран от  В интервю за АП сръбският президент подчертава, че сърбите знаели накъде са се насочили, знаят че пътят им е към ЕС. „В същото време искаме да запазим добрите си отношения с Русия, САЩ, Турция, Китай и всички държави по света.“ Вучич не вижда „нищо лошо“ в това, че Русия въоръжава Сърбия. Президентът каза още, че разбира, че неговото минало като член на партия, която се стремеше към разширяване на границите на Сърбия на Балканите, т.е. към “Велика Сърбия” по време на войните, предизвиква определени съмнения в искреността на неговите променени позиции. „Мисля, че трябва да бъдем част от Европейския съюз, това е моята работа и яз ще си я свърша“. Доколкото намирането на решение за Косово е една от пречките по пътя на Сърбия към Брюксел, сръбският президент изрази мнението, че на Белград и албанците е необходимо дългосрочно мирно споразумение – за следващите 200 г. И допълни, че за бъде постигнато подобно нещо всяка от страните ще трябва да направи компромиси. Сръбският президент отхвърли критиките, че владее и задушава медиите в Сърбия чрез заплахи и финансов натиск. Освен това Сърбия нямала „никакви ограничения за социалните медии, за разлика от голям брой западни държави“.", "date": "2017.10.14", "title": "Вучич: Руското оръжие не застрашава целта ни да влезем в ЕС"}
{"url": "https://www.24chasa.bg/novini/article/6496543", "text": "Пешеходец е починал на място след удар от лек автомобил на 23 км на АМ „Струма“, в посока Дупница. Това съобщиха за „Фокус“ от пресцентъра на МВР. Инцидентът е станал около 21.00 часа на 13 октомври. Самоличността на пешеходеца не е установена. Водачът на лекия автомобил не е употребил алкохол. Образувано е досъдебно производство. Разследването по случая продължава.", "date": "2017.10.14", "title": "Пешеходец загина, след като беше блъснат от кола на АМ „Струма“, в посока Дупница"}
{"url": "https://www.24chasa.bg/novini/article/6496539", "text": "Бившият американски президент Барак Обама произнесе пламенна реч, с която отправи зов към света да прегърне чистата енергия и да предотврати последиците от климатичните изменения. В Аржентина Обама се обърна към публиката си, състояща се от министри, бизнес лидери и млади природозащитници, припомняйки им, че именно те са специалното поколение, което има силата и иновативността да поправи състоянието на планетата. „Това вече не е някаква спекулация, не е проблем, който може да се остави на заден план, това е настоящето ни. И ако се възползваме от този критичен момент, имаме възможността да забавим или дори да спрем една тенденция с катастрофален край”, заяви Обама и добави, че не иска хората „да обрекат децата си на едно непоправимо бъдеще” чрез бездействието си. „Ние сме първото поколение, което става свидетел на ефекта от климатичните промени, но и сме последното, което може да стори нещо по въпроса”, алармира бившият държавен глава,  В речта си Обама отправи и деликатна критика към решението на настоящия президент Доналд Тръмп да изтегли САЩ от Парижкото споразумение за климата, но и изрази увереност, че „САЩ ще постигнат своите цели въпреки различния подход на настоящата администрация.” \"Ако можем да погледнем отвъд дневния цикъл на новините и да помислим за основните неща, за въздуха, който децата ни дишат. Ако това е нашият фокус и ние сме готови да го поставим над всичките си краткосрочни интереси, то няма да е твърде късно\", заключи Обама. ", "date": "2017.10.14", "title": "Обама призова за мерки срещу климатичните изменения"}
{"url": "https://www.24chasa.bg/novini/article/6496555", "text": "Задържаният у нас терорист Ахмед Рафи Мусто се е снимал в клипове на \"Ислямска държа\", научи екслузивно \"24 часа\". Той е получил българско гражданство през 2008г., а 5 години по-късно отишъл да се бие за \"Ислямска държава\" в Сирия. Върнал се е у нас през 2016г. и създал банда за трафик на тютюн за наргиле, заедно с Алаа Алокла Массам, Абдулкарим Мохамед Шехо и Иванка Атанасова Шехо. При ареста на Мусто полицаи открили документ, който му давал право да минава през бойни полета и територии на \"Ислямска държава\", това доказвало високия му ранг в органицацията.", "date": "2017.10.14", "title": "Само в \"24 часа\": Задържаният у нас терорист - в клипове на \"Ислямска държава\""}
{"url": "https://www.24chasa.bg/novini/article/6496563", "text": "Като посланик на Съединените щати съм много внимателен да не се впускам в коментар на вътрешно политически въпроси. Нашият подход е по-широк. Ние подкрепяме България и българския народ като наш съюзник, приятел и партньор. С една много ясна цел - България да бъде просперираща, по-сигурна, страна, в която има работа, която задържа нейните млади хора. Затова няма да коментирам вътрешно политически въпроси. Това каза посланикът на Съединените щати Н. Пр. Ерик Рубин в интервю за  На въпрос дали вижда връзка между темата за бойните самолети, военните заводи и напрежението между политическите партии и институциите в страната, той отговори: Трябва да помним, че България е демократична страна, в която има избори, съответно и представители на различни интереси, различни фракции, партии и сили. Така работи демокрацията. Нормално е и винаги ще има спорове и несъгласия, както и взаимни обвинения. Така е и във Вашингтон. Затова има парламент, затова има обществено мнение и свободна преса. Тя трябва да помага на хората да се ориентират и да разбират какво се случва. Затова е толкова важно да я има. \"Аз съм съгласен с президента, че моята работа е да представлявам моето правителство, моята страна и хората в нея, както и да обяснявам на българите и на българското правителство гледната точка на моето правителство. Както съм казвал често, и в това отношение трябва да се съглася с президента, изборът на бойни самолети е суверенно българско решение. То е ключово важно решение, което може да бъде взето единствено и само от българите. Много е ключово и важно това решение да не бъде повлияно отвън, защото става дума за много пари\", добави още Рубин. \"Ясно виждаме, че България има способни и високо квалифицирани военни като състав, който има нужда от също толкова добра и съответстваща техническа екипировка. А към момента е повече от ясно, че военният ви състав е на по-добро ниво от военната техника, с която разполагате. И това е, защото не е модернизирана откакто сте в НАТО, като изключим някои области, където има прогрес. Ние подкрепяме модернизацията и заявените цели на българското правителство и на българския парламент. Знам, че президентът Радев е съгласен, че е нужна модернизация на българската армия. Това е тема, която мога да коментирам съвсем спокойно, защото това е ангажимент, който всички съюзници в НАТО са поели, в това число и България, която е от страните, които не могат да отделят 2 процента от брутния си вътрешен продукт за алианса. Това е въпрос , важен най-вече за България,з,ащото тя се нуждае от модерна военно-техническа екипировка, за да функционирадобре отбраната й, едновременно във вътрешната и външната система за сигурност като част от Алианса\", категоричен бе той. Относно искането на Цветан Василев за закрила по закона „Магнитски“, дипломатът заяви: Това е глобален закон, приложим към целия свят, и по никакъв начин не е насочен или засяга само България. Глобалният закон Магнитски да не бива да бъде грешно интепретиран или използван за политически цели от едни или други политически сили. Но не от мен зависи една или друга интерпретация. Това, което мога да направя е да дам факти, законът е достъпен онлайн и напълно прозрачно и ясно е каква е същността му. Законът казва, че всеки американец или американска организация може да подаде сигнал за разглеждане срещу който и да било човек, където и по света. Но, това уведомяващо писмо не означава непременно решение, а само, че сигналът ще бъде разгледан. След това може да има позитивно или отрицателно становище. Ако се установи нарушаване на стандарти в поведението, Съединените щати ще се произнесат и това не е насочено към една или друга конкретна страна или конкретен човек, а към определено поведение, незачитащо законовите стандарти. Последствията ще са само за тези лица, които не зачитат тези законови стандарти и ще важат на територията на Съединените щати.", "date": "2017.10.14", "title": "Посланикът на САЩ: Военният ви състав е на по-добро ниво от военната техника, с която разполагате"}
{"url": "https://www.24chasa.bg/novini/article/6496565", "text": "След историческия пробив в отношенията с Македония, вчера България постигна още един успех в политиката си на Балканите. Това се посочва в позиция на вицепремиера, министър на отбраната и лидер на ВМРО - Българско национално движение Красимир Каракачанов във връзка с приетия вчера от парламента на Албания Закон за националните малцинства. Позицията е разпространена от пресцентъра на ВМРО - Българско национално движение. \"След десетилетия на битки, подмяна на историята и подривна дейност от страна на проюгосласки коминтерновски последователи, след тежки дебати и още по-тежки дипломатически преговори, албанският парламент призна съществуването на българско малцинство в страната. До този момент нашите сънародници бяха пришивани към т.нар. македонската общност\", посочва Каракачанов. По думите му с приетия закон е върната историческата справедливост. \"С това се слага край на опитите българското население в Албания да бъде асимилирано и да му бъде налагано чуждо, измислено национално самосъзнание\", смята Каракачанов. \"Една от каузите на ВМРО, която в своята 124-годишна история винаги се е борила за правата на българите на Балканите, се увенча с успех за целия български народ\", посочва Каракачанов и припомня, че още през 2008 г. е настоявал българското правителство да използва кандидатстването на Албания в НАТО, за да реши въпроса за българското малцинството в Албания. \"Девет години по-късно, благодарение на \"Обединени патриоти\" в управлението и национално отговорната политика на настоящия кабинет, ние все пак успяхме\", коментира Каракачанов. Според него този акт показа, че когато България има ясна цел и използва пълноценно своите външнополитически ресурси, всяка задача е изпълнима. \"Това стана благодарение на работата на депутатите - патриоти в Народното събрание, ясната визия на премиера Бойко Борисов за ролята на България като фактор на балканския регион и специално подчертавам - усилията и енергичната дейност на външния министър Екатерина Захариева. Да не забравяме и работата на европейската политическа сцена чрез нашите депутати в Европейския парламент в лицето на Ангел Джамбазки от ВМРО и Андрей Ковачев от ГЕРБ. И успяхме, защото не се разделяхме, а работихме заедно в името на националния интерес\", посочва Каракачанов. \"С историческия успех в Албания, ние отново дадохме пример за силата на девиза, изписан на сградата на българското Народно събрание \"Съединението прави силата\". След десетилетия на плаха, безлична и нихилистична външна политика, България направи втората голяма крачка във външната политика, след Договора за добросъседство с Македония, с което заема своето място като фактор на стабилност на Балканите\", отбелязва Каракачанов. \"Ние сме длъжни да продължим да поставяме над всичко правата и интересите на българските общности зад граница. Ние ще продължаваме да работим за такава национално отговорна и достойна външна политика\", казва още той.", "date": "2017.10.14", "title": "Каракачанов: Признаването на българско малцинство в Албания е още един успех в политиката на България"}
{"url": "https://www.24chasa.bg/novini/article/6496569", "text": "66 души бяха ранени днес при катастрофа на камион, превозващ нелегални мигранти в Югоизточна Турция, съобщи турската телевизия НТВ, цитирана от БТА. Катастрофата е станала около 13 часа в района на град Юксекова, окръг Хаккяри. Инцидентът е станал, след като шофьорът на превозното средство, в което имало 65 мигранти, загубил контрол над управлението и камионът се преобърнал. Всички мигранти са мъже, които са граждани на Пакистан. Жители на селото, намиращо се в района на инцидента, първи са се притекли на помощ на ранените. На мястото на катастрофата са изпратени много линейки, полиция и жандармерия. Ранените са приети в държавната болница в град Юксекова. Състоянието на някои от пострадалите е тежко. По случая е предприето разследване.", "date": "2017.10.14", "title": "Катастрофа с нелегални имигранти в Турция, десетки са ранени"}
{"url": "https://www.24chasa.bg/novini/article/6496615", "text": "Той е само на 22 години, но медии твърдят, че вече е много богат. Заради успехите му и иновативното му мислене, го наричат българския Стив Джобс. Той е Любомир Янчев и казва, че не обича думата „предприемач”. Любомир Янчев е изпълнителен директор на една от най-бързо развиващите се в света на технологиите компания. Започва бизнеса си, когато е едва на 19, а в медиите се появяват заглавия за него, в които го наричат най-младия милионер в България. „Аз не съм милионер, медиите обичат да изопачават”, казва Любо и мечтае не за милиони, а за свобода,  След кварталното училище в квартал „Люлин” иска да продължи образованието си в Софийската математическа гимназия, но една петица по математика се изпречва на пътя му. След 12-и клас започва да учи в Нов български университет с пълна стипендия, но прекъсва. Компанията на Любо създава устройства, които правят електроуредите в дома ни умни и имат собствени имена – Вики, Мелиса, Боби. Децата на Любо, както той сам ги нарича, помагат да пестим. Изключват и включват различни електроуреди, когато се прибираме вкъщи.", "date": "2017.10.14", "title": "22-годишен българин с разрастващ се по света бизнес (Видео)"}
{"url": "https://www.24chasa.bg/novini/article/6496571", "text": "Каталунският вицепремиер Ориол Жункерас предупреди днес, че отправеното към Мадрид предложение за диалог може да се отнася само за независимостта на Каталуния, предаде Франс прес. Това изявление на Жункерас затваря още малко вратата за постигане на разбирателство между двата лагера, отбелязва агенцията. Сепаратисткият лидер Карлес Пучдемон трябва до понеделник да отговори на Мадрид, който в сряда му даде пет дни, за да изясни позицията си по своя проект за отделяне на Каталуния от Испания. Неговият заместник не разкри намеренията му, но ясно показа, че за Пучдемон независимостта остава единственият възможен вариант. Предложението за диалог, отправено към испанското правителство, трябва да се отнася до създаването на републиката и нашия ангажимент към независимостта, подчерта Жункерас в реч, произнесена в централата на ръководената от него партия Републиканска левица на Каталуния. \"Трябва да е ясно, че най-добрият начин да се стигне до независимост е да разговаряме с всички, или поне с международната общност. Но в същото време имаме безусловен и абсолютен ангажимент да изпълним мандата, даден ни на 1 октомври\", добави бившият евродепутат. Каталунските сепаратисти се опират на резултатите от произведения на 1 октомври референдум за самоопределение, който беше забранен от испанското правосъдие. Те твърдят, че са спечели референдума с 90 процента от гласовете и 43 процента избирателна активност, припомня АФП. Жункерас призова сепаратистите към единство. През последните дни най-твърдото крило на сепаратистите оказва натиск върху Пучдемон да скъса безусловно с Мадрид, отбелязва АФП. \"Подобно единство е от жизнена важност, за да изминем успешно пътя до република\", подчерта регионалният вицепремиер, цитиран от Асошиейтед прес. Много поддръжници на твърдата линия бяха разочаровани от решението на Пучдемон да отложи с няколко седмици обявяването на независимост, с надеждата да започне преговори с Мадрид. Най-добрият път напред е сепаратистите да покажат на света кой предлага диалог и кой го отхвърля, подчерта Жункерас. След референдума от 1 октомври срещу каталунския вицепремиер бяха заведени дела за \"неподчинение\", \"неизпълнение на задълженията\" и \"разхищение на обществени средства\", припомня АФП.", "date": "2017.10.14", "title": "Каталунският вицепремиер: Можем да водим диалог само за независимостта"}
{"url": "https://www.24chasa.bg/novini/article/6495721", "text": "Kарлес Пучдемон е прям човек, верен на убежденията си, склонен към действия. Политическата кариера не е смисълът на живота му и това му дава огромна свобода. Така описват съпартийците му лидера, който поведе 7,5-милионна Каталуня към независимост и като Юлий Цезар пред Рубикон нагази в забранена зона с думите: “Жребият е хвърлен!” 54-годишният каталунски премиер може да не гони високи постове, но от младеж е фиксиран в една идея - да види независима най-голямата и богата област в Испания, която има свой език и култура, но никога не е била самостоятелна държава. Пучдемон е от Амер - планинско селце на 100 км от Барселона. Произхожда от скромно семейство на пекари. Роден на 29 декември 1962 г., той помни диктатурата на Франко и жестокостта му към каталунците. Едва и там научава испански език наред с потискания от Мадрид роден говор, на който всичките му земляци общуват у дома. “Без да е роден лидер, Карлес бе магнетичен, запомнящ се, всички го харесваха – и тези от по-горните класове”, спомня си съученикът му Жоан Матамала. “Лесно се сприятелява, страстно и убедително защитава националната кауза”, казва пред Би Би Си Мукуел Риера, който го познава от дете. Бранител на родния си език, Пучдемон записва каталунска филология в красивия град Жирона, който испанците наричат Херона. Скоро обаче напуска, за да се заеме с любимото си поприще – журналистиката. Още на в. “Диари де Жирона”. През 1981 г. постъпва във в. “Ел пунт авуи” и се издига до главен редактор. По същото време влиза в националистическата партия “Демократична конвергенция на Каталуня”, ратуваща за независимост. На 21 години Карлес едва оцелява в катастрофа, ранен е в главата. Има голям белег на челото, който крие зад буйния си перчем, за което е обект на задевки. По ирония на съдбата испанският премиер маскиран под рехава брада. В по-младите си години Пучдемон, който от дете мечтае за независима Каталуня, основава агенция за политически анализи в защита на тази кауза. Пуска и свое англоезично печатно издание, публикува книги и есета на патриотична тема. Познава добре журналистическите механизми и ги използва умело за делото. Запален е по новите технологии и активно използва социалните мрежи за пропаганда на движението за независимост, агитира за референдум.  През 1991 г. отдаденият националист предприема пътуване из Европа, след забранен от Белград референдум и кратък военен конфликт. Там проследява пътя към независимост на бившата югославска република и трупа опит за това как се цепят държави. С Балканите Пучдемон има и друга топла връзка – 39-годишната му съпруга Марчела Топор е румънка. Красивата актриса – дъщеря на търговец на дървен материал от Яш – се запознава с екзотичния сепаратист, докато е на турне в Жирона с британска театрална група. Двамата се венчават през 2000 г. на православна церемония в Румъния. От уважение към родината ѝ Умната и дискретна Марчела също прибавя каталунския към езиците, които говори – безупречен английски, френски, испански. Ражда му две дъщери - Магали и Мария – “сладки, образовани, решителни и работещи здраво”, пише в. “Дейли мейл”. Съпругата, която сега е журналистка, стои здраво зад каузата, за която се бори мъжът ѝ. Затова медиите нарекоха хубавата брюнетка “Кралица на независимостта”. През 2006 г. Пучдемон изоставя журналистиката и напълно се отдава на политиката. Избран е за депутат в регионалния каталунски парламент. През 2011 г. той става кмет на Жирона, за смяната на чието испанско име Херона води кампания от млад. Вече като кмет през 2014 г. на която има право като наследничка на испанския престол. През 2015 г. Пучдемон оглавява асоциация за отцепване на Каталуня от Испания. През януари 2016 г. изневиделица почти непознатият в Мадрид каталунски политик сменя по-нерешителния Артур Мас като премиер на областта. За поста той не воюва с нокти и зъби, но упорит и борбен по природа преследва целта - независимост на Каталуня, с воля и решителност. На встъпването си в длъжност казва: “Това не е време за страхливци”.  Движението за независимост, което ескалира в проведения въпреки забраната на Мадрид референдум на 1 октомври, не започва с Карлес Пучдемон. Но неговият стремеж към отцепване е толкова силен, че е за да я постигне, коментира Би Би Си. 90% от участниците в допитването казаха “да” на независима Каталуня, макар че до урните отидоха само 43 на сто от каталунския електорат. “Пучдемон е ключова фигура, за да стигнем там, където сме днес. Той е чудесна изненада за каталунците, които отдавна ратуват за независимост”, казва сепаратисткият водач Монтсе Дабан. Добър оратор и куражлия, който не се страхува да влезе в затвора, в днешния исторически момент Карлес прояви и други свои качества – гъвкавост и демагогия. Той умело използва за пропаганда грубата сила, с която Мадрид се нахвърли върху гласуващите на референдума каталунци. “Сцените на терор пред секциите бяха 150% в плана му”, каза анонимен испански източник пред Би Би Си. И за Пучдемон, както за Реджеп Ердоган, насилието бе “дар от Бога” за каузата на независимостта. С тази разлика, че след пуча турският президент бе достатъчно неразумен да обяви това публично. В речта си след референдума премиерът Затова си навлече критики от всички страни - Мадрид го прикани да се изясни, а съратниците му сепаратисти го нарекоха предател.  Сега всички със затаен дъх очакват следващите стъпки – ще се появи ли нова държава в Европа? Според повечето анализи областта не е готова за независимост – няма изградени институции, съдебна система, данъчни и митнически служби, големи банки. Мадрид заплашва да ѝ отнеме автономията. И най-важното – държавата Каталуня няма да е член на ЕС, обяви Брюксел. “Пучдемон обаче – казват приятелите му – е човек свободен и готов да рискува. Промените не го плашат. Друг на негово място много би се тревожил за бъдещето - не и той.” ", "date": "2017.10.14", "title": "Пучдемон научил на Балканите как се цепи държава"}
{"url": "https://www.24chasa.bg/novini/article/6496713", "text": "Мароканските власти съобщават, че са разбили терористична клетка, свързана с „Ислямска държава“, която е била активна в осем града на страната и е планирала нападения. По време на операцията са заловени осем души, предаде Ройтерс, цитира \"Фокус\". Силите за сигурност са задържали „мозъка“ на клетката в къща в град Фес, където са открити и оръжия и муниции, както и материали за произвеждане на пояси за камикадзета. Полицията е открила също така и химически продукти, които могат да се употребяват при производството на експлозиви и „съмнителна кола“, според официално заявление на МВР на страната. „Арестуваните са планирали да извършат опасни терористични операции, насочени към чувствителни обекти и подтиквани от координатори на „Ислямска държава“, пише още там.", "date": "2017.10.14", "title": "Мароканската полиция разби клетка на \"Ислямска държава\", подготвяли атентати"}
{"url": "https://www.24chasa.bg/novini/article/6496473", "text": "Президентът на Кипър Никос Анастасиадис обяви днес кандидатурата си за втори петгодишен президентски мандат, предадоха Асошиейтед прес и БТА. 71-годишният Анастасиадис обяви кандидатурата си по време на митинг, на който изтъкна постигнатото от него по време на първия си президентски мандат. Сред постиженията, които президентът изреди, бе връщането на кипърската икономика към растеж след икономическата криза от 2013 г., отбелязва АП. Анастасиадис обеща днес да поднови усилията за повторно обединение на Кипър, след като преговорите за обединение с кипърските турци се провалиха през юли. Обединението на Кипър остава моя основна цел, подчерта президентът. Първият кръг от президентските избори в Кипър ще се състои на 28 януари, а втори кръг е планиран за 4 февруари. Съперници на Анастасиадис на изборите ще бъдат лидерът на Демократическата партия ДИКО Николас Пападопулос, подкрепяният от лявата АКЕЛ Ставрос Малас, както и председателят на Гражданския алианс Йоргос Лиликас.", "date": "2017.10.14", "title": "Президентът на Кипър обяви кандидатурата си за втори мандат"}
{"url": "https://www.24chasa.bg/novini/article/6496483", "text": "Държавният секретар на САЩ Рекс Тилърсън предвиди, че европейските съюзници на Съединените щати, ще окажат подкрепа за новата стратегия на американския президент Доналд Тръмп спрямо Иран, въпреки предпочитанията си за запазване на ядрената сделка, пише американското издание Washington Examiner, цитира \"Фокус\". „Сигурен съм, че нашите съюзници и приятели в Европа и региона ще ни окажат пълна подкрепа в предприетите усилия за справяне със заплахата от страна на Иран“, каза министърът. Новата стратегия на Тръмп спрямо Иран зависи, поне в краткосрочен план, от съдействието на европейците. Той отказа да признае, че ядрената сделка, постигната по време на мандата на предшественика му Барак Обама, е в полза на интересите на националната сигурност на САЩ. Но и не наложи нови санкции срещу Иран, които щяха да сложат край на действието на споразумението. Тръмп и неговите съюзници в Конгреса на САЩ се надяват да принудят европейските лидери и Иран да подпишат нов документ, за налагането на рестрикции заради агресията на режима в Техеран.", "date": "2017.10.14", "title": "Тилърсън: Очакваме от съюзниците ни да подкрепят новата стратегия спрямо Иран"}
{"url": "https://www.24chasa.bg/novini/article/6496496", "text": "Сръбският министър на минното дело и енергетиката Александър Антич разговаря днес с ръководителя на Европейската делегация в Сърбия, посланик Сем Фабрици за изграждането на интерконектора България - Сърбия като най-значимия общ проект, който ЕС ще подкрепи с 49,6 милиона евро чрез фондовете ИПА, съобщава белградският вестник \"Данас\", цитиран от БТА. Проектът е изключително важен както за Сърбия, така и за целия регион, защото диверсифицира снабдяването с газ, се подчертава в съобщение на министерството. Антич каза, че Сърбия е напълно посветена на реализирането на проекта за газовия интерконектор и обяви, че ще направи всичко той да бъде реализиран в координация между сръбските институции и компетентите органи в България. Антич и Фабрици се съгласиха, че в следващия период специално внимание трябва да бъде отделено на енергийната ефективност.", "date": "2017.10.14", "title": "Сърбия: За интерконектора с България\nще получим 50 милиона евро от ЕС"}
{"url": "https://www.24chasa.bg/novini/article/6496500", "text": "Случаят със задържания командир на \"Ислямска държава\" обостри вниманието ни и се радвам, че успяхме да се справим с него. Това каза министърът на вътрешните работи Валентин Радев пред журналисти по повод задържание при спецакция в столицата командир на ИДИЛ, предаде \"Фокус\". \"Лично мен много ме притесни тази информация. С внимание следя всичко - виждате от коя година е бил тук, пък му е дадено гражданство, пък той отива 2013 г., след това се връща. След това легализира, започва да продава тези неща\", каза още той. \"Виждате, че това не е активност, която да е пряко насочена към някакви терористични актове, но е факт, че има такъв човек\", коментира Радев. \"Всичко събираме за него, опитваме се да намерим всички връзки, защото надали е бил сам. Щом колегите това са направили, ще успеят докрай да разнищят случая. Защото е много важно да няма такива на нашата територия. Мигрантите ни заобикалят, което е много добър знак - да ходят където искат. Ние се опитваме да спрем като добри европейци да не отиват към Европа - това ни е задачата, затова ни дадоха тези пари, затова ни хвалят\", каза още вътрешният министър.", "date": "2017.10.14", "title": "Министър Радев: Радвам се, че успяхме да се справим със задържания командир на ИДИЛ"}
{"url": "https://www.24chasa.bg/novini/article/6496332", "text": "Ако на конгреса на БСП ръководството не внесе цялостен алтернативен бюджет на държавата, какъвто обещава, трябва да си ходи. Това заяви членът на Националния съвет на БСП Георги Божинов пред журналисти пред зала \"Киев\" на парк-хотел \"Москва\", в която тече пленумът на партията. \"Няма стройна опозиция в БСП, има мислещи хора. Залъгването е изчерпано. Ако няма такъв цялостен бюджет, а само доклад за бюджетната политика на партията, аз ще се произнеса. А ако стане за една седмица, ще се възхитя и ще похваля. В залата няма нито един човек, който да е участвал в писането на бюджета. Къде се пише? На кого е аусорсван?\", закани се Божинов. В залата има и други опозиционери - Георги Гергов, екслидерът на БСП Михаил Миков и бившият оргсекретар Димитър Дъбов, който жегна Нинова за \"размазващата загуба\" на всички частични местни избори. Всички те опитаха да отложат бързия конгрес, който Нинова иска и който ще е най-вероятно на 28 октомври, но тя ги парира, като пое лично председателстването на събранието.", "date": "2017.10.14", "title": "Георги Божинов: Нинова да си ходи, ако се провали с бюджета!"}
{"url": "https://www.24chasa.bg/novini/article/6496334", "text": "България все повече налага имиджа си на страна, която предлага качествен туризъм. Това коментира в ефира  на Радио „Фокус“ министърът на туризма Николина Ангелкова. „И неслучайно 4- и 5- звездните хотели, особено 5-звездните, се запълват, дори и в момента за лято 2018 г. почти вече няма места на база на ранните резервации в 5-звездните хотели. Което от една страна е много хубаво, от друга страна провокира инвестиционен интерес и в тази връзка и самите големи туроператори, които не са само такива, те са конгломерати, които имат и собствени авиолинии, и хотели, всъщност заявиха инвестиционни намерения за строителство на 5-звездни хотели по нашето българско Черноморие”, коментира Николина Ангелкова. Тя допълни, че темата за туризма ще бъде заложена на важно място в политическите дебати, които ще се проведат по време на Българското председателство на Съвета на ЕС. Министър Ангелкова каза още, че 2018 г. е обявена и за Година ЕС-Китай, което ще даде още една възможност, България да се възползва максимално от рекламни активности, организирани на ниво Европейски съюз, и от опцията за привличане на туристи от този голям пазар.", "date": "2017.10.14", "title": "Ангелкова: България все повече налага имиджа си на страна с качествен туризъм"}
{"url": "https://www.24chasa.bg/novini/article/6496340", "text": " Юнкер заяви, че не е желателно Каталуня да стане независима държава, тъй като това би било лош пример за други региони и създало трудности в управлението на съюза, предава Фокус. Председателят обаче подчерта, че това „не е наша работа“, след като неколкократно Мадрид заяви, че не желае посредници, тъй като проблемът е вътрешен за Испания.", "date": "2017.10.14", "title": "Юнкер: ЕС не може да бъде посредник в кризата с Каталуня"}
{"url": "https://www.24chasa.bg/novini/article/6496342", "text": "Холандски иновационен проект предвижда впрягането на гарвани в почистването на улиците от фасове срещу лакомства за награда, пише в. \"Дейли мейл\", цитиран от БТА. Концепцията се състои в това пернатите да бъдат обучени да пускат угарките в специални контейнери, които, след като ги сканират и дадат положителен отговор, да им пускат любима храна. Разработката е дело на стартъп компания, която разчита на вродения интелект на гарваните. Вестникът отбелязва, че в световен мащаб се изхвърлят годишно около 4,5 трилиона фаса, които представляват сериозен проблем. Те не са биоразградим отпадък. От тротоари и улици угарките биват отмивани в канализацията и попадат в реките, а след това в моретата и океаните. Те се оказват токсични за много морски животни. Компанията е наела дресьора Боб Спикман, чиято задача е първоначално да обучи група гарвани. Те са много социални животни и бързо информират другите птици от ятото за своето откритие.", "date": "2017.10.14", "title": "Гарвани ще почистват улиците в Холандия\nот фасове срещу лакомства"}
{"url": "https://www.24chasa.bg/novini/article/6496346", "text": "Голяма група от 264 нелегални мигранти са били заловени от турските власти при опит да се прехвърлят в България и Гърция, предава БТА. Според информация на Доган хабер ажансъ мигрантите са били открити от екипи на 54-та механизирана жандармерийска бригада в Одрин, край който се събират границите на България, Турция и Гърция. Мигрантите се укривали край селищата Орхание, Йени Кадън, Босна, Лалапаша и Ипсала. Те били заловени при операция на жандармерията, на чиито екипи е поверена охраната на турската граница. Мигрантите били от най-различни страни - Сирия, Пакистан, Афганистан, Иран, Ирак, Шри ланка, Алжир, Мароко, Непал, Виетнам, Индия и Бангладеш. Всички били предадени на центъра за мигранти в Одрин.", "date": "2017.10.14", "title": "264 мигранти са заловени от турските власти при опит да преминат в България и Гърция"}
{"url": "https://www.24chasa.bg/novini/article/6496322", "text": "„Не знам за какво е тази акция, в момента съм в София на пленум на БСП”, заяви за „24 часа” Георги Стоилов. „Нямам никакво бизнес участие в заведенията и заложните къщи на брат ми Илия. Дано не става дума за акция срещу него по политически причини, свързани с БСП и моето присъствие в парламента”, опасява се депутатът. „Нещата са напълно изненадващи за мен. Не съм се чувал повече от месец с брат ми Илия, не знам да има някакви проблеми в бизнеса си. Надявам се, че полицията и разследващите ще си свършат работата и истината ще излезе наяве”, заключи по телефона народният представител от БСП Георги Стоилов. Засилено е полицейското присъствие на изходите на Русе, текат проверки. Акцията на ГДБОП и Специализираната прокуратура е по сигнал за организирана група за рекет, обясни пред русенски журналисти телефона говорителят на главния прокурор Румяна Арнаудова. Според нея, в Русе се извършват претърсвания и оглед на документи и повече информация ще бъде дадена след като специализираните органи приключат работата си. Акцията е насочена срещу сериозно организирана престъпна група за рекет и разпространение на наркотици. Извършват се претърсвания и изземвания в различни обекти - жилища, офиси, а също нощно заведение, заложна къща и кафене, намиращи се в централната част на града. Арнаудова отказа да даде повече информация, за да не попречи на следствените действия за постигане на максимален резултат. Депутатът Георги Стоилов попадна в парламента по принципа 10, от 10. Десетият в русенската листа измести втория Добрин Данев, бивш народен представител в два парламента. Стоилов получи близо 2500 преференции от симпатизантите на левицата в региона. Той е на 36 години и има две висши образования - икономическо и инженерно. „Не смятам, че в номера 10 се крие причината, хората ми вярват и гласуваха за мен, затова няма да си правя отвод, а ще работя за Русе”, заяви Георги Стоилов след изборите. ", "date": "2017.10.14", "title": "Депутатът Георги Стоилов: Не знам за какво е акцията, не съм се чувал с брат ми от месец (Обновена)"}
{"url": "https://www.24chasa.bg/novini/article/6496349", "text": "Астрономи от центъра по астрофизика Харвард-Смитсониън в САЩ и института \"Макс Планк\" в Германия определиха точните граници на галактиката Млечен път, в която се намира Слънчевата система, съобщи Лайф, цитиран от БТА. Оказва се, че нашата галактика достига размери 66 000 светлинни години. Изследванията, извършени с помощта на системата от радиотелескопи VLBA (Very Long Baseline Array), позволиха да се установи с голяма прецизност къде е краят на нашата галактика. Най-голямото регистрирано разстояние до района на звездообразуване G007.47+00.05 в спиралния ръкав Щит-Кентавър е 66 500 светлинни години. Специалистите поясниха, че в близко бъдеще Млечният път може отново да увеличи размерите си. Предишни измервания въз основа на т.нар. тригонометричен паралакс (измервания въз основа на положението на астрономически обект) показаха близо два пъти по-малко разстояние - тогава бе установено, че Млечният път е с размери 36 000 светлинни години.", "date": "2017.10.14", "title": "Млечният път е с размери 66 000 светлинни  години"}
{"url": "https://www.24chasa.bg/novini/article/6496352", "text": "40-годишен пешеходец загина на място, а друг 20-годишен бере душа в търновската болница, след като бяха пометени на тротоар от 18-годишен шофьор в Горна Оряховица. Първоначално от полицията съобщиха за две жертви, но от болницата опровергаха информацията пред \"24 часа\". Произшествието е станало  около 22,30 ч. в петък на ул. \"Отец Паисий\" в железничарския град. По първоначална информация лек автомобил \" Тойота\" , управляван от 18-годишно момче, се движел към центъра на града с бясна скорост. Водачът е загубил управление над автомобила, качил се на тротоара и е помел движещите се по него пешеходци. В резултат на това на място е загинал 40-годишен мъж. В критично състояние в реанимация е другия пострадал на 20 г. от Горна Оряховица. \"Младежът е с тежка черепно-мозъчна травма, снощи бе опериран по спешност, в кома, на апаратна вентилация и има пряка опасност за живота му\", обясни шефката на ОАИЛ д-р Сибила Маринова. Водачът на автомобила е с перитонит и перфорация на черво, също е бил опериран и е настанен в хирургията в Търново. Изпробван е за употреба на алкохол, пробата е отрицателна. Взета му е кръвна проба. Возилият се до него 15-годишен пътник е с фрактура на глезена. Причините за приозшествието са в процес на изясняване. По случая е започнато досъдебно производство.", "date": "2017.10.14", "title": "Един е загиналият пешеходец в автомелето\nв Горна Оряховица, другият е в реанимация"}
{"url": "https://www.24chasa.bg/novini/article/6496380", "text": "Президентът на Украйна Петро Порошенко изрази увереност, че страната със сигурност ще стане член на НАТО, предава УНИАН. Държавният глава е направил изявлението си в събота, по време на тържественото произнасяне на клетва на новият випуск на Киевския военен лицей, информира Фокус. Порошенко показа вярата си в новия випуск, заявявайки, че „няма съмнение, че между вас са бъдещи офицери и генерали, посланици и министри, може би дори бъдещ генерален секретар на НАТО, защото Украйна със сигурност ще стане член на Алианса“.", "date": "2017.10.14", "title": "Петро Порошенко: Украйна със сигурност ще стане член на НАТО"}
{"url": "https://www.24chasa.bg/novini/article/6496382", "text": "\"Хора, умолявам Ви, не давайте пари, поискани уж от полицията, ние не работим с ваши пари\". С този призив вътрешният министър В.Радев се обърна към всички пенсионери и жертви на телефонни измами.  Той обясни и че снощи 73-годишен мъж е дал в София 100 000 лева на измамници, представили се за полицаи. \"Представяте ли си, сигурно е събирал тези пари цял живот. Мисля да направим клипове, в които да обясним, че не искаме пари от хората\", каза Радев. Той добави, че няма зачестяване на ало измамите, а просто са почнали да съобщават всеки случай. Имало и спецзвена за борба с ало измамите в Русе, Велико Търново и Плеве. Полицията се справила и с румънските престъпници, които извършвали много телефонни измами.", "date": "2017.10.14", "title": "В. Радев към пенсионерите: Полицията не работи с ваши пари"}
{"url": "https://www.24chasa.bg/novini/article/6496390", "text": "Сега, след толкова години, се възстановява историческата справедливост. Това каза пред журналисти вицепремиерът и министър на външните работи Екатерина Захариева по повод решението на албанския парламент да признае българското национално малцинство, предава „Фокус“. „В проекта на закон липсваше българското малцинство, признаваха се осем малцинства. Положихме доста усилия за това“, обясни тя. „Най-важното е в една демократична държава, която иска да бъде член на ЕС, да не се пречи на хората да се самоопределят, в случая когато те са самоопределят като българи и има исторически факти“, заяви Екатерина Захариева. „Благодаря на българското малцинство в Албания за това, че за около месец и половина събраха 3 хил. подписа“, коментира министърът и допълни, че в Албания има 4-5 регистрирани сдружения на българи. „Има споразумение между Албания и България от 1932 година за това, че се признава българско малцинство. За съжаление, не е влязло в сила и не е финализирано подписването му“, каза още външният министър.", "date": "2017.10.14", "title": "Захариева: Законът, признаващ българското малцинство в Албания, върна справедливостта"}
{"url": "https://www.24chasa.bg/novini/article/6496394", "text": "Най-малко 4 души загинаха, след като товарен самолет с витлов двигател падна в морето край международното летище на Абиджан, столицата на Кот д'Ивоар, предаде Ройтерс, цитирана от БТА. Спасители извадиха телата на двама загинали от самолета, който се разби и части от него изплуваха близо до брега. Сред отломките се виждат още две тела без признаци на живот. Самолетът се разби в морето малко след излитането, съобщи очевидец. Катастрофата е станала в буря със силен дъжд и светкавици.", "date": "2017.10.14", "title": "4-ма загинаха при самолетна катастрофа край брега на Кот д'Ивоар"}
{"url": "https://www.24chasa.bg/novini/article/6496393", "text": "Точно пред сградата на Трето РУ в Пловдив, където работи, полицаят Стоян Павлов - Палата, получил рушвета от ало измамниците  Димитър Рангелов и Калин Димитров. Това станало в 17,31 часа на 4 октомври, оповести прокурорът Борис Мендев в съдебната зала. Преди това униформеният имал три срещи с мошениците. Първата била на автомивка в края на града, а другите  две - пред сградата на районното. Рушветът от 300 лева бил пъхнат в цигарена кутия. Парите били набавени  от поредна телефонна измама в размер на 1300 лева. Това е заснето от камерите, допълни Мендев. \"От кадъра се вижда точното движение на Калин Димитров, който подава кутията на обвиняемия\", допълни прокурорът. По думите му срещу полицая имало и други сигнали, които в момента се проверяват. \"Касае се за тежко умишлено престъпление. Служителят на реда не е предприел действия срещу извършителите, а е злоупотребил със служебното си положение. Бил е запознат с целия механизъм на измамата и не е направил нищо\", каза  Мендев. Връзката с шефа на Трето РУ Стоян Павлов поддържал Димитър Рангелов. \"Аз през цялото време държах в течение Стоян какво правим с парите\", твърди измамникът при разпитите.   Друг полицай - Красен Косев, който е работил по въпросната измама, е обяснил как са разкрили участието на Палата в нея. Мошениците наричали зам.-началника на Трето РУ \"Шефе\". Имало есемес, с който Рангелов праща на Димитров съобщение до служителя на реда. \"Откъде те имат телефона на полицая\", пита прокурорът. \"Не съм участвал в измами. Тези деяния не съм ги извършил. Искам да ме освободите от ареста\", заяви пред съда Палата. Адвокатът му Красимир Елдъров заяви, че той е омаскарен. \"Нито пари са иззети, нито са снимани. Тези свидетели, срещу които се води досъдебно производство по друго дело, утре могат да кажат, че са му дали 5000 лева\", изтъкна защитникът. Според него на обществото се внушавало, че полицаят и телефонните измамници вървят ръка за ръка. И че униформените вършели едва ли не престъпления пред вратите, където работят. Според Елдъров Калин Димитров се срещнал с Палата, за да търси съвет от него във връзка с пусната обява за продажба на лека кола. \"Нелепо обвинение, не почива на никакви факти и доказателства\", пледира адвокатът. Прокуратурата иска постоянен арест, тъй като имало реална опасност обвиняемият да се укрие. Предстои съдът да се произнесе.", "date": "2017.10.14", "title": "Полицаят взел рушвета от ало измамниците пред районното, където работи"}
{"url": "https://www.24chasa.bg/novini/article/6496404", "text": "Седем турски войници бяха ранени днес при експлозия на самоделно взривно устройство, заложено от кюрдски бойци на път в югоизточния турски окръг Сиирт, съобщи турската телевизия НТВ, цитирана от БТА. Самоделната бомба е била взривена от бойци от Кюрдската работническа партия (ПКК) при преминаването на микробус, превозващ войниците. Ранените военни са настанени в държавната болница в град Сиирт. В района е предприета широкомащабна антитерористична операция. ПКК, която води въоръжена борба срещу турската държава от 1984 г., се разглежда като терористична организация от Анкара, ЕС и САЩ.", "date": "2017.10.14", "title": "7 турски войници са ранени при взрив в Южна Турция"}
{"url": "https://www.24chasa.bg/novini/article/6496236", "text": "За три седмици ще бъдат преасфалтирани 17 км от магистрала \"Тракия\" край Стара Загора, обяви регионалният министър Николай Нанков. При хубаво време ремонтът щял да започне в началото на ноември. Той е на стойност 4,5 млн. лева. \"Ще се полага нова настилка в основната лента в посока за Бургас, тъй като в този участък е силно пропаднала\", посочи Нанков. По думите му движението ще се извършва в аварийната лента и в лявата. Няма да се ремонтира целият участък от Плодовитово до Стара Загора поради липса на средства. През лятото Нанков обяви в Пловдив, че ще се преасфалтира в тази част магистралата след приключване на летния сезон. Министърът инспектира разширението на пътя Пловдив-Асеновград. Съпроводи го областният управител Здравко Димитров. Той за пореден път обясни, че в проекта са били пропуснати локалните платна, но вече се работило по отстраняване на тези грешки. Ще има три кръгови кръстовище - в входа за Асеновград, на отбивката за летището и на изхода на Пловдив. Министърът отчете, че ремонтът върви много добре и бързо.", "date": "2017.10.14", "title": "Ноември ремонтират 17 км от АМ \"Тракия\" край Стара Загора"}
{"url": "https://www.24chasa.bg/novini/article/6496420", "text": "Администрацията на президента облекчи правилата за отпускане на еднократна финансова помощ по инициативата \"Подкрепи една мечта\", съобщиха от прессекретариата на държавния глава. Право да получат еднократна стипендия ще имат младежите - участници в инициативата тази година, които ще продължат образованието си във висше училище или професионален колеж. Кандидатите трябва да попълнят заявления по образец, които са публикувани в интернет страницата на президента, и да ги подадат, лично или по пощата, на адреса на администрацията на президента. Има и възможност за подаване на документите по електронен път - на електронния адрес на Приемната на президентската институция. Новото в условията и реда на правилата е, че администрацията на президента ще събира по служебен път необходимите документи от други администрации. Целта е да се облекчат максимално младежите в неравностойно положение и да им се спестят средства и време. Президентът Румен Радев ще продължи традицията на младежите, които са избрали да учат във висше училище или професионален колеж, да бъде оказана финансова подкрепа. В последните пет години размерът на еднократната финансова помощ не е надхвърлял сумата от 2000 лева. Тази година стипендията ще бъде по-голяма, защото сумата на даренията, които постъпиха в подкрепа на инициативата, е най-голямата събирана до момента - 62 730 лева, като 51 386 лева от тях ще бъдат разпределени за еднократни стипендии. Новите правила предвиждат размера на еднократната финансова помощ да се определя ежегодно със заповед на главния секретар на президента и да зависи от броя на одобрените кандидати и наличната за разпределение сума. 124 младежи, завършващи средно или професионално образование, са получили консултация и подкрепа за своето професионално развитие или образование, благодарение на дейностите по инициативата през учебната 2016/2017 година. Усилията на партньорите от Министерството на труда и социалната политика, Министерството на образованието и науката, Министерството на младежта и спорта, Държавната агенция за закрила на детето, Агенцията по заетостта и Агенцията за социално подпомагане са насочени изцяло към създаване на умения за справяне с предизвикателствата на живота извън специализираните институции. 15 младежи са приети да учат във висши училища. Правилата и образец на заявленията за кандидатстване са публикувани на интернет страницата на президента.", "date": "2017.10.14", "title": "Администрацията на президента облекчи правилата по инициативата \"Подкрепи една мечта\""}
{"url": "https://www.24chasa.bg/novini/article/6496069", "text": "Земетресение с магнитуд от 5.4 по скалата на Рихтер удари южната част на Мексико в петък, съобщи Американският геологичен институт, предава Ройтерс, цитирана от Фокус. Все още не е ясно дали това не е вторичен трус от земетресението, което нанесе огромни щети на Мексико сити в началото на септември, убивайки почти 500 души. Няма информация за пострадали или разрушения, съобщава още агенцията.", "date": "2017.10.14", "title": "5,4 по Рихтер разлюля Мексико"}
{"url": "https://www.24chasa.bg/novini/article/6496079", "text": "Вътрешните министри на страните-членки на Европейския съюз призоваха за засилване на граничния контрол по вътрешните и външни граници на съюза, съобщава NewEurope, цитиран от Фокус. Това бе съобщено след общата среща, която се проведе в петък в Люксембург. Призивът е обоснован с вълната на тероризъм, която заля Европа през последните три години, предават още от медията. По-рано стана ясно, че някои от европейските държави смятат да удължат или въведат такива мерки на национално ниво. Сред тях са Дания, Франция, Швеция, Норвегия, Австрия и Германия.", "date": "2017.10.14", "title": "Вътрешните министри на страните от ЕС искат засилване на граничния контрол"}
{"url": "https://www.24chasa.bg/novini/article/6496083", "text": "Броят на загиналите при пожарите в Калифорния достигна най-малко 36, предаде Асошиейтед прес, като се позова на местните власти. Това са най-смъртоносните и унищожителни пожари в историята на югозападния щат на САЩ, предава БТА. За над 200 човека са подадени сигнали, че са в неизвестност. 90 000 души са били евакуирани. Най-малко 5700 сгради са били унищожени. 17 големи пожара бушуват в Северна Калифорния. Повече от 9000 пожарникари се опитват да изгасят пламъците с помощта на над 1000 пожарни коли плюс самолети и хеликоптери. През последните 24 часа дойдоха подкрепления от редица американски щати, както и от Канада и Австралия. Властите съобщиха за първи успехи в борбата за овладяване на пожарите. Тя обаче е затруднявана от силния вятър с пориви, достигащи скорост от 72 км/ч. Най-малко 29 човека загиват при пожар в района на Лос Анджелис през 1933 г. и 25 при пожар на възвишения край Оукланд през 1991 г. Тези бедствия причиняват смъртта на повече хора, отколкото всяко от сегашните поотделно. Взети заедно обаче, пожарите от последните няколко дни са най-смъртоносните в историята на Калифорния.", "date": "2017.10.14", "title": "36 станаха жертвите на пожарите в Калифорния"}
{"url": "https://www.24chasa.bg/novini/article/6496085", "text": "Външният министър на Германия Зигмар Габриел смята, че е възможно отказът на САЩ от ядрената сделка с Иран да породи обединение между Европа, Пекин и Москва срещу Вашингтон. \"От ключово значение е дали Европа ще успее да удържи единна позиция по този въпрос. Едва тогава ще можем да кажем на американците, че политиката им спрямо Иран подтиква нас, европейците, да се обединим с Русия и Китай против САЩ\", заяви Зигмар в интервю за немското издание Ар Ен Де, цитирано от  Той подчерта още, че ако САЩ отхвърлят споразумението за иранската ядрена програма, ситуацията в областта на сигурността ще се влоши дотолкова, че директната заплаха от война между Израел и Иран ще се върне. \"Трагедията ще е пълна, ако иранската сделка се превърне в американска вътрешнополитическа игра\", отбеляза още германският политик.", "date": "2017.10.14", "title": "Зигмар Габриел: Възможно е обединение на Европа, Русия и Китай срещу САЩ заради ядрената сделка"}
{"url": "https://www.24chasa.bg/novini/article/6496168", "text": "73-годишен мъж е дал 100 000 лева на телефонни измамници в София в петък вечерта. Пенсионерът, който живее на столичния булевард \"Цар Борис Трети\", е получил обаждане от неизвестни хора, които се представили за полицаи и поискали да им съдейства за залавяне на група, занимаваща се с измами, предава  Мъжът на няколко пъти е носил и оставял пари на различни места в столицата. В крайна сметка, след като предал на измамниците общо близо 100 000 лева, той подал сигнал и в полицията. В СДВР разследват престъплението. Издирват се извършителите на измамата. От МВР за пореден път апелират хората да бъдат особено внимателни и да не дават пари на непознати по никакъв повод.", "date": "2017.10.14", "title": "73-годишен даде 100 000 лева на ало измамници в София"}
{"url": "https://www.24chasa.bg/novini/article/6496094", "text": "Министърът на европредседателството Лиляна Павлова заяви в студиото на предаването \"Събуди се\" по Нова тв, че подготовката на предстоящото председателство върви в нужните темпове. У нас се очакват 22 хиляди посетители, мерките за охрана ще бъдат повишени, особено около летището, НДК, резиденция \"Бояна\", хотел \"Маринела\". Ще има ограничения в движението. Затова помоли софиянци и гостите да се въоръжат с търпение за 6-те месеца председателство. \"Не смятам, че посещението на руския президент Владимир Путин трябва да се драматизира - реагира тя на въпрос дали е възможно тази визита да наруши реда на председателството. -  Разбрах от президентската администрация е, че това посещение най-вероятно няма да е през март, а ще е по-скоро към средата на годината, обяви Павлова. \"Дори и да е по време на председателството, животът в България продължава и няма да е само председателство\", заяви тя. Надява се българските скандални \"гейтове\" да не помрачат обстановката. Имало е известно забавяне на обществените поръчки за рекламни материали, но вече всичко уредено. \"Все пак ни е за първи път и е нормално да се учим в движение\", каза тя. Няма забавяне на изработката на сайта на председателството - той е готов, но според европейските изисквания трябва да бъде пуснат на 15 декември. Вече имат спонсори за безалкохолни напитки, вино, ракия, минерална вода, за облеклата на доброволците за айти услуги и бизнесът все по-смело предлага услугите си. Министър Павлова е получила уверенията на колегата си - министъра на културата  Боил Банов, че ремонтът на НДК ще приключи навреме. Той скоро е правил ревизия там. Хубав факт е, че вече има 180 доброволци, готови да се включат в подготовката на председателството.", "date": "2017.10.14", "title": "Министър Павлова спокойна за подготовката за председателството на ЕС"}
{"url": "https://www.24chasa.bg/novini/article/6496107", "text": "Правителството на Северна Корея заплаши Австралия в събота, заради „опасните“ стъпки, които Канбера предприема в подкрепа на САЩ, пише южнокорейската агенция Yonhap, цитирана от Фокус. Oт Пхенян имат предвид изявлението на австралийският външен министър, в което тя подкрепя политика на Вашингтон относно Северна Корея. Агенцията припомня, че изявлението на министъра бе направено в четвъртък, по време на посещение в Сеул. Според Австралия, трябва да бъдат предприети „всички нужни мерки“ за да се принуди Пхенян да изпълнява поетите си международни задължения. Говорител на севернокорейското правителство заплаши, че Канбера „няма да може да избегне бедствието“, ако не промени политиката си.", "date": "2017.10.14", "title": "Северна Корея заплаши Австралия заради подкрепата й към САЩ"}
{"url": "https://www.24chasa.bg/novini/article/6496114", "text": "Лидерът на основната опозиционна Народно-републиканска партия (НРП) Кемал Кълъчдароглу публикува в една от социалните медии отворено писмо до президента на Турция и генерален председател на еднолично управляващата Партия на справедливостта и развитието (ПСР) Реджеп Тайип Ердоган, предаде информационната агенция Догу хабер ажансъ (ДХА), цитирана от Фокус. „Скъпи г-н Ердоган, ти ни си на равнището, за да си в състояние да разбереш казаното от мен. Защото за да можеш да вникнеш в думите ми, преди това трябва да се научиш да мислиш и да се съветваш. Сега ти давам точно тази възможност. Опитай се да дадеш отговор на долните пет въпроса. Това ще те принуди да се замислиш и по-добре да осъзнаеш казаното от мен. Така като си стояхме, кой докара Турция до положението да е част от тресавището Сирия? Този, който беше приятел на Башар Асад, как така след известно време стана негов пръв непримирим душманин? По време на чие управление бяхме принудени да изнасяме гробницата на Сюлейман Шах, която се намира в Сирия на наша собствена територия? Щяхме да влезем в Сирия и в рамките на 24 часа щяхме да отидем да се молим в джамията „Емеви” в Дамаск. Как стана така, че се получи точно обратното – 4 милиона сирийци влязоха в Турция? Чия е стратегията турският аскер да влиза в Идлиб и на практика да застава редом и чинно до войските на Башар Асад? Това не показва ли, че погрешната стратегия на този някой тотално се е провалила?”, формулира питането си към Ердоган лидерът на турската опозиция, цитиран от ДХА.", "date": "2017.10.14", "title": "Лидерът на турската опозиция към Ердоган: Не си на нивото, за да разбереш какво казвам"}
{"url": "https://www.24chasa.bg/novini/article/6496122", "text": "Българската политика прилича на кеч, битката между ГЕРБ и БСП е имитация. Това каза по Би Ти Ви бившият президент Георги Първанов. Според него се губи големият дебат накъде върви България. Мнозинството стартира с видим стремеж към по-голям диалогизъм, но в последните седмици нещата се нагнетяват и могат да се свлекат до война на всички фронтове. Управляващата коалиция ще има сериозни проблеми заради партньорите в лицето на Валери Симеонов, смята Първанов. За нападките между ДПС и Патриотите той коментира, че това се прави за да се ремотивира позадрямалия електорат. По проблема кой да назначава шефа на антикорупционния орган Първанов посочи, че това е негова идея отпреди 15 г., но става дума за орган, равно отдалечен от институциите. Едноличен орган, назначен от президента, само ще го натовари с отговорност и след това ще носи отговорност за несвършната работа, каза Първанов. Има тежко напрежение между институциите и поведение и от едната, и от другата страна сякаш на инат. Някой питаше ли се дали имаше кворум на КСНС на 4 февруари 1997 г., когато избегнахме гражданска война, попита Първанов. За последния КСНС при президента Радев Първанов каза, че има пропуски в организацията, но и поведението на участниците в Съвета е неразбираемо. \"Като хан - едни влиза, друг излиза, трети не идва.\" Впечатлих се от начина, по който прездиднтът Радев върна номинацията за шеф на ВАС за допълнителна легитимация. Аз 10 години не съм го правил нито веднъж, но и да се прави, трябва да е с много по-сериозни мотиви, които не видях, каза Първанов. Според него президентът Румен Радев не трябва да влиза в дебат с всички, на всички фронтове и освен това дебатът трябва да се води по политики, а не с разменени реплики.", "date": "2017.10.14", "title": "Първанов: Политиката заприлича на кеч"}
{"url": "https://www.24chasa.bg/novini/article/6496124", "text": "8 души са задържани до момента в Русе при операция на ГДБОП и Жандармерията срещу престъпна група, предаде Разбитата банда се е занимавала с разпространение на наркотици в града и региона, както и с нападения и силови действия срещу хора. Акцията ще продължи през целия ден. Разпитват се десетки свидетели.", "date": "2017.10.14", "title": "8 задържани при акция на ГДБОП срещу група за наркотрафик в Русе"}
{"url": "https://www.24chasa.bg/novini/article/6496129", "text": "От рано тази сутрин ГДБОП и жандармерията извършват специализирана акция в заложните къщи и заведенията на брата на депутата от БСП Георги Стоилов – Илия, в Русе, предава  Илия Стоилов е известен като човека, който държи нощните клубове с танцьорки в града. Претърсвания и изземвания са извършени в заведение на централната улица „Борисова“, в намиращата се в пресечката ѝ заложна къща „Монарх“, както и в едноименния нощен клуб на ул. „Райко Даскалов“. В момента те се охраняват от въоръжени полицаи с качулки. По думите на говорителя на главния прокурор Румяна Арнаудова все още е рано да се дава официална информация, но се касае за разследване на организирана престъпна група за рекет. Депутатът от БСП Георги Стоилов заяви по телефона, че не знае подробности по случая и няма никаква представа за какво става въпрос.        ", "date": "2017.10.14", "title": "ГДБОП влязоха в заложни къщи и заведения на брат на депутат от БСП"}
{"url": "https://www.24chasa.bg/novini/article/6496135", "text": "Албанският парламент одобри в петък закон за защита на малцинствата, с който се призна наличието на българско малцинство в страната, съобщава Македонската информационна агенция, цитирана от Фокус. 102 народните представители гласуваха „ЗА“ а десет бяха против приемането на проекта. В новоприетия закон, освен съществуващите преди това осем групи, се признава наличието и на българско малцинство, за първи път в албанската история, припомня македонската медия. Президентът на македонското дружество „Илинден“ изрази неодобрението си от факта, като каза, че албанските власти са се подали на българските заплахи и добави, че според него българско малцинство в Албания няма. От партията на македонците в тиранското Народно събрание също протестираха остро, определяйки действието като \"геноцид\" срещу македонците в страната, като също отрекоха наличие на българско малцинство.", "date": "2017.10.14", "title": "Македонците протестират срещу закона, признаващ българското малцинство в Албания"}
{"url": "https://www.24chasa.bg/novini/article/6496148", "text": "Освободеният канадски заложник Джошуа Бойл заяви, че афганистанската мрежа Хакани е убила малолетната му дъщеря, а съпругата му е била изнасилена, предадоха Франс прес и Асошиейтед прес. Бойл направи изявлението си рано тази сутрин, след като кацна в Канада със съпругата си Кейтлан Коулман, американска гражданка, и с трите им деца, предава БТА. \"Глупостта и злото на мрежата Хакани - те отвлякоха поклонник и бременната му съпруга, отишли да помогнат на обикновени селяни в районите, контролирани от талибаните в Афганистан - бяха надминати само от глупостта и злото да наредят убийството на дъщеря ми поради нееднократния ми отказ да приема предложение, което ми отправиха престъпните злодеи от мрежата Хакани\", заяви Джошуа Бойл. Той прочете предварително подготвен текст пред медиите, като едва се сдържаше да не заплаче. Бойл съобщи, че поради отказа му съпругата му е била изнасилена от пазач, подпомаган от началника на охраната и надзираван от Абу Хаджар, командира на мрежата Хакани. Освободеният заложник не разкри какво предложение е отказал, нито какво има предвид под \"поклонник\", предаде Ройтерс. Той обаче заяви, че убийството на дъщеря му и изнасилването на съпругата му през 2014 г., се потвърждават от резултатите от разследване, извършено миналата година от талибаните. Бойл, който използваше официалното име на талибаните Ислямско емирство на Афганистан. \"Ако е рекъл Бог, тази броеница от глупости ще бъде епитафа на мрежата Хакани\", добави той. Талибаните и мрежата Хакани имат общи цели, но са отделни организации с различна командна структура, отбелязва Ройтерс. Коулман и Бойл бяха спасени в сряда, пет години след като бяха отвлечени от свързана с талибаните екстремистка мрежа при туристическо пътуване в Афганистан. Тогава Коулман беше бременна. Тя е родила четири деца в годините на пленничеството, отбелязва АП. Правителствени служители съобщиха, че пакистанските сили за сигурност са извършили спасителната операция, базирайки се на разузнавателни данни, предоставени от САЩ. По-рано Бойл заяви в писмено изявление за АП, че \"Бог е дал на мен и семейството ми несравнима издръжливост и решителност\". Още докато освободеното семейство пътуваше, родителите на Коулман заявиха, че са щастливи от новината, но са сърдити на Бойл заради решението му да отведе дъщеря им в Афганистан. Бойл заяви, че е бил в Афганистан, за да помогне \"на най-пренебрегваното малцинство в света\". Той уточни, че говори за \"обикновените селяни в отдалечените територии в Афганистан, намиращи се под контрола на талибаните, където нито една неправителствена организация, нито един хуманитарен работник, нито едно правителство никога не са успявали да доставят необходимата помощ\", предаде АФП.", "date": "2017.10.14", "title": "Освободен канадски заложник: Ислямисти убиха дъщеря ми и изнасилиха съпругата ми"}
{"url": "https://www.24chasa.bg/novini/article/6496180", "text": "„Всички знаехме, че приятелството на Доналд Тръмп ще се продаде на предложилия най-висока цена“, заяви иранският външен министър Мохамад Джавад Зариф, в съобщение от страницата си в социалната мрежа „Туитър“, предава Франс прес, цитирана от Фокус. Думите на Зариф са породени от факта, че американският държавен глава нарече Персийският залив „арабски залив“, по време на обръщението си в петък вечерта, като това е знак за близките отношения между Вашингтон и Саудитска Арабия. Агенцята припомни, че от Рияд се опитват да наложат името \"Арабски залив\" още от 90-те години на миналия век. Агенция \"Фокус\" припомня, че в реч пред Конгреса, Тръмп поиска преразглеждане на иранското ядрено споразумение, като обаче отказа да изтегли участието на страната от него. Президентът планира също така налагане на санкции срещу лица и организации в Иран, които според него подкрепят тероризма. Иранският премиер отрече обвиненията и заяви, че Техеран няма да добави или промени нищо от ядрената сделка.", "date": "2017.10.14", "title": "Външният министър на Иран: Знаехме, че приятелството на Тръмп се продава"}
{"url": "https://www.24chasa.bg/novini/article/6496182", "text": "10 лица са задържани до момента при специализираната акция в Русе. Това каза за Агенция \"Фокус\" говорителят на главния прокурор Румяна Арнаудова  , предава Фокус. \"В момента на територията на Русе се провеждат активни процесуално-следствени действия под ръководството на Специализираната прокуратура и с участието на ГДБОП. Провежда се разследване за организирана престъпна група, която се занимава с разпространение на наркотични вещества и с рекет. Извършват се претърсвания\", заяви Арнаудова. Тя обясни, че акцията е започнала рано тази сутрин. \"Продължават следствените действия и към момента. Най- рано утре ще можем да дадем повече информация, включително и за самоличността на лицата, които са обвинени в организиране, ръководене и участие в организираната престъпна група\", каза още говорителят на главния прокурор.", "date": "2017.10.14", "title": "Румяна Арнаудова: 10 са задържаните до момента при спецакцията в Русе"}
{"url": "https://www.24chasa.bg/novini/article/6496187", "text": "Моментът за свикването на този КСНС не е удачно подбран. Това каза министърът на правосъдието Цецка Цачева в предаването „Седмицата“ по Дарик радио. „Никой към този момент не е възприел и вероятно предвидил, че с напускането им по някакъв начин това ще се отрази на кворума. Г-жа Захариева седмици напред, още в писмото си, с което изпраща доклада на президента, е обявила, че на тази дата ще бъде във Варшава във форум в рамките на НАТО. Затова г-н Радев е знаел още по време на съвместното им пътуване в САЩ, което реализираха дни по-рано. За бойкот, за умишлени действия, за провал е несериозно да се говори и това е безспорен факт“, коментира Цачева, цитирана от Фокус. По думите ѝ безспорно темата за корупцията е изключително важна. „Командироването е свързано и с подготовката за председателството. Моментът за свикването на този КСНС не е удачно подбран, тъй като в момента текат съветите. Министър Горанов като финансов министър трябваше да пътува за съвета в Люксембург. След седемдесет и няколко дни България започва да председателства ЕС. Не бих могла да отсъдя на везната коя е по-важната тема. Онова, което целият ЕС очаква от нас, е в сгъстен порядък да се свърши много работа“, допълни тя. Попитана защо министър-председателят е избрал точно деня на КСНС, за да се срещне с протестиращите служители от оръжейния завод „Емко“ с оглед на това, че е имало и предишни протести, Цачева отговори, че работата на премиера и на представителите на изпълнителната власт е не само да се занимават с онези въпроси, които предварително са поставени, а и такива които ад хок възникват. „След като г-н Борисов се присъедини ситуацията бе успокоена, нямаше скандиранията, които бяха дотогава. БСП освен да питат, други последици за тях няма, докато за управлението на страната отговаря министър-председателя, кабинета и мнозинството в Народното събрание. Ако някога започнат да управляват, тогава други ще ги питат защо така са си подредили приоритетите“, обясни Цачева. Според нея този КСНС няма да се провали, тъй като е продължение на предходния. „Продължаваме с дебатите и с опита за постигане на общи позиции. Това, че Народното събрание заседава няма да бъде проблем, защото съм убедена, че председателите на парламентарните групи, които са членове на КСНС, достатъчно отговорно ще се отнесат към темата и ще присъстват в президентството в 13.00 часа“, каза още Цецка Цачева.", "date": "2017.10.14", "title": "Министър Цачева: Моментът за свикването на този КСНС не беше удачен"}
{"url": "https://www.24chasa.bg/novini/article/6495615", "text": "Специална агенция ще поеме управлението на европрограмата за наука и образование от началото на ноември, съобщи министър Красимир Вълчев. В момента оперативната програма “Наука и образование за интелигентен растеж”, която е с бюджет 1,37 млрд. лева, се ръководи от дирекция в образователното ведомство. Проверка от Брюксел преди 1 г. констатира 14 нередности в управлението на програмата и парите бяха замразени. Една от очакваните мерки бе разделяне на функциите между управляващ орган (дирекцията в МОН) и бенефициента - самото министерство. Следващата седмица се очаква правителството да гласува създаването на новата изпълнителна агенция, която да разпределя парите по програмата. Просветният министър ще назначава ръководството ѝ след конкурс. 106 души ще работят в новата структура. Красимир Вълчев и еврокомисарят Мария Габриел подписаха вчера декларация, с която България се присъедини към европейската инициатива за високопроизводителни изчисления. Те трябва да служат за защита при епидемии, климатични промени, земетресение, обясни българската комисарка по цифрова икономика. Това е и огромен потенциал за намирането на решения по проблемите на града, обяви кметът на София Йорданка Фандъкова. “България дава заявка за регионален лидер на високопроизводителните изчисления”, увери Габриел. Председателят на БАН акад. Юлиан Ревалски ѝ показа българския суперкомпютър “Авитохол” в Института по математика и информатика, който е най-мощният изчислителен ресурс в региона на Югоизточна Европа. Той помага, когато трябва за много кратко време да се реши някаква задача, и предоставя данни в реално време на хората, които трябва да вземат това решение. Суперкомпютърът може например да подскаже на метеоролозите какво ще е времето след 2 часа. Ако синоптикът пусне модел на обикновен компютър, двата часа ще минат и няма да е успял да предвиди с точност обстановката, обясни акад. Ревалски. В областта на медицината пък компютърът може да помогне в изготвянето на модели за лекарства. ", "date": "2017.10.14", "title": "Агенция поема европарите за наука - близо 1,4 млрд."}
{"url": "https://www.24chasa.bg/novini/article/6495510", "text": "“Св. Параскева (Петка) е образец за смиреномъдрие, милосърдие и свят живот. Всеки православен християнин си има именен светия. Нека тези, които празнуват днес, да прочетат молитвата. Тя е доста съдържателна и описва какво трябва да прави човек, а именно да следва истините на светото православие, почитайки именния си светия и призовавайки неговото покровителство”, казва пред “24 часа” ставрофорен свещеноиконом Марин Божков от храма “Св. Параскева” в Троян, построен през 1835 г. На храмовия празник, който е и празник на града ще бъде осветен нов енорийски център. Досега за тази цел се ползвала канцелария на архиерейското наместничество. В новият енорийски център ще има неделно училище. Там миряните ще могат да се срещат и да обсъждат проблеми, свързани с вярата. Освещаването ще бъде веднага след св. литургия, която ще отслужи Ловчанският митрополит Гавриил и игуменът на Троянския манастир епископ Сионий. На св. Параскева (Петка) са посветени много храмове в България. Само в Ловчанската епархия те са 12. Има и две великомъченици с името Параскева - Римлянска и Иконийска. Св. Преподобна Параскева (Петка - в превод от гръцки), която покровителства Троян, е наричана още Българска, Търновска, Сръбска, Яшка. Живяла е през X-XI в. Родена в гр. Епиват (Беломорска Тракия) от родители българи. От 1238 г. до падането под османско владичество светите ѝ мощи са почивали в църквата “Св. Петка” в Търново. След вековни странствания през Видин и Белград през 1641 г. те били положени в катедралата в Яш в Северна Румъния. И днес милиони вярващи от цял свят се покланят пред тях всяка година. “Св. преподобна Петка е живяла монашески живот и уединена в святост завършва земните си дни. Нейните свети нетленни мощи са в гр. Яш и са изключително добре запазени. Имах възможност да се поклоня пред тях през 2009 г. Докоснах се до ръката ѝ, макар през покрова. Усеща се, че това е ръка с плът, като на заспал човек. Светите мощи са недокоснати от времето”, разказва отец Марин от храма в Троян, който носи името на светицата. Тя ще бъде посрещната последователно в Пирдоп, Етрополе, Ботевград, Тетевен, Троян и Ловеч. Светите Литургии да бъдат отслужени от Негово Високопреосвещенство Ловчанския Митрополит Гавриил. Иконата “Света Богородица Одигитрия” се съхранява в главния храм \"Рождество Богородично\" на Рилския манастир. Около централния образ на Божията майка са разположени свети мощи на 32-ма християнски светци, чиито имена са изписани върху метални пластини. Голяма част от тези мощи са на светии, които са били съвременници на Христос и лично са слушали от Него благовестието Му и са станали свидетели на спасителното Му дело. Светият образ на Божията майка от Рилския манастир се почита като изцелителка при тежки заболявания и при масови епидемии. Едно от забележителните чудеса се случило преди два века. Тогава при тежка чумна и холерна епидемия целият регион край манастира бил засегнат. По молба на населението двама йеромонаси и един дякон, след всенощно бдение и молебен с лития изнесли чудотворния образ от манастира. Навсякъде иконата била посрещана с почит, извършвал се водосвет и се обикаляли домовете. С благодатната помощ на Божията майка страшният мор се прекратил. (Подробности за посещението на иконата в Ловчанската епархия четете следващата седмица).", "date": "2017.10.14", "title": "Отец Марин Божков: Мощите на св. Параскева са като на заспал човек, недокоснати от времето"}
{"url": "https://www.24chasa.bg/novini/article/6496042", "text": "Съединените щати \"нарушиха духа и буквата\" на международното споразумение за иранската ядрена програма, заяви постоянният представител на Иран в ООН в писмо до генералния секретар на световната организация Антониу Гутериш, предаде ДПА, цитирана от БТА. Посланик Голам Али Хошру припомня, че сделката е била одобрена от Съвета за сигурност на ООН, и отбелязва, че тя \"не може да бъде предоговорена или променена\". \"Ислямска република Иран няма да се оттегли първа от (споразумението), но ако нейните права и интереси в сделката не бъдат спазени, тя ще спре да изпълнява всичките си ангажименти и ще възобнови своята мирна ядрена програма без каквито и да било ограничения\", се подчертава в писмото.", "date": "2017.10.14", "title": "Иран: САЩ нарушиха духа на ядреното споразумение"}
{"url": "https://www.24chasa.bg/novini/article/6496044", "text": "Социалната мрежа Туитър е предала на комисията на американския Сенат, която разследва предполагаемата намеса на Русия в президентските избори в САЩ миналата година, имената на 201 акаунта, свързани с Русия, предаде Асошиейтед прес, цитирана от БТА. Това е станало тази седмица, съобщи добре осведомен човек, пожелал да запази анонимност. Остава неясно дали постове, свързани с тези акаунти, са били изтрити от сървърите на Туитър. Вчера списание \"Политико\" писа, че социалната мрежа е изтрила въпросните туитове в съответствие със своята политика в областта на личната неприкосновеност. От компанията не са коментирали темата. Предвидено е представители на Туитър да се явят на 1 ноември пред комисията на Сената за разузнаването. Другата водеща социална мрежа, Фейсбук, и най-популярната интернет търсачка, Гугъл, също бяха поканени на същото изслушване.", "date": "2017.10.14", "title": "200 акаунта в туитър, свързани с Русия, ще се разследват от Сената в САЩ"}
{"url": "https://www.24chasa.bg/novini/article/6496046", "text": "Американската полиция и Федералното бюро за разследване (ФБР) така и не постигат напредък в разследването какви са били мотивите на най-масовото убийство в съвременната история на САЩ - близо две седмици след като богатият 64-годишен пенсионер Стивън Падок застреля 58 човека в Лас Вегас на 1 октомври. Затова мозъкът на Падок, който се самоуби, ще бъде подложен на микроскопични изследвания, предава БТА, като се позовава на правоохранителните органи. Джоузеф Ломбардо - шерифът на окръг Кларк, щата Невада, където се намира Световната столица на хазарта - съобщи на пресконференция, че аутопсията не е показала видими отклонения. Мозъкът на Падок ще бъде изпратен за допълнителни тестове. Убиецът, който откри огън по публиката на концерт от хотелската си стая, пренасочил стрелбата по пристигналите на място полицаи. Остава обаче неясно дали това е било лично отмъщение срещу полицията или Падок просто е целял да не позволи на служителите на реда да го неутрализират. Убиецът стрелял и по резервоари със самолетно гориво, вероятно с идеята да предизвика експлозии и да успее да избяга. Това \"отклонение\" е спасило човешки животи, каза Ломбардо с развълнуван глас. Шерифът обаче промени за трети път хронологията на масовото убийство. Това повдигна въпроси дали правоохранителните органи са можели да реагират по-добре. ФБР не е установило Падок да е изповядвал някаква идеология или да е бил свързан с каквито и да било групи, каза на пресконференцията агент на службата. \"Ислямска държава\" побърза да поеме отговорност за масовото убийство. Джихадистката групировка увери, че Падок бил приел исляма преди няколко месеца - твърдения, които така и не се потвърдиха. 546 ранени при стрелбата са получили медицинска помощ. 501 от тях вече са били изписани. 45 човека обаче остават хоспитализирани, като някои от тях са в критично състояние.", "date": "2017.10.14", "title": "Мозъкът на масовия убиец от Вегас ще бъде подложен на изследвания"}
{"url": "https://www.24chasa.bg/novini/article/6496057", "text": "Заместник министър-председателят и министър на външните работи Екатерина Захариева заминава днес на работно посещение в Обединеното кралство. Това съобщиха от пресцентъра на Министерството на външните работи. Водената от нея делегация ще проведе в неделя среща с британския външен министър Борис Джонсън. По-късно същия ден министър Захариева ще участва в работен обяд с колегите си от Хърватия, Чехия, Унгария, Полша, Румъния, Словения, Словакия и Обединеното кралство.", "date": "2017.10.14", "title": "Екатерина Захариева заминава на посещение в Обединеното кралство"}
{"url": "https://www.24chasa.bg/novini/article/6496049", "text": " Президентът на Европейската комисия Жан-Клод Юнкер каза, че Европа е благодарна на Великобритания за действията ѝ по време на Втората световна война, но правителството в Лондон все пак ще трябва да плати, за да постигне прогрес в разговорите относно Брекзит, пише британското издание The Times, цитирано от Фокус. Президентът на ЕК зая ви, че сметката по т.нар. „бракоразводно дело“ на Великобритания е аналогична на плащането на почерпка в заведение и изказа твърдение, че еврото е съхранило мира на Континента. „Британците откриват всеки ден нови проблеми, както и ние“, каза Юнкер пред студенти в Люксембург. „Това е причината процесът (за Брекзит) да отнеме повече време от предвижданото“. „Към момента, не можем да намерим реален компромис, що се отнася до оставащите финансови задължения на Обединеното кралство към ЕС. Те трябва да платят, това не е невъзможно. Не съм в настроение да отмъщавам. Не мразя британците“, подчерта бившият премиер на Люксембург. Юнкер използва метафора с кръчма, за да обясни възгледите си за финансовите задължения на Обединеното кралство. „Ако сте седнали в заведение и сте поръчали 28 бири, а след това неочаквано някои от колегите ви си тръгнат, това не би било проблем, но те все пак ще трябва да си платят поръчките“, обясни той. „Европейците трябва да са благодарни на Великобритания за толкова много неща, които тя е донесла в Европа, по време на война, след война, навсякъде и всеки път, но сега те трябва да платят“. Освен това, той посочи единната европейска валута като основна причина за избягването на нови конфликти. „Еврото ни пази от войни и бедност“, подчерта Юнкер. Високопоставен чиновник от екипа на ЕС за преговорите с Великобритания за Брекзит, предупреди Обединеното кралство, че евентуална сделка за свободна търговия между Лондон и Брюксел няма да е равнозначна на „дълбоката интеграция“, съществуваща в единния пазар. Антонио Фернандес-Мартос, експерт по търговията, участващ в екипа на главния преговарящ от страна на ЕС за Брекзит, Мишел Барние, каза, че исканията на Великобритания за спирането на свободното придвижване на граждани на ЕС и за „пълна регулаторна автономия“ имат неизбежни последици, защото поставят Обединеното кралство извън тялото на общите европейски регулации.", "date": "2017.10.14", "title": "Юнкер към Великобритания: Благодаря за Втората световна война, но трябва да платите за Брекзит"}
{"url": "https://www.24chasa.bg/novini/article/6496051", "text": "Великобритания обвинява Иран за кибератака срещу нейния парламент, пише вестник \"Дейли телеграф\", цитиран от ТАСС и БТА. Хакерското нападение датира от 24 юни. Тогава друг британски ежедневник, \"Таймс\", съобщи, че е открил на рускоезичен сайт паролите на електронните пощи на британски министри и депутати. Според \"Дейли телеграф\" обаче британското разузнаване е стигнало до извода, че хакерската атака е дошла от Иран. Експерти допускат, че кибернападението може да е дело на Корпуса на гвардейците на Ислямската революция (КГИР) с цел саботиране на международното споразумение за иранската ядрена програма. Вчера президентът на САЩ Доналд Тръмп каза, че не би удостоверил, че Иран спазва своите задължения по сделката, и правителството му наложи санкции на КГИР, най-елитните ирански военни сили. По информация на британската телевизия Скай нюз хакерите може да са получили достъп до около 90 електронни пощенски кутии от мрежата на парламента. Тя има общо 9000 потребители, сред които министрите и членовете на двете парламентарни камари.", "date": "2017.10.14", "title": "Великобритания обвини Иран за \nкибератака срещу нейния парламент"}
{"url": "https://www.24chasa.bg/novini/article/6496066", "text": "„В България имаме клетки за обучение в идеологията на ИДИЛ. Бизнесът за тютюн с наргилета се премества в Гърция. След няколкото акции у нас в такива складове вече за тях този бизнес не е сигурен и затова се изнася за южната ни съседка. Този тютюн финансира какво ли не и не само той. Много са нещата, които финансират клетките на ИДИЛ в цяла Европа”, коментира в „Събуди се” по   преводачът Мажд Алгафари.    . Попада в полезрението на службите заради разследване за производство и разпространение на тютюн за наргилета. Заедно с него са арестувани още мъж и жена. Според проф. Николай Радулов, бивш секретар на МВР и експерт по национална сигурност, печалбата от този тютюн не е толкова голяма, за да предполагаме, че има някаква голяма дейност и ИДИЛ е финансирана. „Според мен това е търговец като много търговци, които имаха свободни пропуски за ИДИЛ. Организацията имаше огромна полза от такива хора, защото така се финансираше. Това, което е характерно за ИДИЛ през последните няколко години, е, че тя е изтласквана от местата, от където печелеше много пари, а именно петролните кладенци, защото западните сили имат интерес те да владеят тази територия. ИДИЛ се опитва по някакъв начин да продължи да се финансира. Те се интегрират с организираната престъпност, тъй като печалбата от нейната дейност е много висока”, обясни проф. Радулов. Той допълни, че това, което този човек е правил, е много дребно и стига само да се издържа и да живее нормално.", "date": "2017.10.14", "title": "Опасен ли е терористът на ИДИЛ, задържан в София? (Видео)"}
{"url": "https://www.24chasa.bg/novini/article/6496061", "text": "Американец бе освободен от затвора, където прекара 23 години заради съдебна грешка, предаде Франс прес, цитирана от БТА. Ламонт Макинтайър, родом от централния щат Канзас, бил признат за виновен за двойно убийство, извършено през 1994 г. По онова време едва на 17 години, той получил две доживотни присъди въз основа на свидетелски показания, които впоследствие били оттеглени. Прокурорът по делото не представил никакви физически доказателства, доказващи, че Макинтайър е свързан с двойното убийство. Сега, повече от 20 години по-късно, съдия започнал да преразглежда случая. Прокурор съобщи вчера, че нови информации поставят под съмнение, че Макинтайър е замесен в двойното убийство. На излизане от затвора, мъжът целуна майка си. \"Хубаво е да си навън\", бяха първите му думи", "date": "2017.10.14", "title": "Освободиха американец, прекарал 23 години в затвора заради съдебна грешка"}
{"url": "https://www.24chasa.bg/novini/article/6496071", "text": "Двама загинаха при пътен инцидент в Г.Оряховица, съобщи МВР. Произшествието е станало  около 22,30 ч. в петък на ул. \"Отец Паисий\" в железничарския град. По първоначална информация лек автомобил \" Тойота\" , управляван от 18-годишно момче от същия град при движение с несъобразена скорост, водачът е загубил управление над автомобила, качил се на тротоара и е блъснал движещите се по него пешеходци. В резултат на това на място е загинал 40-годишен мъж, а малко по- късно в болницата е починал и другия пострадал на 20 г. и двамата от Г. Оряховица. Водачът на автомобила е с натъртвания и охлузвания. Изпробван е за употреба на алкохол, пробата е отрицателна. Взета му е кръвна проба. Возrлият се до него 15-годишен пътник е с фрактура на глезена. Причините за произшествието са в процес на изясняване. По случая е започнато досъдебно производство.", "date": "2017.10.14", "title": "Млад шофьор уби двама мъже на тротоара в Горна Оряховица"}
{"url": "https://www.24chasa.bg/novini/article/6496191", "text": "Отоплителният сезон в големите градове най-вероятно ще започне от началото на ноември, показват данните на топлофикациите, които се съобразяват с прогнозата за времето, предава  . За да бъде пуснато парното, е необходимо поне 3 дни среднодневната температура да бъде под 12 градуса и да се очаква трайно захлаждане. С между 20 и 40% повече ще ни струва парното през следващия отоплителен сезон, показват данните на Комисията за енергийно и водно регулиране. Ведомството увеличи цената на отоплението на две стъпки от април и от юли. Причината - рекордно поскъпване на цената на природния газ. Тогава от регулатора се надяваха големите поскъпвания да бъдат компенсирани с намаление от октомври, но до такова така и не се стигна. Вместо тово синьото гориво отново поскъпна. Увеличението на цената на най-голямата топлофикация у нас, тази в София ще бъде средно с 24 на сто. От дружеството уверяват, че са приключили с ремонтите си и са готови да пуснат парното. \"През лятото бяха ремонтирани всички основни съоръжения в топлоизточниците, бяха ремонтирани и подменени около 16 километра топлопреносна мрежа. Планът беше да се подменят между 23 и 30 км на година, но се оказа, че се нарушава сериозно транспортната схема на столицата, тъй като столична община изпълни също тази година амбициозна програма по отношение на ремонта на инфраструктурата\", каза Боян Паунов, директор \"Експлоатация\" в \"Топлофикация София\". Във втория по големина град у нас - Пловдив, цената на топлата вода и парното трябваше да поскъпне с близо 23%. От дружеството обаче въвеждат таван на цените от 10 лева на кубик гореща вода за целия отоплителен сезон. Целта е да се стимулира използването ѝ. По-скъпо се очаква да излезе отоплението през зимата и за хората, които се отопляват на твърдо гориво. Грубата сметка показва, че дървата за огрев в Благоевград са скочили с 18 лева от лятото до момента и сега се продават за 90 лева на кубик като експерти очакват да достигне до 100 лева. От най-голямото дружество в Югозападна България, което предлага твърдо гориво, обясниха, че дърва няма в нито един от складовете им, а такива имат в Дупница, Кюстендил, Благоевград, Сандански, Петрич и Гоце Делчев.", "date": "2017.10.14", "title": "Пускат парното в големите градове през ноември"}
{"url": "https://www.24chasa.bg/novini/article/6496210", "text": "Братът на БСП депутата Георги Стоилов - Илия, е бил задържан при акция на ГДБОП в Русе тази сутрин, научи \"24 часа\". 39-годишният родственик на червения депутат е обвинен за лидер на банда, занимаваща се с насилствени действия като побои и рекет. Заедно с него са задържани още 9 души. Антимафиотите продължават да издирват други двама. При арестите е открита и дрога, а акцията продължава и в момента. Тя е започнала рано тази сутрин в крайдунавския град. Извършени са много претърсвания на различни обекти, сред които и заложни къщи. Според различни информации, групата се е занимавала и с лихварство.", "date": "2017.10.14", "title": "Арестуваха Илия Стоилов за шеф на банда, брат е на депутат от БСП"}
{"url": "https://www.24chasa.bg/novini/article/6496226", "text": "Всички сирийски членове на терористичната групировка „Ислямска държава“ са напуснали в събота град Ракка заедно със семействата си, съобщават от Сирийската обсерватория за човешки права, предава Франс прес, цитирана от Фокус. Сред международните бойци на организацията също тече подготовка за бягство от града. Член на градското управление е съобщил, че голяма част от ислямистите са се предали на подкрепяните от САЩ Сирийските демократични сили, които бяха в процес на превземането на града от „Ислямска държава“. Не се съобщават условията или числеността на предалите се. По-рано сирийски телевизионен канал обяви освобождаването на Ракка.", "date": "2017.10.14", "title": "Всички сирийски членове на \"Ислямска държава\" са напуснали Ракка"}
{"url": "https://www.24chasa.bg/novini/article/6496276", "text": "Националният съвет издигна кандидатурата на Сергей Станишев за нов мандат като лидер на Партията на европейските социалисти. Това реши току-що пленумът, който заседава в парк-хотел \"Москва\". Разговарях със Сергей Станишев, той прие да бъде номиниран за нов мандат начело на ПЕС, обясни Корнелия Нинова. По предложение на Георги Божинов на ноемрийско заседание НС ще изслуша анализ на председателя на БСП за катастрофата на партията в 66 частични избори в страната, от които тя е спечелила само 2-3.", "date": "2017.10.14", "title": "БСП издигна Станишев за нов мандат като лидер на ПЕС"}
{"url": "https://www.24chasa.bg/novini/article/6496280", "text": "Десет души са загинали, а 24 са ранени при катастрофи през изминалото денонощие, съобщава пресцентърът на МВР. Един е с опасност за живота. В страната са станали 27 пътни произшествия. В столицата са регистрирани 196 леки и пет тежки произшествия. Един е загинал, четирима са ранените.                                                                                                                                                                                                                                                                                                                       ", "date": "2017.10.14", "title": "10 души са загинали на пътя за денонощие"}
{"url": "https://www.24chasa.bg/novini/article/6496282", "text": "Президентът на Исландия Гудни Йоханесон загубил съзнание във вана. Падайки, той си счупил носа, предаде ТАСС, цитирана от БТА. Британският ежедневник цитира самия Йоханесон, че ваната се оказала прекалено топла и уютна. След като носът му бил зашит в болница, исландският президент се чувства добре. Йоханесон встъпи в длъжност на поста през август миналата година, припомня ТАСС. Дотогава той никога не се е занимавал с политика и не е членувал в никоя партия. Йоханесон решил да участва в президентските избори през юни 2016 г. след публикуването на т. нар. Панамски документи, от които стана ясно, че редица исландски политици са имали офшорни сметки.", "date": "2017.10.14", "title": "Исландският президент заспа във ваната, счупи си носа"}
{"url": "https://www.24chasa.bg/novini/article/6496291", "text": "Северна Корея (КНДР) се готви да извърши ново ракетно изстрелване преди началото на общите военноморски учения на САЩ и Южна Корея, насрочени за следващата седмица, предаде Франс прес, цитирана от БТА. Маневрите ще бъдат ръководени от американски самолетоносач - демонстрация на сила пред Пхенян в момент, когато напрежението със севернокорейската ракетна програма се засилва. Северна Корея смята маневрите за провокация и може този път да се подготви да отговори по начин, различен от словесния, отбелязва АФП. През последните дни сателитни снимки показаха, че от близки до Пхенян райони се транспортират балистични ракети, монтирани върху мобилни устройства за изстрелване, съобщава южнокорейски правителствен източник, цитиран от в. \"Донга илбо\". Вашингтон и Сеул подозират, че КНДР се готви да изстреля този път ракети, които могат да достигнат територията на САЩ. Ракетата Хвасон-14 може да достигне Аляска, а Пхенян заплаши да изстреля Хвасон-12 към американския тихоокеански остров Гуам, припомня АФП. Освен това Северна Корея за готви за изпитание на новата междуконтинентална ракета Хвасон-13, чийто обсег може да й позволи да достигне евентуално западното крайбрежие на САЩ. Южнокорейското министерство на отбраната отказа коментар. Маневрите на САЩ и Южна Корея са планирани за периода 16-26 октомври в Японско море и Жълто море.", "date": "2017.10.14", "title": "Северна Корея се готви за ново изстрелване \nна ракета"}
{"url": "https://www.24chasa.bg/novini/article/6496294", "text": "Арестуваният зам.-шеф на Пловдивското 3-то РУ Стоян Павлов-Палата застана пред Окръжния съд, където прокуратурата иска \"постоянен арест\". 55-годишното ченге беше \"закопчано\" преди дни заради участие в схема с телефонни измамници. Според прокуратурата той е взел 300 лева, за да ги прикрива. Парите били пъхнати в кутия от цигари.  \"Всички измамници с големи суми са на свобода, а той за 300 лева е в ареста\", заяви адвокатът Красимир Елдъров. Той поиска от съда 30 минути, за да се запознае с материалите по делото, тъй като прокуратурата ги е внесла тази сутрин в съда. Дългогодишният полицай отказа коментар преди влизане в залата.  Той е ангажирал двама от маститите пловдивски защитници - Красимир Елдъров и Георги Кутрянски. По делото са приложени секретни материали. ", "date": "2017.10.14", "title": "Адвокатът на задържания полицай: Големите измамници са на свобода, а той за 300 лева - в ареста"}
{"url": "https://www.24chasa.bg/novini/article/6496100", "text": "ГЕРБ не иска да има война с президента и дори не ползваме такива термини, някой провокира да има такава - така отговори Цветан Цветанов, председател на парламентарната група на ГЕРБ, на въпрос в студиото на Би Ти Ви ще продължи ли войната с президента. Термините за война ги ползват други, добави Цветанов. В коментар на думи на Георги Първанов, че днес политиката прилича на кеч, Цветанов каза: Аз не искам да участвам в такъв кеч. Тази седмица бях в Брюксел, Мюнхен и Берлин. И в канцлерството, и в партията на г-жа Меркел, и в ХСС - навсякъде се говори с уважение за България и всеки признава това, което сме направили - договора за добросъседство с Македония. Говорят с уважение за премиера Борисов и за България, че сме дали един акцент за Западните Балкани. Цветанов припомни, че парламентъта на Албания е приел признаване на българското малцинство. На въпрос за спора кой да назначава ръководителя на антикорупционното звено Цветанов каза: БСП и ГЕРБ в 43-ия парламент достигнахме до извода че не трябва да се назначава от изпълнителната власт, а от парламента, това бе постигнато като политически консенсус. Нормално и закономерно е парламентът да избира председателя на антикорупционния орган, а той да си направи екип. Не съм чел книгата на Антон Тодоров, каза Цветанов, запитан за книгата \"Шайка\". Всеки има правото да пише каквото си иска. По темата за фалшивите фейсбук профили Цветанов каза, че и за него има няколко такива. Информирали сме фейсбук, някои бяха премахнати. Социалните мрежи могат да се използват както за въвличане в дадена престъпна организация, но и като сериозно средство за манипулиране на обществото, посочи Цветанов. От тази гледна точка съм изключително неудовлетворен от дейността на службите в тази посока. Вчера във фондация \"Конрад Аденауер\" представих презентация за фалшивите новини и в понеделник и вторник ще бъда в Загреб, където по линия на ЕНП ще направя същата презентация и пак ще говорим за фалшиви новини, каза Цветанов. Преди президентските избори имаше интензитет на фалшиви новини за дискредитиране на НАТО, ЕС, темата за бежанците беше пик в президентската кампания. Имаше заливане с фалшиви новини, които водят до формиране на погрешно мнение у избирателя. Това е една от причините за загубата на ГЕРБ на президентските избори, смята Цветанов. В рамките на близо година това е било системен подход. 250 онлайн издания и фейсбук групи са правили тази работа. В социалните мрежи по време на финала на кампанията имаше клип, в който се показва, че има лице с 29 профила, прави 60 новини на час. Всички са жертва на фалшивите новини, каза Цветан Цветанов. Структурите на сигурността сега трябва да бъдат много по-мобилизирани, каза Цветанов по повод ареста у нас на терорист, който, според прокуратурата, е заемал високо ниво в йерархията на ИДИЛ. „Това, което се изнася и тези периоди, които се маркират, трябва действително да се провери абсолютно всичко какво е правено през всички тези месеци и години\". „Още от периода на 2008 г., 2013-та, 2016 г. и най-вече след 2016 г. до есента на 2017 г. – какви са контактите, какви са срещите, какви са мотивите за всичко това, което е правил и от там вече ще излезе цялата истина\", каза Цветанов. По повод протестът на пожарникарите Цветанов коментира: Исканията са справедливи. Според него проблемите могат да се решават с диалог. За другата година са предвидени 55 милиона лв точно за възнагражденията на пожарникарите и полицаите. По думите му увеличението на заплатите при служителите на терен, които рискуват живота си, ще е по-голямо, отколкото за администрацията. (Очаквайте подробности)", "date": "2017.10.14", "title": "Цветанов: ГЕРБ не иска война с президента и дори не ползваме такива термини"}
{"url": "https://www.24chasa.bg/novini/article/6496317", "text": "БСП оспорва в Конституционния съд оставането на Делян Добрев в парламента. Този човек гласува закони. А подаването на оставка не може да се отхвърля от НС. Ако КС се произнесе, че мястото му не е там, какви са последствията от вече приети закони? Това обяви лидерът на БСП Корнелия Нинова пред пленума на партията в парк-хотел \"Москва\". Тя захапа ГЕРБ, че не иска антикорупционен закон, понеже се бои от наказание за кражбите, а се надява на измъкване само с глоба. Нинова изтъкна, че за 97% от българите корупцията е проблем номер 1. 4 души от едно семейство от ГЕРБ с тлъсти заплати получават повече от 85 в община Брегово, обвини Нинова. И описа най-голямата партия по Антонтодоровски - като \"шайка\". 15 милиарда лева на година краде корупцията. Да влязат в бюджета на държавата, настоя Нинова. ГЕРБ не признава нито закони, нито конституция, категорична е тя. БСП ще внесе алтернативен бюджет между двете четения на предложения от управляващите. Освен това социалистите ще формулират приоритетите на българското председателство на Съвета на ЕС, понеже управляващите не били в състояние, и щели да оставят хората от ГЕРБ да си се занимават само с плочките пред НДК.", "date": "2017.10.14", "title": "БСП оспорва в Конституционния съд оставането на Добрев в НС"}
{"url": "https://www.24chasa.bg/novini/article/6496326", "text": "Французинът Рене Мей, за когото се твърди че е гуру, беше в България и направи турне в различни градове. Мей агитира хората в залата в София да си купят витамин С, произведен от него, разказва разследване на Би Ти Ви. Продават се и капки за очи за 20 лв. Продуктите са дадени за изследване в Агенцията по лекарствата. Въпросът е как това е внесено в нашата страна, защото е произведено в Мексико и разрешена ли е продажбата му у нас. Оказва се, че витамин С че не се отличават с нищо от другия в аптеките, но пък на цената му е 50 лв., защото е \"енергезиран\" от ръцете на Рене Мей. За капките при проведеното изпитване за стерилност е установен растеж на микроорганизми, което не съответства на изискванията. За Мей очевидец, твърди, че може да се транспортира в различни краища на света, че може да си спре сърцето, да остане повече от 15 минути под вода и че може да излекува хора само с едно докосване. Доказателства за това обаче няма, се казва в репортажа на Би Ти Ви.", "date": "2017.10.14", "title": "Френски гуру продава витамин С за 50 лв. - бил \"енергизиран\""}
{"url": "https://www.24chasa.bg/novini/article/6496325", "text": "Вътрешният министър Валентин Радев изненадващо дойде при протестиращите пред МВР пожарникари. Той се появи по дънки и сако и влезе в диалог с огнеборците, които настояват за по-добри условия на труд и по-високи заплати. Ще има увеличение на заплатите от 5%, каза Радев, но пожарникарите настояха за 15%. \"На места може и да има такова увеличение\", каза министърът и обясни, че закриването на пожарни служби в определени места е политическо решение. Радев покани огнеборците на среща в Министерството, а те припомниха, че само преди месец в Бяла при изпълнение на служебните си задължения загина пожарникар. Той не е бил на смяна, а е извикан извънредно заради недостиг на хора. Протестът продължава и в момента, на него присъстват около 300 души.", "date": "2017.10.14", "title": "Валентин Радев към протестиращите пожарникари: 5% увеличение на заплатите"}
{"url": "https://www.24chasa.bg/novini/article/6496441", "text": "Мъж е прегазен снощи на автомагистрала \"Струма\", съобщиха от полицията в Перник. Прегазеният е починал на място, а самоличността му към този момент все още не е установена. Инцидентът е станал в района на пернишкото село Студена около 22 часа. Автомобилът блъснал мъжа е със софийска регистрация и е бил шофиран от 35-годишен столичанин. Пробата за алкохол на водача е отрицателна. Това е второто пътно-транспортно произшествие с фатален край през вчерашния ден в област Перник. Рано сутринта в Радомир бе прегазена 57- годишна жена, която също почина на място.", "date": "2017.10.14", "title": "Мъж е прегазен снощи на АМ \"Струма\", починал е на място"}
{"url": "https://www.24chasa.bg/novini/article/6496448", "text": "Пловдивският окръжен съд не удовлетвори искането на зам.-шефа на Трето РУ Стоян Павлов-Палата и го остави за постоянно в ареста.  \"Има опасност да се укрие, както и обосновано предположение за авторство на деянието\", мотивира се съдия Цветан Цветков. Задържаният не коментира нищо. Преди това той заяви, че не е участвал в  измами. Според прокуратурата той е консултирал мошениците. Провел е няколко срещи с тях, две от които били пред сградата на районното. На 4 октомври в 17,31 часа Палата се срещнал с измамниците и взел подкуп от 300 лева. Парите, набавени от поредния ограбен пенсионер, били в кутия от цигари. Има и други сигнали срещу него, които се проверяват, каза прокурор Борис Мендев.", "date": "2017.10.14", "title": "Съдът остави под ключ полицая с рушвета от ало измамниците"}
{"url": "https://www.24chasa.bg/novini/article/6496458", "text": " почина на 21 години в зоологическата градина Тобу в гр. Сайтама, съобщи Франс прес, цитирана от БТА. Именно любовта към Хулулу - момиче пингвин, прослави Грейп в началото на годината. Причината за необичайното му поведение стана раздялата с дългогодишната му другарка. Тя го изостави заради по-млад и силен екземпляр, настанен в същия аквариум. След изневярата Грейп все по-често се усамотяваше с аниме момичето. Той така и си умря до нея. Дълга опашка се изви пред аквариума на пингвините в зоологическата градина на Грейп, като много хора носеха цветя, за да почетат паметта му.", "date": "2017.10.14", "title": "Почина пингвинът, който беше влюбен в героиня от комикс"}
{"url": "https://www.24chasa.bg/novini/article/6496462", "text": "Земетресение с магнитуд 4,2 по Рихтер бе регистрирано днес по обяд на 140 км южно от Скопие, на територията на Гърция, съобщи Сеизмологическата обсерватория при Природно-математическия факултет в Скопие, цитирана от агенция МИА. Земтресението е почувствано от населението в югозападна Македония - в Битоля с интензивност четири, а в Ресен и Охрид от трета степен по Европейската макросеизмична скала.", "date": "2017.10.14", "title": "Земетресение разлюля Гърция, усетено е и в Охрид"}
{"url": "https://www.24chasa.bg/novini/article/6496468", "text": "В Косово, на територията на Прищина и Косово поле, за първи път след 16 години е регистрирана епидемия от морбили, съобщиха косовското радио и телевизия, цитирани от БТА. Досега са регистрирани 98 болни. Никой от болните не е бил ваксиниран въпреки задължителната имунизация. От Инфекциозната клиника в Прищина съобщиха, че най-много са болните от предучилищна и училищна възраст. Най-възрастните пациенти са на по 40 години.", "date": "2017.10.14", "title": "Епидемия от морбили в Косово"}
{"url": "https://www.24chasa.bg/novini/article/6496434", "text": "Аз знаех само, че снимките ми са използвани от измамник, но от вас научих каква е била схемата му. Това каза в ексклузивно интервю за \"24 часа\" французинът Александър Мартинез, от когото мошеникът Спас Василев задигнал снимки.  . Със снимките пък Василев създал профила на Алекснандър Николов и  Самият Спас беше арестуван вчера в София, а профилът му е под контрола на ГДБОП. \"Не познавам Спас\", каза Мартинез.", "date": "2017.10.14", "title": "Французинът, от когото Спас откраднал снимките, научи историята от \"24 часа\""}
{"url": "https://www.24chasa.bg/novini/article/6496492", "text": "Решението за прекратяване на преговорите на Турция за присъединяване към Европейския съюз няма да бъде прието на предстоящата среща на върха на ЕС в Брюксел. Това съобщи германският канцлер Ангела Меркел в седмично видео обръщение, публикувано на интернет страницата на германското правителство. \"Аз казах, че искам да обсъдим ситуацията с Турция. Следователно, поисках от Европейската комисия да изготви доклад, но няма да вземем решението сега. Бих искала да чуя мнението на колегите си по този въпрос\", каза тя,  Срещата на върха на ЕС ще се състои на 19-20 октомври. ", "date": "2017.10.14", "title": "Меркел: Няма да спрем Турция за ЕС на срещата на върха"}
