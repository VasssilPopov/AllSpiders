{"url": "https://www.24chasa.bg/novini/article/8019544", "text": "32 деца са загинали по пътищата в страната 2 дни преди края на годината, сочат данните на МВР. За цялата 2018 г. жертвите до 17 г. са общо 35, или с 3 повече от тази. Въпреки намаляването на смъртните случаи с деца като цяло има тенденция на ръст при най-малките, които са на възраст до 6 г. (бебета и малчугани от детските градини). За 2018 г. загиналите са били 8, за тази са 10. 7 от невръстните жертви са били пътници в колите на роднини, а 3 са прегазени като пешеходци. Последният случай е от 19 декември вечерта в Русе. Тогава 43-годишният Данаил Тодоров заби колата си в бетонен мост на бул. “България” в града. Возил в колата си бебе на 1 г., което умира на място. Тодоров е бил пиян. Дрегерът отчел 2,44 промила алкохол в кръвта. Нямал книжка. Той е бивш затворник с 10 присъди за грабежи, кражби и изнасилване. Месец по-рано, отново в Русе, 76-годишен шофьор на камион прегази посред бял ден 5-годишно момченце, докато завива в един от кварталите. Не видял детето, което гонило кучето си по улицата. За 2018 г. загиналите деца пътници под 6 г. са 6, а пешеходци - едно. Най-висока е смъртността при децата във възрастовата граница от 15 до 17 г. Това важи и за миналата и за тази година. През 2018 г. и през 2019 г. жертвите са по 13. Най-много от загиналите юноши и девойки са починали като пътници - по 7 всяка година, след това като водачи - 4 през м.г. и 3 през тази. 2 са смъртните случаи м.г. на пешеходците между 15 и 17 г., 4 са през 2019 г. Последният случай е с момичето, пометено от джип на бул. “Никола Вапцаров” в София на 13 декември. То почина в болница след удара, а приятелката ѝ беше спасена от лекарите. Общо за 4-те възрастови групи сред децата (до 6 г., 6 - 9, 10 - 14 и 15 - 17) най-много са жертвите, които са се возили в колите на родителите или роднините си. 20 са загиналите по този начин деца т.г. Сред тях е и малката Ерджан, която загина при катастрофа през април на пътя за Маказа. Тогава баща ѝ не успя да избегне сблъсък с колата на Лютви Местан. И двамата шофьори от тежкия инцидент са с обвинение за смъртта на бебето. Миналата година загиналите деца пътници са били с 3 повече - 23. Ранените от тази категория в последните години също са приблизителен брой. 564 са били през м.г., 550 са през тази. Има ръст обаче сред ранените деца пешеходци за тази година спрямо миналата. За първите 10 месеца през 2019 г. са с 66 повече, отколкото за същия период през 2018-а. Загиналите са по 8, два дни преди края на 2019 г. 620 са общо загиналите хора при пътни инциденти в страната до 29 декември, а 8422 са ранените. През цялата 2018 г. смъртните случаи са 611 (с 9 повече), а ранените 8466, което означава, че починалите през 2019 г. ще са по-голям брой, а ранените - приблизително същият. Тежките катастрофи за 2018 г. са 6684, а през тази - 6671 (до полунощ на 29 декември). Това означава, че при еднакъв брой катастрофи и ранени загиналите нарастват. ", "date": "2019.12.29", "title": "32 деца загинаха при катастрофи през 2019 г., най-много са пътували в колите на родителите си"}
{"url": "https://www.24chasa.bg/novini/article/8019572", "text": "Американската армия е нанесла \"дефанзивни удари\" в Ирак и Сирия срещу милицията Катаиб Хезбола, съобщиха американски източници, цитирани от Ройтерс, предаде БТА. В изявление на Пентагона се казва, че са атакувани три обекта на подкрепяната от Иран шиитска милиция в Ирак и два в Сирия. В отговор на многократните атаки на Катаиб Хезбола срещу иракски бази, в които са разположени коалиционните сили от Операция непоколебима решимост\" (Operation Inherent Resolve), американските сили нанесоха прецизни дефанзивни удари, които ще ограничат способността на Катаиб Хезбола да провежда повече атаки в бъдеще срещу коалиционните сили, заяви говорителят на Пентагона Джонатан Хофман. Американски цивилен подизпълнител бе убит в петък при ракетна атака срещу иракска база близо до Киркук, в която според американски представители е замесена групировката.", "date": "2019.12.29", "title": "US армията удари 5 бази на подкрепяна от Иран шиитска милиция в Ирак и Сирия"}
{"url": "https://www.24chasa.bg/novini/article/8019597", "text": "Шведската екоактивистка Грета Тунберг призова днес в Туитър хората да възприемат климатичните промени като реално извънредно положение в навечерието на Новата година, предаде ДПА, цитирана от БТА. Климатичните промени са \"екзистенциално извънредно положение\", към което най-накрая трябва да бъде проявено нужното отношение, без значение на партийните политики или политически мнения, написа тийнейджърката. Тя пусна и линк към видео, показващо колко трябва да бъдат намалени парниковите емисии, за да се постигне целта по Парижкото споразумение за климата повишаването на световните температури да бъде ограничено до 1,5 градуса по Целзий над прединдустриалната епоха. Това не може повече да бъде една новина сред други новини, \"важна тема\" сред други теми, \"политически проблем\" сред други политически проблеми или криза сред други кризи, пише Тунберг. Шестнайсетгодишната активистка, която неотдавна бе определена от списание \"Тайм\" за личност на годината, започна световно движение, за да привлече вниманието към климатичните промени, пропускайки учебните си часове в петъците. Тя проведе първата си стачка през август 2018 година. Оттогава Тунберг участва и изнася речи на срещи, посветени на климата, по целия свят. Тя не лети със самолети по климатични причини и два пъти прекоси Атлантическия океан.", "date": "2019.12.29", "title": "Грета Тунберг: Промените в климата са реално извънредно положение"}
{"url": "https://www.24chasa.bg/novini/article/8019639", "text": "Земетресение от 3,3 по Рихтер е регистрирано тази вечер край Благоевград, сочат данните на сеизмологичния център на БАН, цитирани от  . Според уредите епицентърът е на 6 километра северно от Разлог и на 85 километра южно от София. Трусът е с дълбочина 15 километра и е настъпил точно в 19:36 часа. В сайта на Европейския сеизмологичен център е обявено, че земетресението е усетено в курорта Банско. В интернет приложението на центъра потребителите описват земното вълнение като „силен трус с малка продължителност”. \"Първо се чу шум и после къщата се разклати вертикално. Все едно подскочи. Нямаше странично люлеене\", съобщи пред   Мирослав Георгиев, който живее в Разлог. Мъжът е бил на първия етаж по време на земетресението. В социалните мрежи се появиха множество коментари на граждани от Белица и Банско, които съобщават, че също са усетили труса.", "date": "2019.12.29", "title": "Трус от 3,3 по Рихтер разлюля Благоевградско (Обновена)"}
{"url": "https://www.24chasa.bg/novini/article/8019110", "text": "От 1 януари 2020 г. БНБ и ДАНС ще правят съвместни проверки при съмнения за пране на пари. Това предвижда проект на инструкция, обявена за обществено обсъждане. Целта е финансовата система да не се използва за пране на пари и финансиране на тероризъм. Документът задължава проверяващите и от двете институции да не разкриват информацията, станала им известна при проверките. Общите акции могат да се провеждат както по искане на експертите на управителя на БНБ Димитър Радев, така и на ДАНС. Поправки в закона за пране на пари, приети в края на тази година, задължиха всички банки да правят комплексни проверка на т.нар. политически личности при преводи над 150 евро. БНБ ще изготви списък с имената им и ще го изпрати в Брюксел и във всяка платежна институция, за да се следят паричните им операции с повишено внимание. Причината е, че евродиректива определя политиците като хора с повишен риск. До поправката законът определяше като такива президент, премиер, министри, депутати, съдии, кметове, шефове на държавни предприятия, висши офицери, посланици, шефовете на БНБ и на Сметната палата. След ремонта към тях бяха добавени и членовете на управителните органи на политически партии. Освен политиците, службите ще проверяват свързани лица - родители, деца, съпрузи или такива във фактическо съжителство, роднини по съребрена линия до втора степен и всеки, за когото има данни, че е в търговски, професионални или други делови взаимоотношения. Комплексната проверка означава тяхното идентифициране, установяване на действителния собственик, събиране на информация за деловите отношения, както и произход на парите. Законът забрани сейфове и банкови сметки да са анонимни след 1 януари 2020 г. Той дава право на достъп до тях, на съд, прокуратура, НАП, КПКОНПИ, ДАНС, ГДБОП.", "date": "2019.12.29", "title": "БНБ и ДАНС ще правят общи проверки за пране на пари"}
{"url": "https://www.24chasa.bg/novini/article/8019692", "text": "Кметът на Несебър Николай Димитров е бил освободен от наказателния специализиран съд на 27 декември, съобщиха източници на \"24 часа\". От петък вечерта Димитров е в дома си в Несебър, а от утре може да поеме ръководството на общината, тъй като той се закле на първата сесия на общинсикя съвет на 11 ноември, на която бе докаран под конвой и с белезници. Тъй като 30 декември е работен ден Димитров може да се захване с кметските дела още утре, или пък да изчака началото на новата година. Според източници на вестника несебърсикят кмет е пуснат под парична гаранция, но размерът й засега не е съобщен официално. На предишното заседание на Спецсъда за Димитров бе определена парчна гаранция от 40 000 лв., но специализираната прокуратура протестира и магистрати от Апелативния специализиран съд не пуснаха Димитров. Той обаче отново е обжалвал на 27 декември в наказателния спецсъд , а този път държавното обвинение не е реагирало срещу променената мярката за неотклонение. Избраният за 4-ти мандат Димитров бе арестуван броени дни преди първия тур на местните избори и обвинен като лидер на организирана престъпна група за купуване на гласове. Заедно с него бяха задържани още трима кандидати за общински съветници и кандидатът за кмет на Св.Власт Атанас Япаджиев. Впоследствие в столичния арест останаха само Николай Димитров и новоизбраният общински съветник Петър Хрусафов, който също бе доведен на първото заседание на общинския съвет с белезници. Според близки до несебърския кмет той се чувства добре и готов да поеме обичайните си задължения в общината.", "date": "2019.12.29", "title": "Кметът на Несебър свободен от 2 дни, от утре може да поеме общината (Обновена)"}
{"url": "https://www.24chasa.bg/novini/article/8019717", "text": "Афганистанските талибани заявиха днес, че са се съгласили на временно прекратяване на огъня в национален мащаб, предаде Асошиейтед прес, цитирана от БТА. Споразумението трябва да бъде одобрено от шефа на талибаните, но това може да се очаква. Не се уточнява продължителността на примирието, но се предполага, че то ще трае 10 дни. Това отваря \"прозорец\", през времетраенето на който може да бъде подписано мирно споразумение със САЩ, което да помогне на Вашингтон да върне войските си у дома и да се сложи края на 18-годишната американска военна намеса в Афганистан, отбелязва агенцията. САЩ настояват всяко споразумение да включва обещание от талибаните Афганистан да не бъде използван като база за терористични групи. В момента САЩ имат там 12 000 войници. Членовете на талибанския преговорен екип са имали едноседмична среща със своя управляващ съвет, преди да приемат краткото примирие. Екипът се е завърнал днес в Катар, където е единственият политически офис на талибаните зад граница и където обикновено се водят преговорите със САЩ, отбелязва АП. Официални талибански представители, запознати с хода на преговорите, съобщиха това при условие за анонимност, защото не са оторизирани да говорят пред медиите. Ключов елемент от споразумението, върху което САЩ и талибаните работят повече от година, е установяването на преки преговори между афганистанците от двете страни на конфликта. Очаква се тези между-афганистански преговори да започнат до две седмици след подписването на мирното споразумение между САЩ и талибаните. На тях се очаква да бъде решено как ще изглежда Афганистан след края на войната и каква роля ще играят талибаните в него. Тези вътрешни преговори трябва да включват много въпроси, като правата на жените, свободата на словото и съдбата на десетките хиляди талибански бойци, както и на тежко въоръжените милиции, предвождани от местните афганистански военни вождове, натрупали огромно богатство и влияние след свалянето на режима на талибаните.", "date": "2019.12.29", "title": "Талибаните се съгласиха на временно примирие в Афганистан"}
{"url": "https://www.24chasa.bg/novini/article/8019757", "text": "Тежко пътно произшeствие с шестима пострадали е станало в района на село Първица по главния път за ГКПП „Маказа” днес в 17,40 часа. По първоначални данни челно са се сблъскали „Нисан” и „БМВ”. Пострадалите са били транспортирани от екипи на Центъра за спешна помощ в кърджалийската болница. В момента мястото на произшествието е отцепено от полицейски сили на РУ-Кирково, екип на пожарната служба в Подкова се е включил в обезопасяването на катастрофиралите автомобили. Извършва се оглед от дежурна оперативна група. Движението се пренасочва временно през село Фотиново и село Домище. Образувано е досъдебно производство. Причините за пътното произшествие са в процес на изясняване.", "date": "2019.12.29", "title": "Затвориха пътя за ГКПП Маказа заради тежка катастрофа с 6 пострадали"}
{"url": "https://www.24chasa.bg/novini/article/8018992", "text": "Финансовият министър на Северна Македония Нина Ангеловска и мениджърът за страната на Световната банка Марко Мантованели подписаха споразумение на стойност 70 милиона евро за ремонт на 450 километра пътна мрежа в 80 общини в Северна Македония, съобщава МИА, позовавайки се на съобщение на министерството на финансите, предаде БТА. \"Всеки цент, инвестиран в инфраструктурата, има положителен ефект върху транспорта, търговията, туризма и условията на живот. Този проект, който е част от четиригодишно рамково сътрудничество със Световната банка на обща стойност 420 милиона евро, включващо инвестиции в инфраструктурата, човешкия капитал, фискалната и екологичната стабилност, ще помогне за подобряването на местната инфраструктура в страната\", изтъкна Ангеловска. Министърът подчерта, че условията на заема са изключително благоприятни. Министерството на транспорта и комуникациите вече е съставило екип, който да се заеме с прилагането на проекта и да се запознае с предложенията на общините.", "date": "2019.12.29", "title": "Скопие подписа със Световната банка за инфраструктурни проекти за 70 млн. евро"}
{"url": "https://www.24chasa.bg/novini/article/8019009", "text": "Хората, които стават няколко пъти през нощта по малка нужда, нанасят щети на американската икономика в размер на 44,4 милиарда долара, установиха учени, цитирани от сайта Инвърс. Изчисленията били направени от екип на корпорацията \"Ранд\". В медицината силните позиви за уриниране през нощта, които ни карат да посещаваме тоалетната, се наричат ноктурия. Марко Хафнър и неговите сътрудници първо трябвало да установят колко души в САЩ страдат от ноктурия и колко от тях се будят най-малко два пъти нощем. Оказало се, че става дума за 12 процента от населението на страната - 27,5 милиона души. При двукратно нощно събуждане икономистите изчислили, че се губи 3 процента от производителността на труда на другия ден. Като приложили тези данни към цялата работна сила в страната, учените от корпорацията стигнали до стряскащото число на загубата за икономиката - 44,4 милиарда долара.", "date": "2019.12.29", "title": "Изчислиха загубите от нощното уриниране в САЩ - 44,4 млрд. долара"}
{"url": "https://www.24chasa.bg/novini/article/8017140", "text": "Естония е най-новата европейска образователна централа със завидна производителност. На международни тестове учениците от балтийската страна превъзхождат тези от основните европейски икономики, включително от Великобритания, Германия и Франция. В публикуваното в началото на декември международно изследване PISA естонските ученици показаха, че са най-умните в Европа. За разлика от тях българските 15-годишни постигнаха разочароващи резултати и се класираха на последно място по функционална грамотност сред страните от ЕС. по четивна грамотност сред 79 държави от изследването. “Първо трябва да полеем и след това да берем плодовете. Най-добрите по PISA са в тези страни, където най-добрите ученици са станали учители”, коментира българският образователен министър Красимир Вълчев. Той е убеден, че учителските заплати трябва да са поне 120% от средните за страната. Тестовете на PISA се провеждат веднъж на 3 години и проверяват уменията на 15-годишните по функционално четене, математика и наука. Организацията за икономическо сътрудничество и развитие (ОИСР) провежда подобни тестове от 2000 г. На първите места тази година е Китай с 555 точки, следван от Сингапур с 549 и Макао с 30 точки по-малко. Изпреварвайки Финландия, на първо място в Европа е Естония с 523 точки. Българските ученици, родени през 2002 г., имат средно 420 т. Рецептата за успех в основното образование в Естония се състои от мотивирани ученици, трудолюбиви и професионални учители с достатъчно високи заплати, които не са ограничени от строги учебни програми. В Естония универсалното основно образование е в училищата, които учениците посещават на възраст от 7 до 16 г., като някои остават да се подготвят за висше образование. Учители и родители изтъкват, че една от причините за добрите резултати е На национално ниво е постигнато съгласие за основните резултати, които трябва да постигне ученикът. Оттам нататък всяко училище и учител могат сами да решат как, с какви методи и за колко време да постигнат тези цели. Интересен факт е, че образователната система в Естония се отказва от всякакви педагогически нововъведения и експерименти. Независимо че учителите имат свобода да организират своите часове по индивидуален начин, методите на преподаване са по-скоро консервативни, а съдържанието на изучавания материал е ясно дефинирано. В интервю за “24 часа” Красимир Вълчев казва: “Най-често чувам от учителите, че не им стига времето. Те Чувстват се задължени да го правят, защото външното оценяване на учениците изисква усвояването на всички знания. Необходимо е ефективно да реализираме компетентностния подход в неговата цялост - облекчаване на учебните програми, промяна на методите на преподаване и изпитните модели, префокусиране на работата на регионалните управления.” По данни на Евростат за 2017 г. разходите за образование в малката балтийска страна възлизат на 5,8% от БВП при население от 1,3 млн. души. Със 7-милионно население на България, българските власти предвидиха в следващия бюджет 4,813 млрд. лева, което е 3,8% от БВП. За заплати на учителите си обаче Естония не пести пари, а ако България иска да я стигне, ще трябва да развърже кесията. Минималното възнаграждение за учител в средно училище в Естония от 2020 г. ще бъде 1315 евро на месец, или около 2630 лв., пишат местни медии. Така от 1 януари възнаграждението в естонските училища се вдига с 65 евро. В България също се планира най-малко 17% увеличение на учителските заплати догодина, но сравнението отново не е в полза на българските педагози. Образователният министър предложи минималните размери на основната заплата на младите учители през 2020 г. да не са под 1085 лв. Тази година те получаваха най-малко 920 лв. Имиджът на Естония като модерна, дигитална е-държава отдавна е в центъра на вниманието при представянето на страната пред света. След триумфа на естонските тийнейджъри на тестовете на PISA страната прави първи стъпки към в международен план. “Идеята за образователен маркетинг дойде от разговор с естонския премиер през 2018 г. Възникна въпросът защо все още нямаме образователна история на успеха, която да се свърже с дигиталните ни постижения”, заяви Биргит Лао от консултантския орган за образователни кампании Innove. Тя разказва, че вече е постигнато съгласие за това какви продукти и услуги, свързани с образованието, могат да бъдат изнасяни в Европа и света под мотото “Образователна нация”. Списъкът обхваща както образователни стартъпи, насочени към подпомагане на развитието на учениците чрез технологиите, така и компании за училищни мебели. Въпреки че успехът е сладък, на естонската образователна гозба все още липсва една съставка - радост. Това е предизвикателството, с което се сблъсква страната в момента. Когато през 1991 г. Естония си връща независимостта от СССР, тя се обръща към Финландия за образователни идеи. Ресорната министърка Майлис Репс признава, че са се стремили към скандинавско ниво на справедливост и това си има цена. “Това, което имаме днес, е традиция да учим много като в азиатските страни. Учим много и по много часове”, заявява Репс. Това е причината за оживения дебат сред родителите дали децата им не получават прекалено много домашни работи. От естонските родители не се очаква да плащат за друго освен за детската градина. “Безплатното наистина означава безплатно. не плащате за училищен транспорт”, подчертава Майлис Репс. Резултатите от PISA потвърждават, че образователната система на страната е ефективна и осигурява равенство. В сравнение с други европейски държави Естония има сериозен процент ученици, които въпреки социално-икономическата неравнопоставеност имат високи академични постижения. Още през 1992 г. в образователния закон на страната е записано, че държавата гарантира на всички малцинства еднакви шансове за развитие и задължава всички естонци да се образоват през целия си живот. Естонските ученици растат в икономика, в която дигиталните иновации са на преден план. Гласуването на общи избори вече е онлайн. Технологичният стремеж засяга и образованието. Повечето училища вече са въвели система за електронно образование, чрез която голяма част от домашните се пишат и оценяват онлайн. Книгите от библиотеките също са достъпни по електронен път за всички ученици. Балтийската страна среща и предизвикателства, с които се сблъсква и България. Много от учителите в Естония наближават пенсионна възраст и въпреки големия тласък за набиране на персонал недостатъчно млади хора се присъединяват към професията. Привличането на талантливи и амбициозни млади хора към преподаването е най-добрият начин за повишаване на резултатите на учениците в дългосрочен план. Най-високопоставените образователни системи инвестират безмилостно в своите учители, както би трябвало да направи и България. Парите никога не са единственото решение, но инвестирането в отлични учители би се изплатило многократно, защото по-добре образовано население означава по-продуктивна и просперираща страна. Това може да е ключът към отсрамването на българските ученици на следващите тестове на PISA.", "date": "2019.12.29", "title": "С 2630 лв. заплата учителите на Естония обучават най-умните деца в Европа"}
{"url": "https://www.24chasa.bg/novini/article/8019063", "text": "Нова лавина причини смъртта на скиор в Доломитите, който стана четвъртата жертва на снежни маси в италианските Алпи за последните 24 часа, предаде Асошиейтед прес, цитирана от БТА. Скиорът е един от четиримата души, затрупани от лавината близо до заслон тази сутрин. Вчера снежна стена помете група германски скиори в долината Сеналес, провинция Болцано. Загинаха две 7-годишни момиченца и майката на едното от тях. Разследващи проверяват дали не е трябвало склонът да бъде затворен за скиори този ден предвид силния риск от лавини. Силните ветрове повишиха опасността от лавини в италианските алпийски ски зони, които през празниците посрещат множество хора.", "date": "2019.12.29", "title": "Четвърта жертва на лавини в Италия"}
{"url": "https://www.24chasa.bg/novini/article/8019108", "text": "Една от мерките за борба с мръсния въздух в София е подмяната на автобусите в градския транспорт, каза за  столичният кмет Йорданка Фандъкова. Фандъкова даде да се разбере, че общината ще заложи приоритетно на електромобили. \"Важно е, че пуснахме първите 20 електробуса. Това е част от програмата ни за подобряване на качеството на въздуха. Отказахме се от дизеловите автобуси. Закупуваме газови автобуси и електробуси през тази година\", заяви тя.", "date": "2019.12.29", "title": "Фандъкова: Отказахме се от дизеловите автобуси, купуваме газови и електробуси"}
{"url": "https://www.24chasa.bg/novini/article/8019133", "text": "Турското министерство на вътрешните работи е засилило мерките за сигурност във връзка с новогодишните празници, съобщава Анадолската агенция, цитирана от БТА. В рамките на тези мерки, чието прилагане започва от утре, са мобилизирани общо 317 121 служители по сигурността - полицаи и представители на жандармерията. Мерките за сигурност в Истанбул ще бъдат повишени до най-висока степен. За гарантиране на сигурността в митрополията на празника ще се грижат общо 1 858 моторизирани екипа. В тях ще бъдат включени 60 716 служители на силите на реда, което е близо една пета от служителите по сигурността, които ще дежурят на празника в цялата страна. Министерството на вътрешните работи е изпратило инструкции до всички 81 валийства в страната, според които ще бъдат предприети повишени мерки за сигурност на местата, където има струпване на много хора - търговски центрове, летища, автогари, железопътни гари, пазари, и ще бъдат увеличени полицейските патрули. Всеки получен сигнал, засягащ сигурността, ще бъде преценяван бързо и на място ще бъдат изпращани екипи. Ще бъде увеличен и броят на екипите на пътна полиция на кръстовища и по важни маршрути и още от днес след 21 часа ще бъдат засилени пътните проверки.", "date": "2019.12.29", "title": "317 121 полицаи и жандармеристи ще бдят за реда в Турция по Нова година"}
{"url": "https://www.24chasa.bg/novini/article/8019153", "text": "Упълномощени ръководители на руския концерн \"Газпром\", украински компании и министерства са се присъединили към преговорите във Виена по споразумението за транзит на руски газ през Украйна до Европа. Това съобщи пред медии представител на Газпром, цитиран от ТАСС. По-рано говорител на руската компания съобщи, че продължават преговорите във Виена, които започнаха в четвъртък, 26 декември, на ниво юристи и профилни специалисти. По-рано днес украинският министър на правосъдието Денис Малюска посочи, че представители на Русия и Украйна са започнали подписването на документите за транзита на руски газ. На 20 декември Москва и Киев обявиха, че ще съгласуват нов договор за газов транзит със срок на действие 5 години и за разрешаване на взаимните искове между \"Газпром\" и украинската \"Нафтогаз\".", "date": "2019.12.29", "title": "Шефове на \"Газпром\" и украински ведомства вече преговарят за газа във Виена"}
{"url": "https://www.24chasa.bg/novini/article/8019200", "text": "Информация за състоянието на републиканските пътища към 17:30 ч. на 29.12.2019 г. І. МЕТЕОРОЛОГИЧНА ОБСТАНОВКА: Температурите са в интервала от - 8° до + 6°С Времето над страната е предимно облачно. Слаб до умерен вятър духа в областите: Благоевград, Бургас, Варна, Велико Търново, Видин, Добрич, Кюстендил, Пазарджик, Перник, Разград, Русе, Силистра, Смолян, Търговище и Шумен. Слаб сняг вали в областите Велико Търново, Враца, Добрич, Габрово, Кюстендил, Ловеч, Плевен, Разград, Русе, Силистра, Смолян, Търговище както и в района на „Ришки“ проход и „Дюлински“ проход /обл. Бургас/, Дългопол /обл. Варна/, Петрохан и Берковица /обл. Монтана/, Каратепе /обл. Пазарджик/, Студенец /обл. Пловдив/, Котел и Твърдица /обл. Сливен/, Ихтиман, Бистрица, Витиня, Саранци, Боровец, Скравена, Етрополе, Владая, Бучин проход, на АМ „Хемус“ /обл. София/, Прохода на Републиката и прохода „Шипка“ /обл. Стара Загора/. Пътните настилки са предимно мокри, по усойните и планински райони частично заледени или заснежени, обработени и проходими при зимни условия. Ограничена видимост поради мъгла: - до 50 м в района на проход „Петрохан“ /обл. Монтана/. - до 100 м в района на проход „Троянски“ /обл. Ловеч/. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: Целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път на София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г. Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г.; Движението в участъка от км 174+000 до км 229+000 в двете посоки се осъществява в една лента поради подмяна на мантинели в средна разделителна ивица. Участъкът е сигнализиран с пътни знаци. Срок до 30.12.2019 г.; Движението в участъка от км 158 до км 165 в посока Бургас се осъществява в една лента поради подмяна на мантинели в средна разделителна ивица. Ограничено е движението в изпреварващата лента, като движението се осъществява в активната лента. Срок до 30.12.2019 г. АМ „Хемус“: Област София: Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 30.06.2020 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 30.06.2020 г.; Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 30.06.2020 г. АМ „Марица“: няма въведени ограничения. АМ „Черно море“: няма въведени ограничения. АМ „Струма“: няма въведени ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ – отворен за всички МПС; - „Предел“ - отворен за всички МПС; - „Приморски“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Троянски“ - забранен за МПС над 12 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област София: Въвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.; Движението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 30.06.2020 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Търговище: Движението в участъка Търговище – опорен пункт Белокопитово от км 248+000 до км 250+300 се извършва с повишено внимание във връзка със строителството на обект: АМ „Хемус”. Срок 31.05.2020 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма въведени ограничения. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма въведени ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; Движението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г. Област Пазарджик: Движението по път I-8 Пазарджик – с. Мало Конаре се извършва в една лента от км 192+435 до км 197+684 поради извършване на ремонтни дейности. Ограничено е движението в лявата лента. Движението в посока Пловдив се извършва в дясната лента при спазване изискванията на ВОД и намалена скорост, като движението се регулира с пътни знаци. Движението в посока Пазарджик се извършва по обходен маршрут: по път III-8003 през с. Мало Конаре до кръстовището с път III-3703, през с. Добровница до гр. Пазарджик. Срок до 31.01.2020 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83 + 100 е ограничено за движение на МПС над 10 т. Обходен маршрут: Кичево – Оборище. Срок до 28.02.2020 г. Област Бургас: Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; Движението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: Път ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. Обходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. Ремонтни дейности: няма ограничения. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.03.2020 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 30.12.2019 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 30.12.2019 г. Ремонтни дейности: Път III-539: Движението по път III-539 Средец – Айтос от км 23+900 до км 25+100 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 31.03.2020 г. ОПУ-Варна: Временно са въведени следните ограничения за движение на МПС: няма ограничения. Ремонтни дейности: Път III-2008: Движението по път III-2008 Девня – Езерово от км 0+000 до км 16+900 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш. Обходен маршрут: Лозен – Драганово – Янтра – Поликраище – Полски Тръмбеш. Срок до 03.01.2020 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.01.2020 г.; Път ІII-551: Движението по път ІII-551 от гр. Дебелец до с. Плаково от км 0+000 до км 12+400 е ограничено поради ремонтни дейности на асфалтовата настилка. Участъкът е сигнализиран с пътни знаци. Обходен маршрут: По път II-55 Дебелец - Килифарево, по път GAB 1111 Килифарево - Плаково и обратно. Срок до 31.01.2020 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 03.01.2020 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г. Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.01.2020 г.; Път II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.01.2020 г.; Път ІII-551: Движението по път ІII-551 гр. Дебелец – с. Средни колиби от км 0+000 до км 22+000 се осъществява в една лента поради частичен ремонт на асфалтовата настилка. Движението се регулира с пътни знаци и от сигналисти. Срок до 31.01.2020 г.; Път ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; Път III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 31.01.2020 г. ОПУ-Видин: Временно са въведени следните ограничения за движение на МПС: Път III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Обходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 31.12.2019 г. Ремонтни дейности: няма въведени ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: Път ІІІ-103: Движението по път ІІІ-103 Мездра – Горна Кремена от км 2+550 до км 6+660 се осъществява с повишено внимание поради ремонти дейности на асфалтовата настилка. Участъкът е сигнализиран с пътни знаци. Срок до 30.12.2019 г.; ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 20.12.2020 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: няма ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2020 г. Ремонтни дейности: Път III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. Ремонтни дейности: няма ограничения. ОПУ-Ловеч: Временно са въведени следните ограничения за движение на МПС: няма ограничения. Ремонтни дейности: няма. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.01.2020 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.01.2020 г.; Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2019 г. Ремонтни дейности: няма ограничения. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 28.02.2020 г. Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 28.02.2020 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Обходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.01.2020 г.; Път III-1003: Движението по път III-1003 Драгичево – Рударци в участъка от кръстовище при с. Драгичево към с. Рударци от км 0+050 до км 0+500 е ограничено поради ремонтни дейности на канализация. Автомобилното движение в участъка се осъществява по обходен маршрут през улици на с. Драгичево. Срок до 15.01.2020 г.; Път ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци. Обходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.06.2020 г.; Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.06.2020 г.; Път II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.06.2020 г.; Път III-637: Движението по път III-637 Вукан – Пенкьовци в района на с. Вукан при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци.Срок до 18.06.2020 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно.; Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г. Ремонтни дейности: Път ІІІ-118: Движението по път III-118 Гулянци – Комарево – Подем в чертите с. Подем при км 13+860 се осъществява с повишено внимание поради ремонтни дейности на водосток. Участъкът е сигнализиран с пътни знаци. Срок до 11.01.2020 г. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Срок – целогодишно. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. Обходен маршрут: път Поповица – Садово – Кочево – Болярци.; Път III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. Обходен маршрут през уличната мрежа на гр. Куклен. Срок до 31.12.2019 г.; Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 31.12.2019 г.; Път III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 07.01.2020 г. ОПУ-Разград: Временно са въведени следните ограничения за движение на МПС: Път II-49: Движението по път II-49 Разград – Кубрат в участъка от с. Просторно до гр. Кубрат от км 54+956 до км 63+985 е ограничено за движение на МПС поради превантивен ремонт на пътя. Обходен маршрут: Просторно – Побит камък – Острово – Брестовене и обратно. Срок до 31.03.2020 г. Ремонтни дейности: няма ограничения. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. Ремонтни дейности: Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; ОПУ-Силистра: Временно са въведени следните ограничения за движение на МПС: няма ограничения. Ремонтни дейности: няма ограничения ОПУ-Сливен: Временно са въведени следните ограничения за движение на МПС: Път II-53: Движението по път II-53 Сливен – Ямбол в участъка гр. Сливен – с. Хаджидимитрово от км 126+225 до км 136+000 е ограничено за МПС над 12 т. поради частични ремонтни дейности на асфалтовата настилка. Обходен маршрут: - В посока София – Сливен: гр. Нова Загора – път II-66 – Сливенски минерални бани – Сливен. - В посока Сливен – Ямбол: по път I-6 през пътен възел „Петолъчката“ – Зимница – Ямбол и обратно. Срок до 31.12.2019 г.; Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2020 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2020 г. Ремонтни дейности: няма ограничения. ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.12.2019 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2019 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.12.2019 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.12.2019 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 30.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 13.01.2020 г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 31.12.2019 г.; Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС. Срок до 15.02.2020 г. Ремонтни дейности: няма ограничения. ОПУ-Търговище: Временно са въведени следните ограничения за движение на МПС: Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; Ремонтни дейности: няма. ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. Ремонтни дейности: няма ограничение. ОПУ–Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 01.04.2020 г. Ремонтни дейности: няма ограничения. ОПУ-Ямбол: Временно са въведени следните ограничения за движение на МПС: няма ограничения. Ремонтни дейности: Път III-5308: Движението по път III-5308 с. Калчево – с. Саранско от км 4+273 до км 4+755 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г.; Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен център на Агенция „Пътна инфраструктура”", "date": "2019.12.29", "title": "Вали слаб сняг в 12 области, вижте състоянието и ограниченията по пътищата"}
{"url": "https://www.24chasa.bg/novini/article/8004101", "text": "", "date": "2019.12.29", "title": "Вижте 50-те най-четени материала за годината в рубрика \"България\""}
{"url": "https://www.24chasa.bg/novini/article/8018802", "text": "Турският външен министър Мевлют Чавушоглу предупреди, че либийският конфликт рискува да прерасне в хаос и страната да се превърне в следващата Сирия. С това той аргументира желанието на правителството да ускори приемането на закон, който ще му позволи да изпрати войски в северноафриканската страна, предаде Ройтерс, цитирана от БТА. Преди месец Анкара подписа две отделни споразумения с международно признатото либийско правителство на националното съгласие на премиера Файез ел Сарадж - за военно сътрудничество и сътрудничество в областта на сигурността, и за разграничаване на морските пространства в Източното Средиземноморие. Правителството на националното съгласие на Сарадж от месеци оказва отпор на настъпление на силите на влиятелния в Източна Либия военен командир Халифа Хафтар. \"Ако сега Либия се превърне в Сирия, след това ще дойде редът и на други страни в региона\", заяви Чавушоглу вчера на среща на управляващата Партия на справедливостта и развитието. \"Ние трябва да направим каквото е необходимо, за да предотвратим разделяне на Либия и изпадане в хаос, и ние правим именно това. Там има легитимно правителство, с което ние работим\", посочи още външният министър. Чавушоглу ще се срещне с лидерите на трите опозиционни партии в понеделник, като правителството се очаква да обсъди предложението за изпращане на турски войници в Либия в рамките на предстоящата седмица. Президентът Реджеп Тайип Ердоган обяви в четвъртък, че парламентът ще гласува на 8 или 9 януари предложение за даване на разрешение за изпращане на турски войници в Либия в подкрепа на правителството на националното съгласие. Според Анадолската агенция, която цитира източници от средите на управляващата партия на Ердоган, предложение за предоставяне на пълномощия за изпращане на турски войници в Либия, може да бъде внесено още утре в парламента с оглед да бъде гласувано от депутатите на извънредна сесия на 2 януари.", "date": "2019.12.29", "title": "Турция иска да ускори изпращането на войски в Либия, за да предотврати хаос"}
{"url": "https://www.24chasa.bg/novini/article/8018930", "text": "Ръководители на британските служби за сигурност са дали зелена светлина на премиера Борис Джонсън да позволи на китайския технологичен гигант \"Хуауей\" (Huawei) да участва в разработването на британските 5Джи (5G) мрежи въпреки страховете от шпионаж, съобщава в. \"Мейл ъв сънди\", цитиран от БТА. \"Уверени сме, че можем да се справим с баланса между националната сигурност и икономическата изгода за Великобритания\", е посочил пред изданието високопоставен източник от службите за сигурност. Очаква се Джонсън да свика съвета за национална сигурност през третата седмица на януари, за да вземе решение дали на компанията може да се повери осигуряването на елементи за модернизацията. При предварителните обсъждания все пак е препоръчано \"Хуауей\" да бъде изключена от \"съществените\" аспекти на британската мрежа. Според вестника шефовете от службите за сигурност са одобрили плана на концерна да бъде позволено да доставя неключови елементи като антени за високоскоростната мобилна мрежа. Подобен ход може да изправи Лондон срещу САЩ, които заемат по-твърда позиция срещу Китай, допълва изданието. Към съвета за национална сигурността обаче по-рано бяха отправени предупреждения, че блокиране на достъпа на \"Хуауей\" до британската 5Джи мрежа може да остави Обединеното кралство в технологичен \"тъмен век\". Сега решението е изцяло политическо, коментира източник от Уайтхол.", "date": "2019.12.29", "title": "Британските спецслужби не възразяват срещу участието на \"Хуауей\" в 5G мрежите"}
{"url": "https://www.24chasa.bg/novini/article/8018836", "text": "Отиващата си 2019 г. е рекордна за Съединените щати по брой на масови убийства. В страната са станали 41 нападения с 211 жертви. Според статистиката от 1970 г. насам не е имало -година с толкова много масови убийства. Под масово убийство се разбира всеки инцидент с 4 или повече жертви, без извършителя, предава  Най-често това са семейни скандали или разчистване на сметки на престъпни банди. В 33 от нападенията е използвано огнестрелно оръжие. Най-много масови убийства за тази година са станали в щата Калифорния – 8.", "date": "2019.12.29", "title": "Рекорд на масови убийства в САЩ през 2019 г."}
{"url": "https://www.24chasa.bg/novini/article/8018877", "text": "Над 170 полета на \"Джърмануингс\" (Germanwings), нискотарифното подразделение на Луфтханза (Lufthansa), ще бъдат отменени в периода 30 декември-1 януари заради планираните стачни действия, информира ДПА, цитирана от БТА. Джърмануингс извършва полети за Юроуингс (Eurowings), друго подразделение на германската група, и близо 30 от 140-те самолета на Юроуингс принадлежат на партньора му. Повечето засегнати полети са вътрешни, но някои връзки с Австрия и Швейцария също ще пострадат. Синдикатът на стюардите и стюардесите Уфо (Ufo) призова в петък, 27 декември, членовете си да се включат в тридневната стачка. В основата на спора са разпоредби за работата на непълно работно време.", "date": "2019.12.29", "title": "Над 170 полета ще бъдат отменени заради стачката в \"Джърмануингс\""}
{"url": "https://www.24chasa.bg/novini/article/8018878", "text": "Акцията по издирване на пострадали в италианския регион Южен Тирол са спрени, след като планинската спасителна служба е установила, че няма хора в неизвестност след лавината, отнела живота на жена и две деца, предаде ДПА. Лавината вчера помете ски писта и причини смъртта на жена и две 7-годишни деца от Германия. Германец и 11-годишният му син са били извадени от снега и изпратени в болница със среднотежки наранявания, съобщава БТА. Към мястото са се отправили представители на прокуратурата, след като възникнаха въпроси защо лавината е стигнала до ски пистата, одобрена за използване. Разследващите ще се опитат да установят и какво е предизвикало свличането на снежните маси.", "date": "2019.12.29", "title": "Спира издирването на пострадали след лавината в Италия"}
{"url": "https://www.24chasa.bg/novini/article/8018967", "text": "Затруднено е движението по главния път София - Варна в прохода \"Боаза\" заради катастрофа. В момента то се регулира от екипи на \"Пътна полиция\", няма сериозно пострадали хора, съобщи за БТА дежурният в Областно пътно управление (ОПУ) в Търговище. Пътният инцидент е между три автомобила. По данни на ОПУ пострадали майка и дете, са откарани с линейка за преглед в болницата в Търговище. Причините за катастрофата се изясняват. Над региона вали слаб сняг. Видимостта е добра. Пътните настилки са мокри. Образувалата се снежна покривка е около 3 см, на места в общините Омуртаг и Антоново - до 5 см. Настилките се опесъчават. По пътищата в областта работят над 22 машини, допълни дежурният в ОПУ. Няма затворени участъци. Котленският проход е отворен за движение.", "date": "2019.12.29", "title": "Катастрофа затрудни движението по пътя София - Варна в прохода \"Боаза\""}
{"url": "https://www.24chasa.bg/novini/article/8018879", "text": "Гръцкият премиер Кириакос Мицотакис посочи в интервю, публикувано в днешния брой на в.\"Вима\", че ако Атина и Анкара не могат да решат спора си за морските зони в Средиземно море, те трябва да се обърнат към Международния съд в Хага, съобщава Ройтерс. Турция подписа миналия месец споразумение с международно признатото либийско правителство на националното съгласие, с което се цели създаване на изключителна икономическа зона от южното средиземноморско крайбрежие на Турция до североизточното крайбрежие на Либия. Гърция и Кипър, които отдавна имат морски и териториални спорове с Турция, заявяват, че споразумението е нищожно и нарушава международното морско право. Те го разглеждат като грубо заграбване на ресурси, целящо да провали развитието на проучванията за газ в Източното Средиземноморие и да дестабилизира конкурентите. Премиерът Мицотакис заяви, че неговото намерение е Гърция и Турция да обсъдят разногласията си за морските зони в Егейско море и в Източното Средиземноморие на политическо и дипломатическо равнище. Но ние трябва да кажем ясно, че ако не можем да намерим решение, тогава ние трябва да се съгласим, че разликата, която Гърция признава /по въпроса за морските зони/, трябва да се разгледа в международна институция като Международния съд в Хага, посочи Мицотакис. По-рано този месец Кипър се обърна с искане към Международния съд в Хага да защити правата му върху офшорните залежи на въглеводороди. За момента няма отговор от Турция на тази инициатива. Международно признатата Република Кипър откри офшорни залежи на газ през 2011 г., но тя има спорове с Турция за морските зони около острова, в които е предоставила лицензи на мултиетнически компании за проучвания за петрол и газ. Турция, която няма дипломатически отношения с кипърското правителство, заявява, че някои зони, в които Никозия извършва проучвания, са в границите на турския континентален шелф или са в зони, в които самообявилата се Севернокипърска турска република /СКТР, призната само от Анкара - бел.ред./ има права върху евентуални открити залежи. Турция е изпратила свои сондажни кораби край острова. Международният съд в Хага има пълномощия да произнася решения със задължаващ характер, отбелязва Ройтрес. Мицотакис посочва също в интервюто, че Гърция иска да участва в международна конференция за Либия под егидата на ООН, предвидена да се състои през януари в Берлин, съобщава АФП. Ние не искаме източник на нестабилност в близост до нас. Следователно ние имаме право на дума за развитията в Либия, изтъкна Мицотакис. Ние искаме да сме част от решението в Либия, защото това ни засяга също, добави той. ООН предвижда свикване на международна конференция в Берлин през януари, за да се сложи край на международните разногласия по въпроса за Либия и да се отвори път за политическо решение на конфликта в тази страна. Аз поисках и ще го направя отново, настоявайки още повече, за това ние да участваме в процеса в Берлин, заяви Мицотакис. Гърция и Турция подкрепят два противоположни лагера в либийския конфликт, отбелязва АФП. Гърция обяви, че двете споразумения, подписани в края на ноември между Анкара и либийско правителство на националното съгласие - за военно сътрудничество и сътрудничество в областта на сигурността и за разграничаване на морските пространства в Източното Средиземноморие, противоречат на международното право.", "date": "2019.12.29", "title": "Гърция: Да се сезира съдът в Хага, ако Атина и Анкара не решат спора си за морските зони"}
{"url": "https://www.24chasa.bg/novini/article/8018978", "text": "На КПП \"Майорское\" близо до град Горловка (на украински език Хорливка) приключи размяната на пленници между Киев и Донбас, предаде ТАСС, цитирана от БТА. \"Получихме от Киев 60 души, освен това украинската страна още не е докарала неколцина и ги очакваме. Ние пък (Донецк и Луганск, бел. на агенцията) предадохме на Украйна 52 души\", заяви омбудсманът от Донецк Дария Морозова. По-рано Олга Кобцева, представител на т. нар. Луганска народна република, заяви, че Луганск е получил от Украйна 63 души и е предал на Киев 25. В рамките на размяната Украйна предаде на Луганск неколцина доброволци от Русия, а също така и бразилския гражданин Рафаел Лусварги, добави Кобцева. Така по предварителни данни формулата за размяна изглежда като \"123 срещу 77\" задържани лица, изчислява ТАСС.", "date": "2019.12.29", "title": "Приключи размяната на пленници между Киев и украинските сепаратист"}
{"url": "https://www.24chasa.bg/novini/article/8018876", "text": "Трийсетина мигранти, направили опит да стигнат с две лодки до бреговете на Великобритания, бяха спасени днес в Ламанша, съобщиха френските власти, цитирани от Франс прес. Първата спасителна операция започна около 01.00 ч. по Гринуич - след \"повреда в мотора\" на лодката 11 души, включително две малки деца, бяха извадени от водата на около 5,5 км от Кале в Северна Франция, уточни в комюнике френската морска префектура на Ла Манш и Северно море, предава БТА. После край Дюнкерк на 40 км източно от Кале бяха спасени още 20 леко измръзнали мигранти, сред които бременна жена, чиято лодка бе започнала да пропуска вода. Митнически патрулен катер закара всички живи и здрави до френското крайбрежие, допълва АФП.", "date": "2019.12.29", "title": "Френски митничари спасиха мигранти в Ламанша"}
{"url": "https://www.24chasa.bg/novini/article/8019215", "text": "Тази година грипната епидемия в цяла Европа се забави, очаква се тя да се появи през втората половина на януари и началото на февруари. Това каза пред  директорът на Центъра за заразни и паразитни болести проф. д-р Тодор Кантарджиев. Той обясни, че това се дължи до голяма степен и на климатичните особености. В момента са разпространени вирусните инфекции. Две са основните причини за епидемичните разпространения на инфекциите през студените месеци, каза той. \"Първите грипни вируси ги доказахме поминалия петък в Бургас. Това беше H1N1, така наречен пандемичен, който по-необразованите свързват със свински грип. Той бе открит при две деца. Едното на 3 г., другото на 3 г. и няколко месеца. Те отдавна са здрави и изписани от болницата. Миналата седмица доказахме грипни вируси в София. Те бяха H3 в първа клиника на Инфекциозна болница при дете на 7 г. и дете на 13 г., които са добре към момента. Първите открити случаи показват, че референтната лаборатория на центъра работи, но не казваме, че има епидемично разпространение на грип“, обясни той. Проф. д-р Тодор Кантарджиев посъветва да не се контактува с хора, които са видимо болни, да спазваме дистанция от метър и половина със събеседника си, както и да се ползват маски, които е добре да се сменят на два часа. Важно е и спазването на лична хигиена. Не е добре да пипаме лицето си, очите, устата и носа си, преди да сме мили ръцете си, каза още той и допълни, че срещу грип е добре да се снабдим с препаратите Оселтамивир и Занамивир.", "date": "2019.12.29", "title": "Проф. Кантарджиев: Грипът настъпва втората половина на януари"}
{"url": "https://www.24chasa.bg/novini/article/8019247", "text": "Руският президент Владимир Путин и германският канцлер Ангела Меркел са се договорили в телефонен разговор днес да продължат да подкрепят газопроводния проект \"Северен поток-2\", предадоха Ройтерс и ТАСС, позовавайки се на съобщение на пресслужбата на Кремъл, съобщи БТА. Двамата лидери също така са споделили мнението, че трябва да бъдат засилени политическите и дипломатически усилия за разрешаване на кризата в Либия и са приветствали като положителна стъпка размяната на пленници между украинските правителствени сили и проруските сепаратисти в Източна Украйна.", "date": "2019.12.29", "title": "Путин и Меркел потвърдиха подкрепата си за \"Северен поток-2\""}
{"url": "https://www.24chasa.bg/novini/article/8019268", "text": "\"Бяхме на празник на Силистра. Срещу нас се оказа кола, където шофьорът е сбъркал спирачката с газ. Тогава нашият шофьор реагира адекватно и спаси три живота. Медиите изписаха ужасяващи неща. Моят кортеж никога не кара извън правилата. Най-пострадала бях аз. Само чух шофьора, който попита \"къде отиде тази\" и всичко се случи за секунди\", сподели шефът на Народното събрание Цвета Караянчева пред   за първи път след  „Един такъв момент те отрезвява и разбираш, че не си безсмъртен”, коментира още Караянчева. \"Много ми се искаше в първите няколко дни, след като се възстанових емоционално, да звънна на семейството и да попитам как са, но ме посъветваха да не го правя, защото това може да се възприеме като оказване на натиск. Аз исках да попитам как е детето и как е семейството, но жълтите медии и интернет троловете не ми позволиха. Ще го направя, ще се обадя и ще се срещна с тях\", каза тя. \"Не съм чувала някой да ги е търсил. Най-страшното беше как ще съобщят на родителите ми. Аз им се обадих и с много ведър глас им казах, че сме се ударили и всичко е нормално\", разкри Караянчева. \"До петия-шестия ден майка ми не вярваше, че ходя и трябваше да й показвам по вайбър. Трудно ми беше да кажа на дъщеря ми, защото беше бременна в началото и не исках да я притеснявам. Искам да благодаря на съпруга ми, който беше до мен през цялото време. Не знам как бих се оправила без него\", допълни още Караянчева. Цвета Караянчева се похвали и с една новина – чака второ внуче. „То ще ми е подаръкът за новата година”, призна тя и уточни, че се очаква бебето да се появи на бял свят през април.", "date": "2019.12.29", "title": "Караянчева за катастрофата, която преживя: Шофьорът ми спаси 3 живота"}
{"url": "https://www.24chasa.bg/novini/article/8019320", "text": "„Работя в \"Пирогов\" от 1990 г. Първо бях санитар, а след това станах лекар. Дори в непрогледна тъмнина мога да ходя със затворени очи вътре. Познавам всичко. Сградата ми е много скъпа и сега гледам с тъга тази разруха“, разказа пред   д-р Даниел Петров, който вади телата на умрелите и спасява обгазените след  В онази тежка нощ той е на пост в кардиологията – един етаж над II-ро Вътрешно отделение. Спомените за ужаса, на който става свидетел, няма да изчезнат. В огъня влиза, без да се замисли, въпреки ударната вълна и пламъците. „Лекарят има рефлекс, особено в спешния център, независимо дали ще е пожар или идентичен случай, той така е научен и реагира по най-бързия начин“, разказа д-р Петров. Въпреки тежките моменти, лекарят свързва „Пирогов“ главно с позитивни емоции. Спасеният човешки живот и искрената благодарност на пациентите са най-ценната награда в дългата му практика. „Не само материалното радва. Радостта на хората е много по-важна. Понякога обаче напрежението и преумората надделяват. В кръга на шегата съм си мислил, че е по-добре медицината само да я преподаваш, а не да я работиш. Разбира се, никога не съм съжалявал за избора ми да бъда лекар“, сподели още д-р Даниел Петров. Съжаление за избора си да спасява хора у доктор Петров няма, има обаче понякога моменти на огорчение, когато лекарите стават жертви на насилие. „Хората трябва да имат повече доверие на нашата гилдия, защото тя го заслужава“, заключи лекарят.", "date": "2019.12.29", "title": "Героят от пожара в \"Пирогов\": Лекарят е научен да реагира по най-бързия начин"}
{"url": "https://www.24chasa.bg/novini/article/8019382", "text": "Руският президент Владимир Путин е благодарил по телефона на американския си колега Доналд Тръмп за информация от разузнавателните служби, която е помогнала за предотвратяване на терористични актове в Русия, предаде ТАСС, цитирана от БТА. Владимир Путин благодари на Доналд Тръмп за информация, предадена по линия на специалните служби, която е помогнала да се предотврати извършването на терористични актове в Русия. Обсъден е комплекс от въпроси, представляващи взаимен интерес. Договорено е продължаване на двустранното сътрудничество в сферата на борбата с тероризма, съобщи пресслужбата на Кремъл в изявление. Телефонният разговор е бил по инициатива на руската страна. Служители на руската Федерална служба за сигурност (ФСС) след получаване на информацията от САЩ са задържали двама руснаци, подготвяли терористични удари в Санк Петербург по време на новогодишните празници. От задържаните са иззети материали, потвърждаващи подготвяните нападения, посочи службата.", "date": "2019.12.29", "title": "Путин благодари на Тръмп за информация, предотвратила терористични атаки"}
{"url": "https://www.24chasa.bg/novini/article/8013866", "text": "През 2019 г. светът изгуби модните икони Карл Лагерфелд и Емануел Унгаро, певците Шабан Шаулич и Карел Гот, космонавта Леонид Леонов, големи музиканти, писатели, политици и бизнес магнати. Ето някои от тях:  френски композитор.    вдовица на бившия югославски президент Слободан Милошевич.  швейцарски актьор, известен с ролята на Адолф Хитлер във филма “Крахът на Третия райх”. японски архитект. Прочут с проекта на стъклената пирамида пред Лувъра.  държавен глава на Люксембург от 1964 до 2000 г., когато абдикира в полза на сина си Анри. писател. Създател е на литературния герой комисар Монталбано.  основател на мебелната верига Jysk и един от най-богатите хора в Дания.  шведска актриса. През 1958 г. получава наградата на кинофестивала в Кан за най-добра женска роля във филма “На прага на живота”.  певица, наричана Кръстницата на самбата. дизайнер. Правнук на основателя на модната къща Louis Vuitton. хотелски магнат. Разширява хотелската империя на баща си и поставя бранда на водеща позиция в хазартната индустрия в Лас Вегас. президент на Тунис. Бяга от страната през януари 2011 г. , когато там е извършена революция срещу репресивното му управление. граф на Париж. Пряк наследник на последния френски крал. бивш външен министър на Германия. Подкрепяше България за членството ѝ в НАТО и ЕС и сам обяви, че е адвокат на страната ни. изобретател на портативния електронен калкулатор.  висш рицар на Суверенния Малтийски орден и негов посланик в България. бивш агент на ЦРУ. Вдъхновил “Арго”, удостоен с “Оскар” за най-добър филм. писателка. Известна е с романите си “Принцеса Дейзи” и “Любов и омраза в Бевърли хилс”. бивш премиер на Полша. американски поет, носител на награда “Пулицър”.  милиардер и влиятелен донор на консервативни каузи. френска актриса, муза на Жан-Люк Годар. Позната с филмите “Жената си е жена” и “Клео от 5 до 7”. - египетски президент, свален от власт с преврат през 2013 г.", "date": "2019.12.29", "title": "С кого се сбогува светът през 2019 г. \n\n\n\n\nИзгубихме Карл Лагерфелд и Шабан Шаулич"}
{"url": "https://www.24chasa.bg/novini/article/8018044", "text": "Шестима души бяха убити, а още петима са настанени в болница с огнестрелни рани след въоръжено нападение на бензиностанция в централния мексикански щат Гуанахуато, съобщи РИА. \"Шестима души загинаха при инцидента, други петима ранени са в различни болници\", се казва в изявление на местната администрация, цитирана от БГНЕС. Според очевидци нападателите в няколко автомобила открили огън по хора, които са се намирали на бензиностанцията, след което изчезнали. Атаката е станала около три часа през нощта в близост до местния панаир. На мястото на инцидента работят 60 агенти на Министерството на обществената безопасност. През последните години Мексико бе обхванато от вълна от насилие, причинено до голяма степен от конфронтацията между наркокартели за контрол на транзита на кокаин до Съединените щати. През 2019 г. в Мексико са извършени над 32,6 хиляди убийства, което е малко по-малко от рекорда през 2018 г.", "date": "2019.12.29", "title": "Въоръжени нападнаха бензиностанция в Мексико"}
{"url": "https://www.24chasa.bg/novini/article/8018056", "text": "Германският спасителен кораб \"Алан Курди\", на чийто борд се намират 32 спасени в Средиземно море мигранти, получи разрешение да пусне котва в италианско пристанище в южната част на Сицилия, предаде ДПА. Говорител на германската хуманитарна организация \"Сий ай\", която ползва кораба, потвърди тази вечер, че мигрантите ще слязат на брега в пристанище Поцало още тази сутрин. Те бяха спасени от \"Алан Курди\" край бреговете на Либия. Всички спасени заявяват, че са либийски граждани. През изминалата година Италия и Малта неведнъж отказваха да разрешат на кораби със спасени мигранти да пуснат котва, освен ако други страни от ЕС не приемат да приемат някои от тях. Договарянето на подобни споразумения често е трудни, поради което мигрантите оставаха в морето с дни до сключването им, което често се постигаше с помощта на Европейската комисия, припомня ДПА, цитирана от БТА. Подобни забавяния могат да се избегнат, ако ЕС успее да се споразумее за предвидим механизъм за разселване на мигрантите, подчерта в Туитър говорителят на \"Сий ай\", след като съобщи, че корабът е получил разрешение да пусне котва.", "date": "2019.12.29", "title": "Германски спасителен кораб с мигранти пристига в Италия"}
{"url": "https://www.24chasa.bg/novini/article/8018133", "text": "На сайта на Националното тол управление www.bgtoll.bg може да се проверява валидността на електронна винетка на автомобил, който е със сменен регистрационен номер. Информацията може да се намери чрез бутона „Проверка на е-винетка при пререгистрация на автомобил“, след като се въведе новият номер. Досега служители на Националното тол управление уведомяваха за прехвърлянето и валидността на е-винетката лично – по телефона или чрез електронната поща, собствениците или ползвателите на автомобили с променени регистрационни номера. Съгласно Наредбата за условията, реда и правилата за изграждане и функциониране на смесена система за таксуване на различните категории пътни превозни средства на база време и на база изминато разстояние, при промяна в регистрационния номер на пътното превозно средство собственикът или ползвателят следва в срок до три работни дни да заяви тази промяна в Агенция „Пътна инфраструктура“. Той може да подаде заявлението в централното управление или в областните управления на АПИ, както и на електронния адрес info@bgtoll.bg. От началото на 2019 г. постъпилите и обработени заявления за прехвърляне на електронна винетка са близо 29 000. Собственикът или ползвателят на превозното средство запазва е-винетката с валидността на вече издадената. Заради невъзможността да се правят корекции в електронната система, отговорността за правилното въвеждане на данните за е-винетка - регистрационния номер, националността по регистрация, категорията на пътното превозно средство или периода на валидност, е изцяло на собственика или на ползвателя. Съгласно чл. 5 ал. 3 от Наредбата, в случай на неправилно декларирани данни се счита, че за автомобила не е платена пътна такса. Напомняме, че вписването на символите от регистрационния номер на пътните превозни средства в уеб сайта и мобилното приложение за купуване на електронна винетка може да бъде и на кирилица, и на латиница, но да съответства на символите в самия регистрационен номер. При изписването на номера се въвеждат само букви и цифри. В случай, че регистрационният номер съдържа тире, точка или интервал те не се въвеждат. Буквените символи от регистрационния номер се изписват с главни букви. Символите 0 (нула) и О (буква О) не са взаимозаменяеми. За цифра от номера трябва да се изпише 0 (нула), а за буква - \"О\". Необходимо е потребителите внимателно да преглеждат и проверяват въведената от тях информация преди да потвърдят финалното плащане. Електронната система за събиране на пътни такси позволява покупката само на една винетка за един автомобил за даден период от време. В случай на неправилно декларирани данни се счита, че не е заплатена дължимата винетна такса за съответния автомобил.", "date": "2019.12.29", "title": "Проверяваме онлайн валидността на е-винетки за коли със сменени номера"}
{"url": "https://www.24chasa.bg/novini/article/8018016", "text": "Изграждането на нова високоскоростна железопътна линия започна тази седмица в централната провинция Хубей, чиято цел е да свърже два основни транспортни коридора. 109-километровата линия между градовете Ичан и Синшан ще бъде връзката жп линията Шанхай-Ухан-Чънду, която се движи по течението на река Яндзъ и високоскоростната линия Джънджоу-Чунцин, предава  С проектна скорост от 350 км в час, бъдещата линия ще даде възможност за по-бързо придвижване на изток за влаковете от провинция Съчуан и община Чунцин, като времето за пътуване от Ухан до Чунцин ще се скъси на 3 часа, а от Ичан до Пекин на 4,5 часа от сегашните 8 часа. Приблизителната инвестиции в проекта е 18,15 милиарда юана (2,6 милиарда долара), а строителството се очаква да отнеме пет и половина години.", "date": "2019.12.29", "title": "В Централен Китай започна изграждането на нова високоскоростна жп линия"}
{"url": "https://www.24chasa.bg/novini/article/8018165", "text": "История за насилие в семейството и за „излишни деца”. За детски рисунки, които издават ужаса у дома и за прабаба, която става майка. Детство на две момиченца започва не с игри, а с наказания и то от собствената им майка. „Били са затваряни в мазето и в зайчарник. Бити са и са връзвани със сезал за вратата. Освен това са обръщани с главата надолу”, разказва прабабата на децата Параскева Николова в ефира на  Изтезанията били насочени предимно към по-голямото момиченце. Освен от майката, то било насилвано физически и от мъжа, с когото тя живеела. Тогава момичетата били на 3 и на 6 години. За това, че нещо се случва в тяхното семейство социалните работници разбрали, когато голямото момиченце е закарано в болницата със счупена ръка след поредния побой. „Майката е създала ново семейство с мъж и по-голямото дете е било излишно. Причинявайки му болка, са му показвали, че то не е желано там“, обясни психологът Тинка Чумова. Не след дълго, социалните извеждат децата и ги настаняват при тяхната прабаба, която е баба на майка им. Тя е на 67 години и въпреки възрастта се съгласява да ги гледа. „Бяха ги предали на таткото, но той няма възможност да ги отглежда. Ние със сина ми, техният вуйчо, се съгласихме да ги гледаме. По-добре тук, отколкото да ходят по чужди домове с чужди, хора“, сподели Параскева Николова. Прабабата, която е като майка на децата, се опитва да ги научи на всичко и да запълни всяка празнота в душата им. „Много голяма отговорност е, ако не е помощта на близките е трудно. Всеки организъм остарява, а и грижите са много“, добавя Параскева. От три години майката не е виждала децата си, не се е интересувала къде са и дали са добре. Биологичният им баща ги посещава за празниците, но не може да се грижи постоянно за тях. „Малката се опитва да каже от време на време името на майка си, ако гледа някоя снимка, но голямата - не. Само казва, „остави я майка ти“. За мен детето изстинало към нея“, разказва прабабата. Днес двете момичета ходят на училище, усмихват се, а рисунките им са цветни и весели. Въпреки това, социалните не спират да ги посещават и да помагат на прабабата. А тя си пожелава да има сили, за да може да ги отгледа.", "date": "2019.12.29", "title": "История за насилие: Деца връзвани със сезал и обръщани надолу с главата (Видео)"}
{"url": "https://www.24chasa.bg/novini/article/8018068", "text": "Британският The Times публикува редакционна статия, в която дава съвети, как да се запази световния ред (както го разбират в Лондон) и да се обуздаят „патриархалните авторитарни лидери“. „Те вероятно ще играят водеща роля отново през следващата година, а това означава, че китайският лидер Си Дзинпин, руският президент Владимир Путин и турският президент Реджеп Ердоган вероятно ще „минат с булдозер“ през международния ред“, притесняват се в британското издание. Както отбелязва вестникът, четвърт века от 1990-та до 2015-та е станал най-демократичният в историята на човечеството, информира  Краят на Студената война е позволил на бившите съветски републики и държави от Централна Европа да преминат към самоуправление. Апартейдът е елиминиран в резултат на преговори в Южна Африка. Западните страни, предимно САЩ, са популяризирали идеята за преход към демокрация. Турция на Ердоган се разглежда като мек модел за това как политическият ислям може да бъде отслабен. Изглежда Си Дзинпин има много добри идеи по отношение на модернизацията и глобалното сътрудничество. В течение на няколко години под администрацията на Барак Обама изглеждаше, че има истински напредък по въпроса за ядреното разоръжаване. „И тогава всичко се обърка. През 2014 г. Путин реши, че анексията на Крим и подбуждането на конфликт в източна Украйна ще му се размине. Си просто отхвърли критиките от Западните, Азиатските и Арабските страни, когато създаде масови лагери за „преквалификация“ на мюсюлманските уйгури. След неуспешен опит за преврат Ердоган изпрати десетки хиляди хора в затвора, закри вестници и инициира чистки в съдебната система и армията. Освен това Турция, член на НАТО, счита, че има право да купува нови руски ракети“, посочват британските журналисти. Според тях лидерите на Китай, Русия и Турция са свързани с някаква обща идеология, която се свежда до търсенето на начини за премахване на „западната хегемония“. Независимо от това, тези лидери се опитват да прикрият слабостта си: около 20 милиона руснаци живеят под прага на бедността, Китай се изправи пред протести в Хонконг, а Турция изпадна в рецесия. Авторитарните лидери са изправени пред още едно предизвикателство, а именно нарастващото влияние на кметовете на градове. Известен критик на Ердоган беше избран за кмет на Истанбул. В Русия и Китай лидерите също трябва да слушат гуверньорите. „По тези въпроси авторитарните лидери са уязвими. Те превърнаха държавните институции във „фен клубове“. Тяхната власт се основава на ефективността на централното правителство, което се противопоставя на реформите. Управляващите знаят това и обвиняват шефа. Западът може да подкрепи тези критици просто като не имитира или хвърля възхитени погледи към автократите. Най-лошото, което западните политици могат да направят в тези бурни времена, е да изразят възхищение към автократите, които изобщо не са толкова силни, колкото изглеждат“, заключава британското издание. На 19 декември кралица Елизабет II (93-годишна) в речта си към депутатите от новия британски парламент обяви разширяването на британското влияние в света и противодействието на тези, които застрашават нейните интереси. Речта за кралицата традиционно се подготвя от кабинета на министрите и отразява приоритетите за идната година. Кралицата обеща, че британското правителство ще работи в тясно сътрудничество с международните партньори за справяне с най-сложните въпроси на международната сигурност и ще застане твърдо срещу онези, които заплашват ценностите на Обединеното кралство, включително чрез разработването на режим на санкции. Елизабет II обеща също, че ще бъде извършен цялостен преглед на британската сигурност, отбрана и външна политика, за да се преоцени позицията на страната в света. Тя обясни, че този преглед ще „обхване всички аспекти на международната политика - от отбраната до дипломацията“.", "date": "2019.12.29", "title": "The Times: \"Как да обуздаем разпасаните Китай, Русия и Турция\""}
{"url": "https://www.24chasa.bg/novini/article/8018183", "text": "Близо 290 км второкласни и третокласни пътища са рехабилитирани през 2019 г. със средства от ОП \"Региони в растеж\" 2014-2020 г. и Програмата за териториално сътрудничество Интеррег V-A Гърция - България, съобщиха от пресцентъра на АПИ. Двете програми се финансират от Европейския фонд за регионално развитие и националния бюджет. В основния ремонт на отсечките са вложени около 255 млн. лв. През тази година по ОПРР са били ремонтирани 43 км от прохода \"Петрохан\" - важна транспортна връзка на Северозападна с Югозападна България през билото на Стара планина, над 17 км от третокласния път Враца - пещера Леденика, 9 км от околовръстния път на Ловеч /част от пътя Плевен-Ловеч/, над 27 км от пътя Севлиево - Драгановци - Габрово, който осигурява най-кратката връзка между столицата и Габрово и свързва населените места от Северна България с прохода Шипка и Южна България, посочиха от пътната агенция. С финансиране от ОПРР 10-километровият участък от пътя Пловдив - Асеновград вече е с магистрален габарит, с което е осигурен бърз и удобен транспортен достъп на жителите от общините Куклен и Асеновград и от област Смолян до АМ \"Тракия\", летище Пловдив и индустриалния район в околностите на град Пловдив. Ремонтирани са и близо 39 км от пътя Стара Загора - Раднево. Второкласният път осигурява връзката на общините Стара Загора и Раднево с АМ \"Тракия\" и е основна пътна артерия към енергийния комплекс \"Марица Изток\", уточниха от АПИ. По ОПРР през следващата година продължава ремонтът на още 101 км пътища, на които е работено и през тази година. Сред тях са 32,5 км от пътя Дупница - Самоков, свързващ ГКПП \"Гюешево\" с АМ \"Струма\", с пътя София - Благоевград и АМ \"Тракия\", на 12 км от път III-109 за Мелник, който е единствената транспортна връзка на Мелник и селата Спатово, Хотово и Лозеница с общинския център Сандански, както и на Мелник, Роженския манастир и природния феномен \"Мелнишки пирамиди\" с републиканския път (Е-79) и др. По Програмата за трансгранично сътрудничество ИНТЕРРЕГ V-A Гърция - България тази година бяха ремонтирани 32 км от пътя Момчилград - Крумовград - Ивайловград. Второкрасният път осигурява удобна връзка за голям брой туристи, пътуващи ежедневно за Гърция. През 2020 г. продължава реконструкцията и рехабилитацията на 7 км от второкласния пътя Средногорци - Рудозем и се предвижда да започне строителството на обходния път на Рудозем, по който ще преминава трафикът към бъдещия контролно-пропускателен пункт \"Рудозем - Елидже\". По Програмата за трансгранично сътрудничество ИНТЕРРЕГ V-A Румъния - България през 2020 г. ще започне основният ремонт на над 24 км пътища в Северна България. Ще се рехабилитират 9,3 км от пътя Гулянци - Долна Митрополия в област Плевен, както и около 15 км от пътя Костинброд - Берковица - Монтана, пише още в съобщението.", "date": "2019.12.29", "title": "Близо 290 км пътища са ремонтирани през 2019 г. със средства от ЕС"}
{"url": "https://www.24chasa.bg/novini/article/8018146", "text": "Фауста - най-старата женска от породата черен носорог в света, е починала в Танзания, предава БГНЕС. Животното бе на достолепната възраст от 57 години и живя в резервата Нгоронгоро. Администрацията на парка съобщи, че Фауста е починала по естествени причини. \"Наличните данни показват, че Фауста е живял по-дълго от всеки друг носорог в света\", се казва в изявление от ръководството на резервата. До 54-годишна възраст носорогът е живял в дивата природа, но през 2016 г., след неколкократни атаки от хиени, Фауста е прибрана в резервата. Учените отбелязват, че средната продължителност на живота на носорозите в дивата природа е от 37 до 43 години. В плен обаче живеят по-дълго - повече от 50 години. В момента 5600 черни носорози и 19 000 бели живеят в дивата природа в Африка.", "date": "2019.12.29", "title": "Почина най-старият черен носорог в света"}
{"url": "https://www.24chasa.bg/novini/article/8018219", "text": "Холандският депутат Герт Вилдерс заяви, че планира нов конкурс за карикатури на пророка Мохамед, предаде Ройтерс. Преди повече от година Вилдерс отмени подобно събитие поради опасение от възможни нападения. Късно снощи Вилдерс публикува туит, призоваващ хората да изпращат карикатурите си на Мохамед. \"Свободата на словото трябва да надделее над насилието и ислямските фатви\", подчерта лидерът на най-голямата опозиционна партия в холандския парламент, цитиран от БТА. През август 2018 г. Вилдерс отмени подобен конкурс, след като полицията арестува мъж, заплашващ да го убие заради тези планове, припомня Ройтерс. В същото време плановете за провеждане на конкурса доведоха до големи протести в Пакистан, организирани от ислямистката партия \"Техрик е Лабаик\", която призова ислямските страни да прекъснат връзките си с Холандия, припомня Ройтерс. Всякакви изображения на пророка Мохамед се смятат за богохулство в исляма. През 2005 г. датски вестник публикува карикатури на Мохамед, които предизвикаха протести в ислямския свят, както и няколко опита за убийство на главния му редактор. Десет години по-късно ислямистки бойци убиха 12 души при нападение срещу редакцията на френския всекидневник \"Шарли ебдо\" в Париж, след като изданието също публикува сатирични изображения на пророка Мохамед.", "date": "2019.12.29", "title": "Холандски депутат планира конкурс за карикатури на пророка Мохамед"}
{"url": "https://www.24chasa.bg/novini/article/8018268", "text": "Човек трябва да бъде дисциплиниран и трудолюбив, да бъде устремен и да постига целите си, но не на всяка цена. В живота нищо не идва даром – първо трябва да дадеш, за да получиш, това заяви \"Банкер на 2019 година\" Виолина Маринова в предаването \"Тази неделя\" по  Тя печели наградата за трети път, като получи отличието през 2007 г. и 2013 г. Виолина работи 47 години в една и съща банка. Започва от най-ниското стъпало и стига до най-високия пост – главен изпълнителен директор. Маринова заяви, че моралната награда, освен че се базира на резултатите на институцията, която управлява, означава много работа и взаимопомощ между колегите. По думите ѝ всеки един служител има принос за постиженията. Виолина изтъкна, че е взискателна и строга като ръководител, но се старае да бъде справедлива. \"Когато мога, съм от помощ на колегите, не сам в служебен, но и в личен план. Смятам, че добрите взаимоотношения между хората водят до добър микроклимат. Важно е и да ходим на работа с желание\", обясни още тя. Експертът заяви, че обича почтените и лоялни отношения между хората. Признава, че е допускала грешки в служебен план през годините. Според нея всичко е поправимо, а човек си взима поука, така че да не ги допуска отново. Помни първия си работен ден. От тогава харесва работата си. Започва като служител на гише. Спомня си, че тогава ръчното обслужване на клиенти е било трудоемко и протяжно. \"Започнах малко преди да навърша 18 години. Никога не съм си поставяла за цел да се издигам в йерархията. Работех, защото обичах клиентите и колегите си. Първоначално исках да се занимавам с химия и бях убедена, че след една година в банката, ще започна да уча\", сподели банкерът. Участва и в проект за обслужване в онлайн режим. Внедрява го в клона, в който работех, а след това става и негов ръководител. Според нея част от хората с висше образование смятат, че то им дава правото на висока заплата. По думите на Маринова първо е важно да се покажат възможности, да се постигат резултати и да се изгради връзка с колектива. \"Освен това трябва и търпение\", допълни тя. Експертът увери, че парите на българите са на сигурно място. Банките са отговорни и силно регулирани институции, а притокът на депозити в системата е висок, смята банкерът. Тя беше категорична, че 2019 г. е била стабилна за банковата система и не очаква финансова криза, подобна на тази от 2008 г. Виолина Маринова има съпруг, две деца и три внучета. Признава, че е съсредоточена в работата, но успява да намира баланса между професионалното и личното.", "date": "2019.12.29", "title": "Виолина Маринова, \"Банкер на 2019 г.\": Нужна е дисциплинa, трудолюбие и търпение"}
{"url": "https://www.24chasa.bg/novini/article/8018231", "text": "Към събота вечерта руската и украинската страна не са успяли да съгласуват текстовете на споразуменията в рамките на преговорите за продължаване на транзита на газ през Украйна във Виена, съобщи директорът на „Нафтогаз“ Андрей Коболев, цитиран от ТАСС и  „През последните няколко дни нашият екип работи с руснаците, за да договори текстовете на споразуменията за прилагане на протокола, подписан в Минск. Ясно е, че борбата е за всяка запетая. Има известен напредък, но няма съгласувани текстове по споразуменията“, написа той на страницата ви във „Фейсбук“. Ръководителят на „Нафтогаз“ отбеляза, че на преговорите се обсъждат три документа. Един от тях - споразумението между новия оператор на газопреносната система на Украйна ОГТСУ и Газпром - определя техническите регламенти и правила за взаимодействие между операторите. Освен това страните работят по съгласуването на транзитно споразумение между Нафтогаз и Газпром, както и споразумение, според което двете компании признават уреждането на взаимни искове по договорите от 2009 г. Преговорите между делегациите на Русия и Украйна във Виена продължават от четвъртък.", "date": "2019.12.29", "title": "\"Нафтогаз: Текстът на споразумението с \"Газпром\" все още не е съгласуван"}
{"url": "https://www.24chasa.bg/novini/article/8018327", "text": "Председателят на БСП Корнелия Нинова се срещна с кмета на Перник Станислав Владимиров, кметове на населени места, общински съветници и граждани във връзка с кризата с водата, съобщиха от БСП. На първо място е бил поставен въпросът за отговорността - кой е отговорен за кризата в Перник. Нинова е поела ангажимент още днес да поиска среща с главния прокурор Иван Гешев и да разбере докъде е стигнало разследването. След разговор с главния прокурор, е станало ясно, че срещата ще се състои на 6 януари. На второ място хората са поставили въпроса с дългосрочната програма за подмяна на водопреносната мрежа в града, на довеждащите водопроводи и на пречиствателните станции. По думите на специалисти подмяна ще отнеме години, съобщават още от БСП. Според Нинова, положението е бедствено, предстоят тежки месеци и това, от което имат нужда хората, е вода. Тя е била помолена да поеме ангажимента да подпомогне националната кампания \"Дари вода за Перник\". \"Обръщам се към всички - да бъдем съпричастни с перничани\", казала още Нинова.", "date": "2019.12.29", "title": "Нинова се среща с главния прокурор заради кризата в Перник"}
{"url": "https://www.24chasa.bg/novini/article/8018248", "text": "Продължава вълната с ниски температури и обилни снеговалежи в Гърция. Не се движат фериботите към част от егейските острови. Пътищата са заледени. В област Атика, където се намира Атина, полицията затвори пътища. Снегът продължава да вали и движението на автомобили е само с вериги. В Евбеа спасиха студенти от автобус, потънал в снега, съобщава  Температурите спаднаха до минусови стойности на много места в Гърция. Заледени участъци има по цялата пътна мрежа на страната, предупреждават полицаите и препоръчват внимателно шофиране. Забраниха движението на товарни камиони от Атина към град Ламия. Отново са прекъснати фериботните връзки към част от островите в Егейско море поради силни морски бури. Днес се очаква сняг и в северната част на Гърция с акцент на Халкидики. Студове и снеговалеж прогнозират синоптиците до началото на следващата година.", "date": "2019.12.29", "title": "Студ и сняг в Гърция, пътищата са заледени"}
{"url": "https://www.24chasa.bg/novini/article/8018288", "text": "Тайфунът Фанфон, връхлетял Филипините по Коледа, е взел 41 жертви, съобщиха днес властите. Десетки хиляди жители на архипелага остават засега във временни убежища, предадоха Франс прес и ТАСС. Според предишните данни от Манила загиналите бяха 28. Екипи продължават да издирват 12 изчезнали. Вчера тайфунът напусна територията на Филипините, след като опустоши няколко от Висайските острови в централната част на архипелага, популярни сред туристите заради белите си пясъчни плажове, информира БТА. По данни на властите от бедствието са засегнати общо над 1,6 милиона филипинци, повредени са повече от 260 000 жилищни и близо 90 административни сгради. Според правителството мощната тропическа буря е причинила щети за 21 милиона долара в аграрния сектор и инфраструктурата на архипелага. Към 100 000 души все още живеят в убежища. В някои райони не са възстановени прекъснатите електропроводи, няма и връзка с интернет. Фанфон е 21-ят тайфун, преминал през Филипините тази година. Той следваше същия маршрут като тайфуна Хайян - най-опустошителния в историята на страната, отнел през 2013 г. живота на над 7300 души.", "date": "2019.12.29", "title": "Жертвите на тайфуна Фанфон на Филипините станаха 41 (Снимки)"}
{"url": "https://www.24chasa.bg/novini/article/8018369", "text": "Към Министерството на външните работи на Русия се създава 42-ри департамент, който ще се занимава с разработката и реализацията на държавната политика в областта на информационната сигурност и ще се бори с използването на информационните технологии за военно-политически, терористични и други престъпни цели. Това се казва в официално съобщение на ведомството. В него се казва, че указът за създаването на звеното е подписан днес от президента Владимир Путин, съобщава  Отделът ще курира международно-политическите аспекти при използването на интернет и дейността на международните организации и форуми в тази област. Очаква се новото звено да подготви предложения за подобряване на нормативната база при международното сътрудничество с държави, организации и компетентни неправителствени организации от чужбина, работещи в областта на информационната сигурност, се казва в съобщението. Ще разработва и съгласува международни спогодби в тази област. Департаментът ще разработва и национални мерки за информационна сигурност в международните отношения.", "date": "2019.12.29", "title": "Путин създаде звено за международна информационна сигурност"}
{"url": "https://www.24chasa.bg/novini/article/8018402", "text": "Започна размяната на пленници между украинските правителствени сили и проруските сепаратисти в Източна Украйна, съобщи канцеларията на украинския президент, цитирана от Ройтерс и Франс прес. Споразумението за размяната беше сключено по-рано този месец в Париж от руския президент Владимир Путин и украинския му колега Володимир Зеленски. Размяната се извършва на пропускателния пункт \"Майорское\" близо до град Горливка (на украински език Хорливка) в Донецка област. Според представител на самопровъзгласилата се Донецка народна република (ДНР), цитиран от руската агенция РИА Новости, се очаква Киев да предаде 87 сепаратисти, а Донецк и Луганск - 55 души.", "date": "2019.12.29", "title": "Започна размяната на военнопленници между Украйна и Русия (Снимки)"}
{"url": "https://www.24chasa.bg/novini/article/8017363", "text": "Заради спешни ремонти в отделни участъци на магистралите “Хемус” и “Тракия” има ограничения на скоростта, съобщават от пътната агенция. Те ще продължат до 30 декември. Лявата тръба в посока София при тунел “Витиня” е в ремонт. Малко преди Варна пък се поправя аварийната лента. Който пътува по “Тракия”, да кара внимателно при Мухово в посока Бургас, където се обезопасява пътен участък, съветват експертите на Георги Терзийски. Участък между Чирпан и Стара Загора е с неравности и скоростта е ограничена до 90 км/ч. На места движението е в една лента заради подмяна на мантинели. ", "date": "2019.12.29", "title": "АПИ: Внимателно по “Хемус” и “Тракия”"}
{"url": "https://www.24chasa.bg/novini/article/8017923", "text": "Севернокорейският лидер Ким Чен Ун свика заседание на Централния комитет на Корейската трудова партия (КТП), предадоха Ройтерс и ТАСС, цитирайки Корейската централна телеграфна агенция. Председател на заседанието, което ще продължи и днес, е председателят на КТП Ким Чен Ун. На срещата, която се очаква да продължи и днес, бяха обсъдени най-важните политически въпроси, включително отбраната. Пленарната среща на управляващата партия се провежда седмица след срещата на Централния военен комитет на КТП, на която бяха обсъдени отбранителните възможности на страната, припомня Ройтерс, цитирана от БТА. Пхенян неведнъж е призовавал Вашингтон да предложи до края на годината нова инициатива за разрешаване на противоречията между тях, свързани със севернокорейската ядрена програма. По-рано тази месец Северна Корея предупреди САЩ, че ако това не се случи до края на тази година, може да получат нежелан \"коледен подарък\". Миналата седмица американският президент Доналд Тръмп заяви, че Вашингтон е готов да се справи с всякакви \"коледни подаръци\". ", "date": "2019.12.29", "title": "Ким Чен Ун свика заседание на управляващата партия в Северна Корея"}
{"url": "https://www.24chasa.bg/novini/article/8017935", "text": "Френското правителство предложи на стачкуващите танцьори от Парижката опера новият закон за пенсионната реформа да се прилага само за тези, които ще започнат работа след 2022 г., предаде Франс прес, цитирана от БТА. За вече постъпилите на работа ще се прилагат досегашните правила за пенсиониране, гласи предложението, отправено съвместно от министъра на културата Франк Ристер и държавният секретар по пенсионната реформа Лоран Петрашевски. Подписаното от тях писмо е било изпратено до генералния директор на операта на 23 декември. В момента танцьорите от Парижката опера излизат в пенсия на 42 години, поради факта, че професията им е трудна, свързана с опасност от травми. След тази възраст повечето от тях не могат да продължат да показват същите умения в балета, припомня АФП. Стачката на танцьорите доведе до отмяната на няколко спектакъла. Загубите достигат 8 милиона евро.", "date": "2019.12.29", "title": "Френското правителство предложи компромис за пенсиите на танцьорите от Парижката опера"}
{"url": "https://www.24chasa.bg/novini/article/8017965", "text": "Най малко петима души бяха наръгани в къща близо до синагога в Монси, щата Ню Йорк. Според информацията имотът принадлежал на равин, а вътре имало празненство по повод Ханука. Все още се изясняват мотивите за нападението. Полицията издирва извършителя, който избягал след нападението, съобщава  От Jewish Public Affairs Council написаха в \"Туитър\", че единият от пострадалите е наръган шест пъти. Освен това се добавя, че извършителят е бил цветнокож, въпреки че е носел шал, за да прикрие лицето си. Монси е на около 50 км северно от Ню Йорк.", "date": "2019.12.29", "title": "Петима души бяха наръгани близо до синагога в Ню Йорк"}
{"url": "https://www.24chasa.bg/novini/article/8017978", "text": "Над четвърт милион души са подписали петиция с призив за отказ от новогодишните фойерверки в Сидни, а парите за тях да бъдат похарчени за борба с пожарите, които застрашават града, предаде Би Би Си. Около 4 млн. долара са били похарчени за зарята в града за новата 2019 година, твърдят авторите на петицията, информира  Фойерверките трябва да бъдат отменени и „защото може да навредят на хора, изложени на достатъчно дим във въздуха“. Кметицата на Сидни Кловър Мур обаче заяви, че зрелището ще се състои. Тя посочи, че изпитва „дълбоки симпатии“ към подписалите петицията, но шоуто е планирано 15 месеца предварително и бюджетът за него вече е похарчен. „Не можем да отменим фойерверките, а дори да можехме от това нямаше да има особена полза“, обяви кметицата.", "date": "2019.12.29", "title": "Четвърт милион подписаха петиция за отказ от новогодишни фойерверки в Сидни"}
{"url": "https://www.24chasa.bg/novini/article/8017994", "text": "Един човек загина на архипелага Фиджи, а един е обявен за безследно изчезнал в резултат на силните ветрове и проливните дъждове, съпътстващи преминаването на тропическия циклон Сарай, предаде Ройтерс, цитирана от БТА. Центърът за борба с природните бедствия съобщи, че един човек се намира в интензивно отделение. Над 2500 души са настанени в 70 центъра за евакуация. Не се очаква тропическият циклон от втора категория да връхлети пряко островите Фиджи, но метеорологичната служба издаде предупреждения за бури и наводнения. В близост до центъра на циклона ветровете са с постоянна скорост от 110 км/ч и пориви до 150 км/ч. Циклонът се движи на изток с постоянна скорост от близо 10 км/ч и се очаква да достигне района на архипелага Тонга вдругиден. Метеорологичната служба на Тонга вече издаде предупреждение за проливни дъждове и опасност от внезапни наводнения.", "date": "2019.12.29", "title": "Хиляди евакуирани и най-малко един загинал във Фиджи заради циклона Сарай"}
{"url": "https://www.24chasa.bg/novini/article/8018006", "text": "Средните, малките и микропредприятията в Китай са имали значителен принос за икономическото развитие на страната през периода 2014-2018 г., показват официални данни. В края на 2018 г. броят на тази категория фирми е нараснал със 115 процента от 2013 г. и е достигнал 18,07 милиона, което представлява 99,8 процента от всички юридически лица, се казва в доклада за четвъртото национално икономическо преброяване. В тези компании са били заети около 233 милиона души, което представлява 79,4 процента от всички служители на предприятията в цялата страна. Общите годишни приходи на сектора възлизат на 188,2 трилиона юана (26,9 трилиона долара) през 2018 г., което е 68,2 процента от тези на всички компании в страната, информира  Частните средни, малки и микро компании се разрастват през периода, като броят им нараства със 166,9 процента от 2013 г. до 15,27 милиона в края на 2018 г., и те са 84,4 процента от всички предприятия. Близо 40 процента от тези фирми са оперирали в централните и западните райони на страната, докато тези в източните провинции са запазили предимства в генерирането на оперативни приходи, се казва в доклада. Китай предоставя постоянна подкрепа за развитието на малкия и среден бизнес, включително намаляване на разходите за финансиране и подобряване на оперативната среда.", "date": "2019.12.29", "title": "Малкият и среден бизнес с главен принос за развитието на китайската икономика, сочи доклад"}
{"url": "https://www.24chasa.bg/novini/article/8018026", "text": "Британското правителство се извини на всички, чиито адреси бяха по погрешка публикувани онлайн. Става въпрос за повече от 1000 души - полицаи, политици и известни лица. Файлът с детайлната информация е бил публикуван в петък и свален в събота. Случаят се разследва. Сред изтеклите адреси са тези на Сър Елтън Джон, на бившия лидер на Консерваторите Дънкан Смит, на известния спортист Бен Стоукс, съобщава  Според неправителствени организации, които се грижат за опазването на личните права и свободи, случилото се е \"фарс\" и е \"непростимо\". Несъмнено става дума за сериозно изтичане на чувствителна информация и лични данни, но всичко зависи от това как ще реагират засегнатите, коментират анализатори.", "date": "2019.12.29", "title": "Британското правителство се извини за публикувани онлайн адреси на известни"}
{"url": "https://www.24chasa.bg/novini/article/8018069", "text": "Перничани излизат на шествие с жълти жилетки заради водната криза. Проявата ще започне в 12.30 часа, а организатор е инициативният комитет „Спаси Перник”. От 18 ноември градът и околните населени места, захранващи се от язовир „Студена” са на воден режим, а на 21 декември бе обявено и бедствено положение. Шествието ще тръгне от Съдебната палата и ще мине през центъра на града до площад „Кракра”, където ще бъдат огласени исканията на гражданите, информира  Сред исканията на протестиращите са - оставки, съд и присъди на всички ръководни длъжностни лица, отговорни за хуманитарната криза и екологичната катастрофа, не на увеличението на водата, както и спешен избор на нов управител на „ВиК”. Настоява се също за присъединяването на алтернативни водоизточници за захранване на общината с вода, подмяна на водопреносната мрежа в града и безвъзмездна помощ от страна на държавата за справяне с кризата и преодоляване на негативните последици от нея. След шествието в 13.30 часа в централния пернишки храм „Св. Иван Рилски” ще бъде отслужен молебен за преодоляване на безводието.", "date": "2019.12.29", "title": "Перничани протестират с жълти жилетки заради водната криза"}
{"url": "https://www.24chasa.bg/novini/article/8018078", "text": "Френската полиция издирва млада българка, която навръх Коледа е избягала заедно с новородения си син от болницата в Монфермей, едно от бедните предградия на Париж. Юлияна е 30-годишна, родом от Търговище. Родила е момченце на 15 декември. Бебето е недоносено и се е наложило да бъде обгрижвано в болницата. От лечебното заведение новороденото е трябвало да бъде поето от френските социални служби, а майката да го съпроводи, но Юлияна изчезва на 25 декември, става ясно от полицейското съобщение, разпространено в социалната мрежа, съобщава  Френското прессъобщение гласи, че жената има \"кавказки\" външен вид, с тъмна коса, облечена с черно манто и с черен сак в ръцете. От полицията предупреждават, че майката не представлява никаква заплаха за живота на бебето. Органите на реда публикуват снимки на новороденото и Юлияна с описание и упътване на кое полицейско управление да се обадят гражданите, които имат информация.", "date": "2019.12.29", "title": "Българка изчезна от френска болница заедно с бебето си, издирват я (Снимка)"}
{"url": "https://www.24chasa.bg/novini/article/8018385", "text": "Директорът на професионалната гимнзия в Ихтиман Димитър Бонев е арестуван в петък заради подкуп, научи \"24 часа\". Той е бивш кмет на Ихтиман, а от 2 г. е шеф на държавното училище.  Задържан е от антимафиоти на ГДБОП пред сградата на бившето ТКЗС в града, която се стопанисва от фирма на братя бизнесмени, които развиват много дейности в града. След ареста Бонев е отведен в София. От МВР потвърдиха пред \"24 часа\" за операцията без подробности за самоличността на арестувания и за престъплението, за което е задържан.  Професионалнта гимназия, на която Бонев е директор стопанисва земя, която се отдава под аренда. Точно заради такъв договор е поискан подкупа, твърдят местните.  Иначе Бонев е с добро реноме в града - помагал на футболния отбор и на местния оркестър \"Веселие\". Въпреки напредналата възраст спортувал активно и е един от първите културисти в града. Бил е шеф на земеделската кооперация в началото на демократичните  промени. От 1995 до 2003 година е кмет, избиран с подкрепата на различни партии. ", "date": "2019.12.29", "title": "Арестуваха директора на гимназията в Ихтиман заради подкуп"}
{"url": "https://www.24chasa.bg/novini/article/8018381", "text": "Момиче на 13 години загина, а двама тийнейджъри са ранени при стрелба в търговски център в американския щат Северна Каролина, съобщи БГНЕС. Стрелбата е станала в предградието на Шарлът, Конкорд. Ранените тийнейджъри са момчета и са настанени в болница с опасност за живота. Момичето е починало на място. Причината за стрелбата все още не е известна, както и местните власти до момента не са съобщили да има арестуван или заподозрян за огъня в мола.", "date": "2019.12.29", "title": "13-годишно момиче загина при стрелба в мол в САЩ"}
{"url": "https://www.24chasa.bg/novini/article/8018421", "text": "Турция обяви днес, че няма да изтегли наблюдателните си постове от района на Идлиб /Северозападна Сирия/, където силите на Дамаск, подкрепяни от руска авиация, засилиха бомбардировките си от 16 декември насам, предаде АФП. Турската армия има 12 наблюдателни поста в района на Идлиб в съответствие със споразумение, сключено през септември 2018 г. между Москва, която е съюзник на сирийския режим, и Анкара, която подкрепя бунтовниците. Споразумението целеше да се избегне офанзива на сирийските правителствени сили срещу района, който е последната голяма бунтовническа и джихадистка крепост в Сирия. Провинция Идлиб, в която живеят три милиона души, е до голяма степен под контрола на джихадистите от групировката Хаят Тахрир аш Шам, съобщава БТА. Силите на Дамаск обкръжиха на 23 декември един от турските наблюдателни постове, след като отвоюваха терен в района, според Сирийския център за наблюдение на правата на човека. Ние спазваме споразумението, сключено с Русия, и очакваме Русия да спазва това споразумение, заяви турският министър на отбраната Хулуси Акар, цитиран в профила в Туитър на министерството на отбраната. Ние няма да евакуираме по никакъв начин тези 12 наблюдателни поста, ние няма да си тръгнем оттам, добави министърът. Той е посочил това по време на обиколка за инспектиране на турските сили в окръг Хатай /Южна Турция/, близо до границата със Сирия. Акар е придружаван от ръководни представители на армията. Турция, която е обезпокоена от нов приток на бежанци, настоява за ново споразумение за спиране на огъня и изпрати в понеделник делегация в Москва, отбелязва АФП. Акар е призовал Русия да използва влиянието си, за да спре офанзивата на сирийския режим, съобщава Асошиейтед прес. Турският министър на отбраната е посочил също, че 280 000 души са напуснали домовете си в Идлиб през последните седмици в резултат на офанзивата на правителствените сили. Според служба на ООН заради военните действия над 235 000 души в провинция Идлиб е трябвало да напуснат домовете си между 12 и 25 декември. Акар е предупредил, че ако този натиск продължи, това ще предизвика нова голяма бежанска вълна. Това допълнително бреме ще бъде твърде тежко за Турция, която приютява близо 4 милиона сирийски братя. По тази причина ние правим всичко, което можем, за да предотвратим тази миграция, е посочил Акар. Успоредно с това Анкара заяви, че е готова да отговори на искане за военна помощ, отправено от международно признатото либийско правителство на националното съгласие /ПНС/, припомня АФП. Президентът Реджеп Тайип Ердоган обяви в четвъртък, че парламентът ще гласува на 8 или 9 януари предложение за даване на разрешение за изпращане на турски войници в Либия в подкрепа на ПНС, което от месеци оказва отпор на настъпление на силите на влиятелния в Източна Либия военен командир Халифа Хафтар. Анкара подписа на 27 ноември с ПНС споразумение за сътрудничество във военната област и сигурността, но тя трябва да получи пълномощие от парламента, за да изпрати турски войници в Либия. Според Анадолската агенция, която цитира източници от средите на управляващата партия на Ердоган, предложение за предоставяне на пълномощия за изпращане на турски войници в Либия, може да бъде внесено още в понеделник в парламента с оглед да бъде гласувано от депутатите на извънредна сесия на 2 януари.", "date": "2019.12.29", "title": "Турция: Няма да изтеглим наблюдателните си постове от Идлиб"}
{"url": "https://www.24chasa.bg/novini/article/8018446", "text": "Туризмът в Индия бе ударен тежко заради продължаващата вълна от протести, предизвикани от нов закон за гражданството, съобщава Ройтерс. След като демонстрациите взеха поне 25 жертви при сблъсъци с полицията, седем държави (САЩ, Великобритания, Русия, Канада, Израел и др.) вече издадоха предупреждения за пътуването в страната. Според властите около 200 000 туристи са отменили или отложили посещението си до одновната забележителност в страната - Тадж Махал - само в рамките на две седмици. През декември досега посетителите са намалели с 60 процента в сравнение със същия месец на предишната година, докладва Динеш Кумар - инспектор от туристическата полиция в Индия, информира  Туристическата забележителност се намира в щата Утар Прадеш, където насилието по време на протестите се покачи най-много и взе най-много жертви. Гогидшно Тадж махал се посещава от около 6 и половина милиона туристи и носи 14 милиона долара от такси за вход. Законът за гражданството има за цел да ускори даването на гражданство на преследвани индуисти, парси, сикхи, будисти, джайни и християни, пристигнали в Индия преди 31 декември 2014 г. от Афганистан, Бангладеш и Пакистан. Приемането на законопроекта на 11 декември предизвика масови демонстрации в източния щат Асам, тъй като протестиращите се опасяват, че той ще превърне хиляди нелегални мигранти от съседното мюсюлманско мнозинство Бангладеш в законни жители. На други места Индия протестиращите посочват, че законът за гражданството ще бъде последван от национален регистър, който според тях може би е разработен от индуисткото националистическо правителство, за да изгони мюсюлманите, които нямат достатъчна документация за гражданство. Правителството опроверга тези твърдения и обеща да защитава еднакво всички граждани.", "date": "2019.12.29", "title": "Тадж Махал остава без туристи заради протестите в Индия"}
{"url": "https://www.24chasa.bg/novini/article/8018463", "text": "Известна телевизионна репортерка   30-годишната Карли Макорд е работила за спортния канал и Ес Пи Ен и е отразявала мачове на професионалните отбори от Ню Орлиънс. Макорд и още петима души са отивали на голямо дерби в колежанския футбол на Щатите между Луизиана и Оклахома. Двумоторният им самолет се разби на паркинга на пощенски клон в град Лафайет, минути след излитането. Той подпали една паркирана кола и прекъсна електричеството. Сред загиналите са още собственикът на компютърна фирма, както майка и 15-годишно момче, информира  Разследване ще установи причините за падането на самолета.", "date": "2019.12.29", "title": "Известна репортерка е сред загиналите в самолетната катастрофа в Луизиана (Видео)"}
{"url": "https://www.24chasa.bg/novini/article/8018584", "text": "От утре започват реалните дейности по изграждане на нов утаител на пречиствателната станция за питейни води на Перник, съобщи заместник-министърът на регионалното развитие Николай Нанков. По думите му това ще доведе до по-добро качество на подаваната към Перник вода и ще гарантира използването на водата и от мъртвия обем на язовир \"Студена\". Мярката се налага и понеже заради валежите в язовира влиза по-мътна вода, посочи министърът на икономиката Емил Караниколов. Той уточни, че вече са почистени няколко водни канала, по които да влиза по-сериозен приток към \"Студена\". Държавата ще финансира чисто ново трасе до сега съществуващия клон 2, посочи също Караниколов. То ще преминава отново през имоти - собственост на \"Стомана Индъстри\". Дружеството обаче имало готовност да дари тази част от тях, през която ще преминава тръбопроводът. От утре започва изчистване на трасето, тъй като клон 2 е изключително важен, подчерта Караниколов, предава БТА. Клон 2 и Батановският водопровод са с най-тежки водозагуби, допълни Нанков. По думите му трасето на клон 2 и неговата реконструкция са включени в големия проект за воден цикъл на Перник. Тази част ще бъде изключена от големия проект и ще бъде направена аварийно, посочи Нанков. Прогнозната стойност на обекта е 2 000 200 лв. \"Два дни правим обследване по планината.Това, което виждаме е, че има вода\", каза Караниколов. По думите му са необходими 2 дни, за да се уточни технически как ще бъде докарана до язовир \"Студена\", като същевременно осигуреният дебит бъде съобразен с екологията. Затова днес геолози и представители на МОСВ съгласуват действията си. От пещерите и галериите се очаква дебит от около 200-300л /сек. Започваме работа до два дни за пълненето на язовира, но е много важно да покрием и В и К системата, подчерта Караниколов. Кметът е подал искане, което ще бъде остойностено в края на деня за 68 км водопроводна мрежа в рамките на града. Касае са за пълна подмяна на водопровода на около 15 улици и канализацията на две улици. Финансирането на стойност около 20 млн. лв. ще бъде осигурено от държавата. МРРБ сключи два договора - за хидрогеоложко проучване и за почистване на два канала, посочи Нанков. Той уточни, че заради тежки здравословни проблеми на новоназначения прокурист на В и К от понеделник оперативното ръководство на пернишкото В и К ще поеме главният инженер на В и К Стара Загора. Със заем от други държавни предприятия с принципал МРРБ ще осигурим заемни средства за оперативни разходи на В и К - Перник, каза също Нанков.", "date": "2019.12.29", "title": "Караниколов: Започваме ремонт на пречиствателната станция в Перник"}
{"url": "https://www.24chasa.bg/novini/article/8018515", "text": "Делегации от Русия и от Украйна продължават днес да обсъждат във Виена текста на бъдещо споразумение за транзит на газ от Русия за Европа. Това съобщи Серхий Макогон, шеф на украинската компания оператор на газопреносната система, цитиран от ТАСС и БТА. \"Целта е да финализираме всички договори\", уточни той във Фейсбук. \"Вчера приключихме късно през нощта, (преговорите) продължават вече четвърти ден\", посочи говорител на руския концерн \"Газпром\". Според Андрий Ковальов, шеф на украинската държавна компания \"Нафтогаз\", снощи е бил постигнат известен напредък, без обаче договорите да се съгласуват окончателно. Става дума за три документа. \"Газпром\" ще подпише споразумение с компанията оператор на украинската газотранспортна система, за да се определят по-специално техническите регламенти. Предстои също да се оформи договор за организирането на газовия транзит и споразумение за взаимен отказ от претенции.", "date": "2019.12.29", "title": "Продължават преговорите между Киев и Москва за доставка на газ"}
{"url": "https://www.24chasa.bg/novini/article/8018527", "text": "Стотици иракчани блокираха днес за втори пореден ден достъпа до петролно находище в южната част от страната, където редица градове все още са парализирани от протестното движение, започнало преди три месеца, предаде Франс прес. Находището в Насирия (на около 300 км южно от Багдад), където се добиват по 82 000 барела петрол дневно, е блокирано от демонстранти, настояващи за работни места, съобщиха служители от бранша, информира БТА. Това е първото прекъсване на потока от \"черно злато\" в Ирак - втория производител в ОПЕК - от 1 октомври, когато избухнаха първите от десетилетия големи протести срещу властите, обвинявани в корупция и некомпетентност, и техния поддръжник Иран. В повечето южни градове вече от два месеца са затворени държавните учреждения и училищата. Демонстранти отново обявиха вчера в Диуания \"обща стачка\", за да упражнят натиск върху властите. Ирак изнася средно 3,6 милиона барела петрол на ден. От три месеца в страната бушува бунт, отнел досега живота на близо 460 души. Ранените са 25 000. Неотдавна насилието започна да стихва, но правителствената комисия по човешките права съобщи, че все още няма данни за съдбата на 56 активисти. А според ООН \"милиции\" водят мащабна кампания за сплашване и убийства, чиито жертви стават демонстранти и видни фигури, участващи в протеста.", "date": "2019.12.29", "title": "За втори пореден ден е спряна работата на петролно находище в Ирак"}
{"url": "https://www.24chasa.bg/novini/article/8018649", "text": "Стотици перничани излязоха на протестно шествие въпреки студа днес. То бе организирано от Инициативен комитет „Спаси Перник“.  Облечени с жълти жилетки и със знамена те потеглиха от Съдебната палата, преминаха по ул. „Търговска“ и се спряха на сцената на площад „Кракра“. Свирки и скандирания „Оставка“ и „Искаме вода“ огласиха централната градска част, съобщава  „Искаме оставки, съд и присъди на всички ръководни длъжностни лица, отговорни за хуманитарната криза и екологичната катастрофа, не на увеличението на водата, както и спешен избор на нов управител на „ВиК”. Настоява се също за присъединяването на алтернативни водоизточници за захранване на общината с вода, подмяна на водопреносната мрежа в града и безвъзмездна помощ от страна на държавата за справяне с кризата и преодоляване на негативните последици от нея“, заявиха протестиращите. Перничани заявиха, че след новогодишните празници ще бъде организиран протест пред парламента. След протестното шествие местните се събраха на молебен.", "date": "2019.12.29", "title": "Стотици на молебен за вода в центъра на Перник (Видео)"}
{"url": "https://www.24chasa.bg/novini/article/8018546", "text": "Турски военен товарен самолет е кацнал днес в сомалийската столица, за да евакуира тежко ранени при атенатта с кола бомба в града вчера, при който загинаха най-малко 90 души, включително двама турски граждани, предаде Ройтерс, цитирана от БТА. Самолетът е транспортирал също медицински екип за спешна помощ и медицински материали, които са доставени в управлявана от турци болница в Могадишу, съобщи турското посолство в Туитър. Сомалийският министър на информацията Мохамед Абди Хаир посочи, че 10 тежко ранени сомалийци ще бъдат евакуирани в Турция. Той добави, че Турция е изпратила 24 лекари, за да лекуват ранените, които няма да бъдат евакуирани. Засега никой не е поел отговорност за вчерашния кървав атентат, но кметът на града обвини за нападението ислямистката групировка \"Аш Шабаб\", свързана с терористичната мрежа Ал Каида. Очевидец на Ройтерс на летището в Могадишу е видял, че 10 ранени сомалийци са били качени на борда на турския самолет, както и телата на двамата загинали при атентата турски граждани.", "date": "2019.12.29", "title": "Турция евакуира тежко ранени при\nатентата в сомалийската столица"}
{"url": "https://www.24chasa.bg/novini/article/8018720", "text": "Перничани, това което искам е пълна подмяна на водопровода на град Перник. Това написа в своя Фейсбук профил кметът на Перник Станислав Владимиров. \"Трябва да сменим веднъж завинаги тези прогнили тръби, от които пием вода (малкото, която не изтича по улиците)\", категоричен е той. \"Ще използвам водната криза, за да свършим това много важно и голямо нещо за Перник. Стискайте палци!\", призова Владимиров. \"Засега преговорите с правителството вървят добре. Срещам разбиране от премиера за този мега проект за Перник\", увери кметът на града. \"Горе главата! Трудно е за всички ни! Нека кризата ни направи още по-задружни и излезем от нея по-силни от всякога\", допълни той.", "date": "2019.12.29", "title": "Кметът на Перник: Искам пълна подмяна на водопровода на града, Борисов ме подкрепя"}
{"url": "https://www.24chasa.bg/novini/article/8018665", "text": "Петима сепаратистки бойци загинаха днес при ракетен обстрел на военен парад в град Ад Дали в едноименната провинция в Южен Йемен. Това съобщи говорител на формирование от местните сили за сигурност, наречено \"Кордон за сигурност\", цитиран от Франс прес. Атаката, при която има и девет ранени, е извършена по време на церемония по случай дипломирането на курсанти, добави пред АФП Маджед Шуайби. Според него парадът е обстрелян от бунтовниците хуси, заели позиции близо до града. За най-малко 9 загинали и близо 30 ранени съобщи телевизия \"Ал Арабия\", цитирана от ТАСС. Местни медици прогнозират още повече жертви, тъй като някои пострадали са в тежко състояние, информира БТА. Сраженията между силите, верни на президента Абд Рабу Мансур Хади, и тези на хусите, контролиращи обширни територии в страната, включително столицата Сана, през последните месеци вече не са толкова интензивни. През август обаче избухнаха битки на друг фронт - между войските на Хади и сепаратистите от Юга, макар и съюзници в борбата срещу хусите. През ноември двата лагера подписаха споразумение за подялба на властта в южните райони, което породи очаквания за уреждане на конфликта с бунтовниците, датиращ от 2014 г. Силите \"Кордон за сигурност\" подкрепят идеята за независимост на Южен Йемен, който бе отделна държава преди сливането му със Севера през 1990 г., уточнява АФП. В началото на август хусите поеха отговорност за нападение срещу военен парад близо до Аден - столица на Юга, когато загинаха 49 сепаратистки бойци, напомня агенцията.", "date": "2019.12.29", "title": "Йеменски сепаратисти загинаха при обстрел на военен парад (Снимки)"}
{"url": "https://www.24chasa.bg/novini/article/8018696", "text": "Пекин е изградил 200 900 зарядни стълба за електрически превозни средства, на фона на придобиващата все по-големи мащаби кампания на властите в столицата да насърчават използването на екологични возила за справяне със замърсяването на въздуха, съобщи в петък от Общинската комисия за градско планиране. Собствениците на частни автомобили са добавили 152 600 зарядни стълба в свои паркинги, докато търговските и логистични центрове, пазари, туристически обекти, правителствените сгради, оператори на автобусни и таксиметрови услуги и санитарните органи са изградили 48 300 стълба, съобщава  В Пекин върви програма за подобряване на инфраструктурата за зареждане на електрически превозни средства, която е част от тригодишния план за действие за чист въздух (2018-2020) и много от целите в нея бяха реализиране предсрочно. Китай планира допълнително да увеличи продажбите на превозни средства с нови енергии (NEV) и интелигентни свързани превозни средства. Очаква се превозните средства с нови енергии да бъдат около 25 процента от продажбите на нови автомобили до 2025 г., съгласно проект на план на Министерството на индустрията и информационните технологии.", "date": "2019.12.29", "title": "Пекин с над 200 000 зарядни стълба за електромобили"}
{"url": "https://www.24chasa.bg/novini/article/8018706", "text": "Европейският съюз призова днес Дамаск и съюзниците му да сложат край на \"ескалацията на насилието\" и \"безразборните обстрели\" на цивилни в Северозападна Сирия, предаде Франс прес. \"Ескалацията на насилието в Северозападна Сирия от страна на сирийския режим и съюзниците му трябва да спре\", заяви в комюнике говорител на ръководителя на европейската дипломация Жозеп Борел и осъди \"въздушните удари и безразборните обстрели на цивилни и пътищата, по които те бягат, довели вече до многобройни жертви и ранени сред цивилните\". \"Всички участващи страни са длъжни да пазят цивилните\", изтъкна той, цитиран от БТА. Според ООН заради засилването на офанзивата, предприета от Дамаск с подкрепата на руска авиация, за две седмици домовете си в Северозападна Сирия са били принудени да напуснат 235 000 души. Режимът, контролиращ след повече от 8 години война над 70 на сто от територията на страната, заяви, че е решен да си върне района на Идлиб, контролиран от джихадистката групировка \"Хаят Тахрир аш Шам\". ЕС настоява да бъде осигурен \"бърз, сигурен и безпрепятствен хуманитарен достъп\", за да се окаже помощ на трите милиона мирни жители на Идлиб. Общността подчертава, че борбата срещу \"терористичните групировки\", \"във вида, в който е разрешена от Обединените нации, не допуска нарушаване на международното хуманитарно право, нито да се избират цивилни за мишени\". На 20 декември Москва и Пекин наложиха в Съвета за сигурност вето върху проекторезолюция, удължаваща с една година срока за изпращане на трансгранична хуманитарна помощ от ООН за четири милиона сирийци, включително жители на Идлиб. Над 370 000 души са убити от началото на войната в Срия през 2011 г., а милиони станаха бежанци, напомня Франс прес.", "date": "2019.12.29", "title": "ЕС призова Дамаск да сложи край на ескалацията на насилието в Сирия"}
{"url": "https://www.24chasa.bg/novini/article/8018729", "text": "Сърбия има план за инвестиции на стойност около 14 милиарда евро до 2025 г. за повишаване на жизнения стандарт и подобряване на инфраструктурата, за да се доближи страната до стандартите на Европейския съюз, заяви сръбският президент Александър Вучич вчера, съобщава румънският сайт Зиаре. Планът беше обявен преди парламентарните избори, които ще се състоят в края на април или в началото на май, и идва в момент, когато Вучич и намиращата се на власт Сръбска прогресивна партия са изправени пред ежеседмични протести и скандали с високопоставени официални представители. \"Имаме достатъчно пространство да продължим да стимулираме растежа, който досега беше много добър\", заяви Вучич след представянето на програмата, в чието изготвяне участва и Световната банка и която предвижда инвестиции от около 9 милиарда евро в пътната и железопътната инфраструктура, цитиран от БТА. Останалите инвестиции, които ще бъдат финансирани чрез заеми, ще бъдат отпуснати за проекти за опазване на околната среда, за болници, училища и мерки за подобряване на бизнес климата, както и за намаляване на бюрокрацията. Според плана, който има за цел и да противодейства на миграцията на работна ръка към западните страни, средната заплата в обществения сектор ще бъде увеличена от около 500 евро месечно до около 900 евро до края на 2025 г. Пенсиите предстои да нараснат от около 225 евро до около 440 евро. Бюджетният дефицит на Сърбия през следващата година се очаква да бъде 0,3 процента от брутния вътрешен продукт (БВП). В края на ноември държавният дълг на страната възлизаше на 52,4 процента от БВП. Според прогнозите икономическият растеж през 2019 г. ще достигне 4 процента, превишавайки очаквания от Международния валутен фонд (МВФ) ритъм от 3,5 процента. Белград има споразумение за консултации без финансов компонент с МВФ. Сръбският динар беше стабилен тази година, а Вучич заяви, че националната валута ще остане стабилна и през следващите години с курс от 117-120 динара за едно евро.", "date": "2019.12.29", "title": "Сърбия ще инвестира 14 млрд. долара за стимулиране на икономиката"}
{"url": "https://www.24chasa.bg/novini/article/8018489", "text": "Средно по сила земетресение разлюля окръг Карс в Източна Турция. Усетено е силно и в областния център Ерзурум. По данни на националната сеизмична обсерватория Кандилли трусът е бил с магнитуд 4,3 по Рихтер и е станал в 14.20 часа местно време. Според правителствената Дирекция за бедствия и кризи трусът е бил с магнитуд 4,2 по Рихтер. Епицентърът на земетресението е регистриран в селището Саръкамъш, окръг Карс, което е на около 27 км разстояние от областния център Ерзурум. Дълбочината му е 7 км. Земетресението е било усетено и в съседните окръзи. Няма данни за пострадали и материални щети. Ерзурум е най-северната област в Източна Турция. Времето в Карс застудява най-рано и зимата се съпровожда с ниски температури и обилни снеговалежи. Термометрите тези дни в областта показват около нула градуса. Областта Ерзурум в последните години се утвърждава като център за зимен и ски туризъм, който се посещава и от чужденци, главно руски и ирански граждани. Предишната нощ пак в Източна Турция, в окръг Елязъг, бе регистрирано земетресение с магнитуд 3,4 по Рихтер. ", "date": "2019.12.29", "title": "Отново силно земетресение в Източна Турция"}
{"url": "https://www.24chasa.bg/novini/article/8018783", "text": "Патрулният противоподводен самолет „Посейдон“ от ВМС на САЩ извърши многочасови полети над районите на Северния Атлантически океан, където вероятно се провеждат големи руски учения с участието на подводници. Това според агенция „Интерфакс“ следва от данните за мониторинг на западните авиационни ресурси, пише руският вестник “Независимая газета“ в материал, представен без редакторска намеса. Според доклади в оперативното наблюдение са участвали два американски военноморски самолета „Посейдон“. Самолет, излетял от въздушната база Лажес на Азорските острови, е летял в продължение на часове на юг от защитната линия за подводница в Северния Атлантически океан между Гренландия, Исландия и Обединеното кралство (GIUK), в която се намира SOSUS (Система за звукова локация), информира  В края на октомври норвежката телевизионна компания NRK, позовавайки се на източници във военното разузнаване, съобщи, че десет руски подводници, включително осем ядрени подводници, участват в операции в Северния Атлантически океан, целта на които е била да се тренира пробив на отбранителни линии на НАТО по линията GIUK и прикрит подход към източното крайбрежие на САЩ. „В операцията участват до 10 руски подводници. Осем от тях са атомни. Задачата на част от подводниците е да стигнат до Атлантическия океан, доколкото е възможно, без да бъдат открити, съобщава телевизионният канал, като цитира информация от норвежко разузнаване. „Голяма част от подводниците на Северния флот на Русия през последната седмица се опитаха незабелязано да напуснат базите си на полуостров Кола в Баренцово и Норвежко море“, твърди норвежката телевизионна компания NRK в края на октомври. Между другото, ако се вярва на официалните данни, днес Северният флот има около две дузини подводни кораби с атомна енергия и само пет дизелови подводници. Да си представим, че половината от тях са отишли в Атлантическия океан е повече от трудно. Съдейки по маршрутите на полетите на ВМС на САЩ, руските подводници, напуснали базите на Северния флот на Русия, минавайки покрай тази линия, вече действат на юг. Преди това полетите на НАТО се извършваха главно над Норвежко море на север от системата на НАТО срещу подводниците в Северния Атлантически океан. Полети на военни самолети на НАТО над учебната зона на руските подводници, започнали в края на октомври, се извършват почти ежедневно. Освен ВМС на САЩ, в операцията участват патрулни самолети на норвежките, канадските и френските военновъздушни сили. За тази цел се използват въздушни бази „Кефлавик“ в Исландия, „Андьоя“ в Северна Норвегия, както и „Лажес“ на Азорските острови. „Русия иска да покаже, че са в състояние да се доближи до САЩ. Те искат да тестват способността на Запада да ги открие и да проверят ответната реакция \", според източници в разузнаването на Норвегия. Според тях експлоатацията на руските подводници, проектирана за 60 дни, е започнала в моретата Баренцово и Норвежко на 20 октомври. Междувременно през октомври информиран източник съобщи на „Интерфакс“, че руските подводници са достигнали моретата Баренцово и Норвежко като част от планираното учение. \"Руските военни провеждат планирани бойни оперативни тренировъчни дейности\", каза източникът. \"В съобщението на норвежката телевизионна компания NRK има много измислици\", заяви източникът тогава. Да, между другото, все още няма съобщения, че разузнавателните самолети на ВМС на САЩ, както и системата за наблюдение SOSUS са открили руски подводници (два месеца след \"пробива на Русия в Атлантика\"). Или руснаците наистина умело се „маскират“ под вода, или от тях няма и помен в Атлантическия океан. И ако има там руски подводници, то те не са в такова количество.", "date": "2019.12.29", "title": "US разузнавателни самолети са търсели руски подводници в Северния Атлантик"}
{"url": "https://www.24chasa.bg/novini/article/8018782", "text": "Техеран подписа с Москва и Пекин меморандуми за разбирателство в сферата на морската отбрана, съобщи катарската телевизия \"Ал Джазира\", цитирана от ТАСС. Телевизията се позовава на контраадмирал Хосейн Ханзади, командващ иранските военноморски сили. Подписахме меморандуми за разбирателство с Русия и Китай в областта на отбраната по море. Никоя държава не може да гарантира сама сигурността на корабоплаването в района, заяви Ханзади. Според иранския военачалник \"няма нужда от присъствие на чуждестранни сили в региона и Иран е готов за сътрудничество със съседните държави по въпроса\". В петък Русия, Иран и Китай започнаха в Индийския океан и Оманския залив общо военноморско учение с кодово име \"Пояс за морска сигурност\", което се очаква да приключи в понеделник. По думите на контраадмирал Хабибола Саяри, зам.-командващ армията на Ислямската република, съвместното военноморско учение на Иран, Русия и Китай няма да е последното от този род. Трите държави \"ще намерят начин\" да организират подобни маневри и в бъдеще, увери той, но подчерта, че не става дума за формиране на тристранна коалиция.", "date": "2019.12.29", "title": "Русия, Иран и Китай подписаха меморандуми за разбирателство в морската отбрана"}
{"url": "https://www.24chasa.bg/novini/article/8019542", "text": "„Съвсем скоро катастрофирах, Господ ми помогна. Пред нас караше „Мерцедес”, който рязко намали от 140 на 20. Отляво беше мантинела, отдясно имаше много дълъг тир. Беше неизбежна катастрофата. До ден днешен ме болят краката”. Това сподели в предаването „120 минути” по   Васил Найденов. В разговор с водещия Светослав Иванов Найденов сподели, че произшествието е било сериозно – предната част на автомобила буквално изчезнала от силния удар. В първите моменти певецът дори не можел да излезе от колата. За късмет катастрофата се разминала без сериозни последствия. Иконата на българската естрада разказа и за любимите си песни, любимите текстове. „Един от любимите ми текстове е на песента „И утре е ден”. Много хубаво звучи, звучи с някаква надежда. Човек трябва винаги да има вяра в това, което ще му се случи утре. Понякога това, което си пожелаваш и искаш, се случва”, каза Найденов. По думите му една песен се превръща в любима на публиката, когато има история с този, който я слуша: „Нещо трябва да се е случвало. Да си кажеш „Тази песен е моята песен – тя е част от мен”. Важно е да има адрес. И е важно какви думички ще ти бъдат сложени в устата”, вярва Найденов. Попитан за времето, когато е изнасял 13 поредни концерта в Русия пред многохилядна публика, певецът сподели: „Русия ме е научила на едни друг мащаби, които ги пожелавам на сегашните артисти да ги изпитат. Преди имахме силни позиции в Русия. Лили (Иванова) го знае. Лошото е, че този пазар го напуснахме. Хората правят пазари, а не ги унищожават, независимо от политиката. Политиката е само едната страна на нещата, но ми се струва, че в това отношение ние загубихме, че не работим на руския пазар”.", "date": "2019.12.29", "title": "Васил Найденов: Господ ми помогна при катастрофата"}
{"url": "https://www.24chasa.bg/novini/article/8019553", "text": "Френската полиция откри  , предаде кореспондентът на  в Париж. След като била намерена вчера, жената се обяснила, че се уплашила да не отнемат детето й. В момента е под грижите на социалните служби в Париж. Българката избяга навръх Коледа заедно с новородения си син от болницата в Монфермей, едно от бедните предградия на Париж. Юлияна е 30-годишна, родом от Търговище. Родила е момченце на 15 декември. Бебето било недоносено.", "date": "2019.12.29", "title": "Откриха българката, избягала от френска болница - уплашила се да не вземат бебето й"}
