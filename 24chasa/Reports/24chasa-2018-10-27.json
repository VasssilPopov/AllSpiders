{"url": "https://www.24chasa.bg/novini/article/7123833", "text": "Израел осъди   днес, при която бяха убити няколко човека, предадоха световните агенции. Израелският премиер Бенямин Нетаняху каза, че е \"с разбито сърце\". Той изрази солидарност със Съединените щати и жертвите на една \"ужасна антисемитска\" атака. Израелският министърът на образованието Нафтали Бенет, който отговаря за диаспората, съобщи, че заминава за Питсбърг, за да се срещне с еврейската общност в този американски град и да присъства на погребенията на жертвите, предава БТА. Президентът Реувен Ривлин каза, че \"мисли за семействата на тези, които бяха убити, и се моли за възстановяването на онези, които бяха ранени\".", "date": "2018.10.27", "title": "Нетаняху с \"разбито сърце\" заради жертвите на една \"ужасна антисемитска\" атака"}
{"url": "https://www.24chasa.bg/novini/article/7123801", "text": "Поредна смърт на турист в рамките на 10-ина дни изкара планинските спасители от Дупница в Рила. Само преди 2 часа, мъж на 54 години е загинал в района на връх Дамга. Подаден е сигнал, като първоначалната информация е за инфаркт. Все още не е ясно откъде е туристът, предава  . Тялото на загиналия турист е открито от седем дупнишки спасители, потеглили към мястото на инцидента. Те са локализирали мястото и поемат обратно. Групата, която е тръгнала с 54-годишния мъж, се е върнала заради ниските температури без да дочака спасителите. Теренът е изключително тежък, като акцията се очаква да приключи в ранните часове.", "date": "2018.10.27", "title": "Откриха загинал турист в района на връх Дамга в Рила"}
{"url": "https://www.24chasa.bg/novini/article/7123805", "text": "Президентът на САЩ Доналд Тръмп осъди  , предаде Асошиейтед прес. \"Ужасяващо е какво става с омразата в нашата страна\", каза Тръмп пред репортери, преди да отпътува за Индианаполис. Президентът на САЩ предположи, че ситуацията е можело да се развие по друг начин, ако синагогата е имала \"някакъв вид защита\" с въоръжен охранител. Би било добре всички църкви и синагоги да имат въоръжена охрана, отбеляза той, предаде БТА. Тръмп каза, че извършителите на такива атаки трябва да бъдат осъждани на смърт и да \"платят най-високата цена\". САЩ трябва да затегнат законите за смъртното наказание, призова президентът, цитиран от Ройтерс. В същото време той увери, че стрелбата в синагогата има малко общо със законодателството за огнестрелните оръжия. За момента не е ясно колко точно са жертвите на атаката. Американски телевизии съобщиха за осем убити и 12 ранени, сред които трима полицаи. Нападателят бил задържан, след като бил ранен от полицаи, с които влязъл в престрелка. Местна телевизия описа стрелеца като брадат бял мъж със здраво телосложение. По време на атаката в синагогата е имало церемония по кръщаване на бебе, съобщи главният прокурор на Пенсилвания Джош Шапиро, цитиран от Асошиейтед прес. Той каза, че стрелецът е убил невинни хора, но не уточни колко точно. От изявлението на Шапиро обаче стана ясно, че има най-малко две жертви, посочва АП.", "date": "2018.10.27", "title": "Тръмп: Би било добре всички църкви и синагоги да имат въоръжена охрана"}
{"url": "https://www.24chasa.bg/novini/article/7123810", "text": "Лидерите на Турция, Русия, Франция и Германия призоваха за създаване \"преди края на годината\" в Сирия на комисия, която да състави нова конституция, и за улесняване на доставките на хуманитарна помощ в страната, обхваната от кръвопролитна гражданска война от повече от седем години, предадоха световните агенции. Президентите на Турция Реджеп Тайип Ердоган, на Русия Владимир Путин и на Франция Еманюел Макрон, както и германският канцлер Ангела Меркел, се събраха днес в Истанбул на безпрецедентна среща на върха за Сирия, припомня БТА. В заключителната декларация те призоваха за \"създаване и за (първо) заседание в Женева преди края на годината на Конституционна комисия, ако обстоятелствата позволят\", както и \"осигуряване на бърз, сигурен и неограничен достъп на хуманитарните организации в цяла Сирия\". Четиримата лидери освен това подчертаха необходимостта от запазване на примирието в северозападната сирийска провинция Идлиб, договорено миналия месец с посредничеството на Русия и Турция.", "date": "2018.10.27", "title": "Лидерите на Турция, Русия, Франция и Германия искат конституционна комисия в Сирия"}
{"url": "https://www.24chasa.bg/novini/article/7123813", "text": "Извършителят на  , бе идентифициран като Робърт Бауърс, на 46 години, съобщи телевизия Си Ен Ен, като се позова на правоохранителните органи. Нападателят бил задържан, след като бил ранен от полицаи, с които влязъл в престрелка. Местната телевизия Кей Ди Кей Ей описа стрелеца като брадат бял мъж със здраво телосложение. Нападателят публикувал антисемитски послания в дясната социална мрежа Габ (Gab) непосредствено преди атаката, съобщи британският в. \"Мирър\". \"ХИАС (HIAS) иска да вкара (в САЩ) нашественици, които да убиват нашия народ. Не мога да гледам отстрани как моят народ бива избиван. Гледайте, Влизам\", написал Бауърс. Той визирал американска еврейска организация, която оказва помощ на бежанци, предава БТА. Иванка Тръмп, дъщерята на президента на САЩ Доналд Тръмп, осъди атаката, предаде Франс прес. Америка е \"по-силна\" от действията на един извратен антисемит сектант\", написа тя в Туитър. Иванка Тръмп, която прие юдаизма, призова \"всички добри американци да се държат редом до еврейския народ, за да се противопоставят на терористичните актове и да споделят своя ужас, отвращение и възмущение след масовото убийство в Питсбърг\". \"Ние трябва да се обединим срещу омразата и Злото\", заключи тя. Съобщено бе за жертви при стрелбата, но броят им не е ясен. Според американски телевизии са били убити осем и ранени поне шестима души, сред които четирима полицаи. Нападателят бил задържан, след като бил прострелян от полицаи.", "date": "2018.10.27", "title": "Установиха самоличността на стрелеца в Питсбърг"}
{"url": "https://www.24chasa.bg/novini/article/7123782", "text": "Седем диви слона в Индия умряха, след като бяха ударени от ток в Източна Индия, съобщи ДПА. Стадото минавало през село в горист район в щата Одиша вчера през нощта, когато попаднало на провиснал електропровод, разказа служител на лесничейството. Местни жители намерили труповете на животните, които вероятно са се отдалечили от територията си в търсене на храна, предава БТА. Обезлесяването, бракониерството и нападенията на местните жители подлагат на натиск популацията от диви слонове в Индия, оценявана на 26 000 животни, и ги карат да се отклоняват от своите хабитати и резервати, отбелязва ДПА. Често има съобщения за слонове, убити от влакове при преминаване на линии, от токов удар, бракониери или от селяни.", "date": "2018.10.27", "title": "Скъсан електропровод уби 7 диви слона в Индия"}
{"url": "https://www.24chasa.bg/novini/article/7123786", "text": "Италианският премиер Джузепе Конте приветства решението на международната кредитна агенция Стандард енд Пуърс (Standard & Poor's) да запази без промяна суверенния рейтинг на страната, макар същевременно да понижи перспективата за страната от \"стабилна\" до \"негативна\", предаде Асошиейтед прес. Решението на агенцията е правилно предвид икономическата сила на Италия, каза Конте. Той отбеляза конкурентоспосбността на италианския бизнес и високото равнище на частните спестявания. Стандард енд Пуърс запази рейтинга на Италия на ниво ВВВ (латински букви), но посочи, че политиката на популисткото правителство оказва натиск върху перспективите за икономически растеж, които имат ключово значение за плановете на кабинета да стимулира растеж чрез натрупване на дълг, предава БТА. Европейската комисия отхвърли проектобюджета на Италия, предвиждащ увеличаване на бюджетния дефицит до 2,4 процента от брутния вътрешен продукт, което е три пъти над заложеното от предишното правителство. Рим обаче не дава сигнали, че е готов да направи значителни изменения в бюджетните си планове, отбелязва АП.", "date": "2018.10.27", "title": "Джузепе Конте приветства решението да се запази кредитният рейтинг на Италия"}
{"url": "https://www.24chasa.bg/novini/article/7122616", "text": "Древна тракийска крепост от времето на Троянската война беше открита при археологическа експедиция с научен ръководител доц. Здравко Димитров край кърджалийското село Бенковски. Укреплението е строено преди повече от 3000 години в края на бронзовата и началото на желязната епоха. Според археолозите откритата крепост може да се окаже едно от първите доказателства, че древна Тракия е била част от критско-микенската култура, приета за първата цивилизация в Европа. Археолозите попаднали на древното съоръжение случайно, докато извършвали разкопки на резиденция на тракийски владетел от IV-I в. пр. Хр. Оказало се, че успоредно на ограждащата го стена има и друга, която е Крепостната стена на места достига височина 4 м. До момента са разкрити около 100 м от нея. Не е ясно дали има и други добре запазени участъци. Зидът е от типа циклопски градеж. По същия начин са построени древните Троя, Микена и Тиринт. За направата на крепостта са използвани огромни каменни блокове, някои от които са тежки 5-6 тона. Името циклопски градеж е дадено още в древността. Представлява суха зидария от големи, необработени или грубо ломени неправилни каменни отломъци, подредени с минимални отстояния един от друг. Градежът се приписва на митичните циклопи. В България строителство с тази технология е откривано само на Небет тепе в Пловдив. Преди около 50 г. акад. Александър Фол пръв изказва хипотезата, че “Става дума за едно от първите свидетелства за т.нар. Микенска Тракия. Резиденция отпреди 3000 - 3200 г. Крепостната стена, на която попаднахме, както и керамиката, която излезе, действително говорят за периода на Троянската война. Това се предполагаше, сега имаме доказателство”, заяви археологът проф. Николай Овчаров, който е извършвал проучвания в района през 2004 г. Той допуска, че някога крепостната стена е ограждала град от времето на легендарните Ахил, Хектор и Одисей. “Все още не може да се каже нищо повече, защото на практика не сме работили по древната стена. Тепърва предстои да се извършват проучвания на пластовете”, заяви заместник-ръководителят на експедицията Полина Пиперкова. Според нея по камъните, с които е изградена стената, Скалите в района, които са използвани за градежа, са изключително меки и с времето ерозират, което заличава следите от изсичания. Надеждата на археолозите е при следваща експедиция да попаднат на находки при разкопки в основата на крепостта, която би трябвало да бъде по-добре запазена. “За градежа на древната стена са ползвани скални късове и не е търсен правилен ред на подреждането им. Камъните са напасвани, като е използвана природната им форма. Дори да се е налагала допълнителна обработка, тя е била съвсем малка”, каза Пиперкова. Археолозите още не са проследили цялата древна стена и не могат да кажат дори колко е била дълга. Сигурно е, че Тя се намира на метри до старата, поне в района, където са открити останките. По-новата стена е дълга около 1 км и половина. Пиперкова и колегите ѝ са достигнали до предполагаемата резиденция на тракийския владетел, която обаче не е добре запазена. Проучени са две сгради. Те са заемали площ по около 30 кв. м и вероятно са изпълнявали представителни функции. Твърде възможно е една от постройките да е била светилище. “При разкопките попаднахме на монети от древна Мароня, което показва, че тукашният владетел е поддържал връзки с гръцката колония. Това е логично, защото древният град се е намирал на около 80 км по права линия от мястото, което проучваме”, обясни Пиперкова. Според нея за разлика от Перперикон и Татул археологическият обект край с. Бенковски поне на този етап е еднопластов и няма преустройства от по-късни епохи. Целият район, който е проучван при експедицията, е изпълнен с каменни олтари и според археолозите Те припомниха, че преди 2 г. при проучване на некропола, попадащ в периметъра на стената, техните колеги Любен Лещаков и Яна Димитрова откриха гроб на ритуално разчленена тракийска принцеса. При теренни обхождания в района са открити още могили, в които вероятно има и други погребения. Според археолозите останалите гробове вероятно също са на представители на тракийската аристокрация, защото са във вътрешния периметър на крепостната стена. ще стане ясно, ако разкопките продължат и през следващата година. Последните две експедиции в района са проведени с частно финансиране от Етнографския ареален комплекс в Златоград. В тамошния музей ще бъдат експонирани находките от района.", "date": "2018.10.27", "title": "Древна крепост в Родопите градена като Троя и Микена"}
{"url": "https://www.24chasa.bg/novini/article/7123789", "text": "Тежка катастрофа на пътя Стара Загора – Казанлък отне живота на двама души. При челния удар между два автомобила е пострадал трети човек, предава  . Той е в болница със счупена ключица и съмнение за счупен крак. По неясни причини едната от колите е навлязла в насрещното движение и така се е стигнало до катастрофата. Пътят Стара Загора -Казанлък е затворен за движение.                                                                                                                                                                                                         ", "date": "2018.10.27", "title": "Тежка катастрофа между Стара Загора и Казанлък, мъж и жена са загинали"}
{"url": "https://www.24chasa.bg/novini/article/7123798", "text": "МВР-Стара Загора проверява случай, при който журналист от   твърди, че е бил заплашван от полицай. Репортерът от програма \"Хоризонт\" Добромир Видев е спрян снощи за проверка от полицейски патрул в Стара Загора. Според Видев, единият от двамата униформени е проявил грубо отношение, като е отказал да се легитимира. По заповед на директора на местната полиция старши комисар Георги Хаджиев ще бъдат проверени всички факти, заявиха от МВР.", "date": "2018.10.27", "title": "МВР проверява дали полицай е заплашвал репортер в Стара Загора"}
{"url": "https://www.24chasa.bg/novini/article/7123745", "text": ", предаде ТАСС, като се позова на телевизия Си Би Ес. Предишните данни бяха за най-малко четири жертви и няколко ранени. Телевизия Ен Би Си съобщи за осем убити и 12 ранени, сред които трима полицаи. Служителите на реда били ранени в престрелка с нападателя, който по-късно се предал, след като бил прострелян, съобщи телевизионният канал Си Ен Ен. Местната телевизия Кей Ди Кей Ей описа стрелеца като брадат бял мъж със здраво телосложение, предаде Ройтерс. Противоречиви са сведенията къде точно е била извършена атаката. Някои медии съобщават, че нападателят открил огън в синагогата, а други - близо до нея, предава БТА. В момента на стрелбата синагогата била пълна с хора, дошли на съботната служба. Според Си Би Ес, която се позовава на полицейски източници, нападателят викал \"Всички евреи трябва да умрат\", влизайки в синагогата. Полицията потвърди, че стрелецът е задържан, и съобщи за няколко загинали вътре в синагогата, както и за трима ранени полицаи. \"За момента нямаме допълнителна информация, защото продължаваме да претърсваме сградата и да установяваме дали съществуват още заплахи\", заяви полицейският говорител Крис Тогнери, цитиран от Асошиейтед прес. Президентът Доналд Тръмп съобщи в туит, че следи ситуацията.", "date": "2018.10.27", "title": "Стрелецът в Питсбърг бил брадат бял мъж,  крещял: \"Всички евреи трябва да умрат\""}
{"url": "https://www.24chasa.bg/novini/article/7123765", "text": "Специалният пратеник на генералния секретар на ООН за Сирия Стафан де Мистура окачестви като конструктивна дискусията на четиристранната среща на върха за Сирия в Истанбул, предаде ТАСС. Проведохме полезна, конструктивна и интензивна дискусия с лидерите на Русия, Германия, Франция и Турция, каза Стафан де Мистура. Той добави, че срещата е много важна, предава БТА. В Истанбул днес се състои четиристранна среща на високо равнище за Сирия с участието на президента на Турция Реджеп Тайип Ердоган, президента на Русия Владимир Путин, президента на Франция Еманюел Макрон и канцлера на Германия Ангела Меркел.", "date": "2018.10.27", "title": "Стафан де Мистура за срещата на върха в Истанбул: Проведохме полезна дискусия"}
{"url": "https://www.24chasa.bg/novini/article/7123776", "text": "Ирландците са гласували с голямо мнозинство за декриминализиране на богохулството на произведения вчера в страната референдум по въпроса, предаде Франс прес, като се позова на проучвания екзит пол. Агенцията отбелязва, че това е поредното допитване в Ирландия, което показва, че страната къса със силните си католически традиции. Според първото проучване на излизане от избирателните секции, проведено за ирландската обществена телевизия Ар Ти И, 71,1 процента от участниците в референдума са гласували за премахване на престъплението \"богохулство\" от конституцията при 26,3 процента против. Вторият екзит пол, извършен по поръчка на вестник \"Айриш таймс\", дава сходни резултати - 69 срещу 31 процента. Официалните резултати са очаквани тази вечер или утре сутринта, предава БТА. Сега член от ирландската конституция дефинира богохулството като престъпление и предвижда глоба от 25 000 евро. Той обаче не е бил прилаган в съвременната история на Ирландия и е смятан за отживелица, отбелязва Франс прес. За последно човек е бил съден за богохулство през 1855 г., още преди страната да стане независима. Тогава е бил обвинен свещеник, който изгорил Библията, по думите му неволно, и бил оправдан. Референдумът бе произведен едновременно с президентските избори в Ирландия. Според двете проучвания президентът Майкъл Хигингс очаквано е преизбран без проблеми, съответно с 58,1 процента (Ар Ти И) и 56 процента (\"Айриш таймс\"). Ирландският премиер Лио Варадкар поздрави в Туитър Хигинс, като каза, че е \"много щастлив\", че той \"ще продължи да бъде нашият президент през следващите седем години\". В Ирландия президентът има предимно церемониални функции. Това ще бъде втори пореден 7-годишен мандат за Хигинс, който няма право на трети.", "date": "2018.10.27", "title": "Масово ирландците са гласували да се премахне богохулството като престъпление"}
{"url": "https://www.24chasa.bg/novini/article/7123778", "text": "Българският премиер Бойко Борисов ще бъде сред официалните гости на тържественото откриване на третото летище в Истанбул, което ще се състои в понеделник. Това съобщиха от преслужбата на турския президент. Поканени са държавните глави на 8 държави. Сред тях са президентите на Албания, Косово, Македония, Молдова и Сърбия, както и емирът на Катар. От балканските лидери в Истанбул ще гостува и премиерът на Босна и Херцеговина Денис Звиздич, предава  . Новото летище на Истанбул ще бъде най-голямото в света, със 150 милиона пътници годишен капацитет. То се намира северозападно от мегаполиса в европейската част на Терция. Стойността на проекта и неговата реализация възлезе на около 7 милиарда евро.", "date": "2018.10.27", "title": "Борисов официален гост на откриването на третото летище в Истанбул"}
{"url": "https://www.24chasa.bg/novini/article/7123670", "text": "Неизвестен мъж откри стрелба край синагога в град Питсбърг, щата Пенсилвания, съобщиха Асошиейтед прес и ТАСС. Според полицейски източник, цитиран от АП, има много жертви в резултат на нападението. Телевизия Си Би Ес, цитирана от ТАСС, съобщава за четирима убити и няколко ранени. По данни на телевизията, след като на място пристигнала полиция, между престъпника и силите на реда се завързала престрелка. Двама полицаи са ранени. В момента на стрелбата в синагогата имало много хора, дошли на съботната служба, предава БТА. Местните власти предупредиха жителите да избягват мястото на инцидента - пресечката на булевардите Уилкинс и Шейди, където се намира синагогата.", "date": "2018.10.27", "title": "Стрелба край синагога в Питсбърг, най-малко 4-ма са убити (Обновена)"}
{"url": "https://www.24chasa.bg/novini/article/7123679", "text": "Населението на Турция се е увеличило пет пъти през последните 90 години, съобщи Турският статистически институт, цитиран от Анадолската агенция. По данни на института първото преброяване на населението на Турция е било извършено през 1927 г. - четири години след създаването на Република Турция. През 1927 г. броят на населението на Турция е бил 13 милиона и 554 хиляди, а през 2017 г. - 80 милиона и 809 хиляди души, предава БТА. За 90 години броят на жените в Турция се е увеличил от седем милиона до 40,3 милиона, а броят на мъжете се е увеличил от 6,6 милиона до 40,5 милиона. Според прогнози на социолозите през 2023 г. населението на Турция ще бъде 86 милиона и 907 хиляди души, а през 2069 г. - 107 милиона и 664 хиляди души.", "date": "2018.10.27", "title": "Населението на Турция се е увеличило пет пъти през последните 90 години"}
{"url": "https://www.24chasa.bg/novini/article/7123567", "text": ", е овладян, каза за БТА заместник-директорът на Столична дирекция \"Пожарна безопасност и защита на населението\" комисар Тошко Тошев. Изгорялата площ е около 200 кв. м треви, храсти и борови насаждения. По думите на комисар Тошев имало е опасност пожарът да се прехвърли към първите къщи на квартала. Благодарение на бързите действия на пожарникарите и на съдействието на живеещите в района, пожарът е овладян навреме. Тошко Тошев обясни, че в 12.30 часа е бил получен сигнал, че от местността Мала кория, над квартал \"Княжево\", се вижда гъст, черен дим. Оперативният дежурен е изпратил на мястото на произшествието четири високопроходими противопожарни автомобила. Гасенето на огъня е започнало веднага, за да се предотврати запалването на близките огради и къщи. Заради силния вятър е имало опасност огънят да се пренесе на съседната местност Бонсови поляни, която е над кв. \"Горна баня\". Зам.-директорът на Столична дирекция \"Пожарна безопасност и защита на населението\" уточни, че в момента обстановката вече е спокойна. Екипи на столичната пожарна ще останат на място, за да следят да няма възпламеняване в по-късните часове. Причината за възникването на пожара тепърва ще се изяснява, добави Тошко Тошев.", "date": "2018.10.27", "title": "Овладяха пожара над квартал \"Княжево\" в София, причините за него ще се изясняват"}
{"url": "https://www.24chasa.bg/novini/article/7123569", "text": "Продължаващата стачка на служителите, обработващи багажите на международното летище Брюксел-Завентем, провалиха плановете на хиляди пътници и днес, информира ДПА. Според говорител на летището са отменени 110 от 550 полета по разписание. В хода на деня може да има и още отменени връзки, информира агенция Белга. Вчера заради стачката бяха засегнати около 130 полета, припомня БТА. Протестът на служителите на компания Авиапартнър (Aviapartner) започна в четвъртък вечерта и се планира да продължи до 06:00 часа местно време утре. Очаква се днес на летището да пристигнат близо 70 000 души и 74 000 утре. Пътниците са посъветвани да пристигнат много преди полета и при възможност да носят само ръчен багаж. Ръководството и синдикатите в Авиапартнър днес ще направят опит да разрешат спора. Летище Завентем или летище Брюксел (от 19 октомври 2006 година - бел. ред.) е най-големият авиовъзел в Белгия. То е посрещнало близо 25 милиона пътници през 2017 година спрямо 7 милиона за летище Шарлероа, второто най-голямо в страната.", "date": "2018.10.27", "title": "Отмениха още 110 полета на летище Брюксел-Завентем заради стачка"}
{"url": "https://www.24chasa.bg/novini/article/7123587", "text": "Италианският президент Серджо Матарела се очаква да се извини официално от името на своята страна за непредизвиканото обявяване на война на Гърция на 28 октомври 1940 г. по време на еднодневното си посещение в Гърция утре, пише в. \"Катимерини\". Матарела, който е поканен от гръцкия си колега Прокопис Павлопулос, ще присъства в Солун на отбелязването на Деня \"Охи\" /\"Не\"/, когато гръцкият лидер Йоанис Метаксас отхвърля ултиматума на Бенито Мусолини да позволи на Италия да превземе Гърция, което вкарва страната във Втората световна война, предава БТА. Според информация на изданието италианският президент ще използва възможността да се извини за страданията, причинени от тази война на гръцкия народ. Това ще бъде първи случай, когато Италия се извинява официално за събитията от 1940 г., отбелязва вестникът. След военния парад в Солун двамата президенти ще заминат за Кефалония, където ще почетат паметта на италианските войници от дивизията \"Акуи\", които са били екзекутирани от германските войници на острова през септември 1943 г. след подписаното от Италия примирие.", "date": "2018.10.27", "title": "\"Катимерини\": Италия ще се извини на Гърция за обявяването на война през 1940 г."}
{"url": "https://www.24chasa.bg/novini/article/7123590", "text": "Турският президент Реджеп Тайип Ердоган се срещна с руския президент Владимир Путин и с германския канцлер Ангела Меркел в Истанбул преди четиристранната среща за Сирия, която ще се състои по-късно днес, съобщи турската телевизия СиЕнЕн-Тюрк. Ердоган проведе двустранни срещи с лидерите на Германия и Русия, а в момента разговаря с френския президент Еманюел Макрон в двореца Вахдеттин, информира телевизията. Турският президент разговаря първо с Меркел, а малко по-късно се срещна с руския държавен глава. Разговорите с Путин продължиха около 45 минути при закрити врата, предава БТА. Руският президент Владимир Путин, германският канцлер Ангела Меркел, френският президент Еманюел Макрон и турският президент Реджеп Тайип Ердоган ще се срещнат в двореца Вахдеттин, за да обсъдят развитието на събитията в контролираната от бунтовниците сирийска провинция Идлиб и политическия процес за решаване на конфликта в Сирия. Специалният пратеник на генералния секретар на ООН за Сирия Стафан де Мистура също ще участва в срещата, информира СиЕнЕн-Тюрк.", "date": "2018.10.27", "title": "Ердоган се срещна с Путин и Меркел в Истанбул преди срещата за Сирия (Снимки)"}
{"url": "https://www.24chasa.bg/novini/article/7123608", "text": "Температурите в североизточната част на обширния китайски район Цинхай-Тибетско плато, често наричан Покрива на света, са се повишили повече от три пъти по-бързо от средното за света, предаде Ройтерс. От платото, простиращо се на 1000 км от север на юг и над 2000 км в посока изток-запад, извират много от най-дългите реки в света, включително китайската Яндзъ. То е дом на крехка екосистема, която е силно чувствителна към глобалното затопляне. Средната температура в района Цинхай на платото се е увеличила с 0,43 градуса по Целзий на десетилетие спрямо средното световно равнище от 0,12 градуса по Целзий, съобщи китайската агенция Синхуа, позовавайки се на данни от провинция Цинхай, предава БТА. Статистиката сочи, че между 1961 г. и 2017 г. районът е станал и по-влажен. Средното годишно количество валежи се е повишило с 8,0 мм на десетилетие. При сегашния темп на затопляне световните температури вероятно ще се покачат с 1,5 градуса по Целзий между 2030 и 2052 година след повишението с 1 градус над нивата от прединдуструалната епоха, отбелязано от средата на 19 век, съобщи по-рано този месец ООН. Според доклада на организацията обществото трябва да направи безпрецедентни промени в начина, по който потребява енергия, пътува и строи. Глетчерите по цялото Цинхай-Тибетско плато и съседните му райони са се свили с 15 процента през последния половин век, съобщиха държавни медии миналия месец. Топенето на глетчерите в резултат от по-високите температури е довело до увеличаване на езерата и засилен приток на води в реките, които водят началото си от областта. Езерото Цинхай, което е най-голямото в Китай, се е увеличило до 4400 кв километра. Това е най-голямата му площ от близо две десетилетия.", "date": "2018.10.27", "title": "Температурите на Покрива на света се повишават три пъти по-бързо от световните"}
{"url": "https://www.24chasa.bg/novini/article/7123624", "text": "В Истанбул днес започна четиристранна среща на върха за Сирия, предадоха световните агенции и турските медии. Турският президент Реджеп Тайип Ердоган, руският президент Владимир Путин, германският канцлер Ангела Меркел и френският президент Еманюел Макрон се събраха в двореца Вахдеттин, за да обсъдят политическия процес за решаване на конфликта в Сирия. Целият свят и най-вече нашите сирийски братя следят тази среща, заяви турският президент при откриването на срещата, предаде БТА. Вярвам, че ние няма да ги изоставим, посочи Ердоган. Надявам се очакванията на всички да бъдат оправдани, каза още президентът на Турция, цитиран от Анадолската агенция.", "date": "2018.10.27", "title": "В Истанбул започна срещата на върха за Сирия"}
{"url": "https://www.24chasa.bg/novini/article/7123631", "text": "Голям гей парад се проведе в Тайпе днес. Около 137 000 души излязоха по улиците на тайванската столица, за да изразят подкрепа за хомосексуалните бракове и за равенство между половете в образованието, предаде ДПА. Според организаторите това е рекордно участие за 16-те години, откакто в Тайван се организират гей паради. Миналата година шествието, което е смятано за най-масово в Азия, събра 110 000 човека от около 20 страни, припомня БТА. Участниците в гей парада днес развяваха знамена с цветовете на дъгата и в три лъча стигнаха до площада пред президентството. Организаторите нарекоха тазгодишното шествие \"Разкажи своята история, гласувай за равноправие\", за да призоват хората да се приберат по родните си градове за референдумите на 24 ноември по въпроса за правата на хомосексуалистите. На 24 ноември заедно с местните избори в Тайван ще бъдат произведени 10 допитвания, включително две за равни права на хомосексуалните двойки за сключване на брак и за включване на въпроси за хората с нетрадиционна сексуална ориентация в училищните програми. Консерватори са инициирали три референдума за забрана на въвеждането на подобни неща. В Тайван референдумите са правно обвързващи, отбелязва ДПА. През май миналата година Конституционният съд постанови, че гражданският кодекс не може да забранява еднополовите съюзи, и даде на парламента две години да им предостави равни права с хетеросексуалните двойки. Преразглеждането на въпроса за равенството между браковете обаче не беше одобрено поради масова мобилизация на консервативната опозиция, припомня ДПА.", "date": "2018.10.27", "title": "137 000 излязоха по улиците на Тайпе в подкрепа на гей браковете (Снимки)"}
{"url": "https://www.24chasa.bg/novini/article/7123639", "text": "„Защо чак сега. Защо 20 години се крадоха предприятия и чак сега се предприеха мерки”. Така президентът на КТ „Подкрепа” Димитър Манолов коментира по   ареста на семейство Баневи заради нередности в „Полимери”, където той неведнъж е имал отношение в качеството си на синдикалист. На въпроса какво обединява Иво Прокопиев и Баневи той каза: „Обединява ги това, че всички те натрупаха парите си по укорим начин. Първият обаче се оказа някакъв любимец и някакъв фактор. Според мен категорично няма да има в бъдеще лустрация на всички подобни милионери. Защото каквото се е случвало, е било законно. Неморално, но законно – такива закони бяха направени просто”, обясни Манолов. „Никъде по света няма натрупано голямо богатство, натрупано по честен начин. Просто е хубаво, ако този капитал започне да работи за обществото”, изтъкна той. По отношение на протеста срещу цените на горивата Манолов коментира: „Не знам протестът срещу кого е. Нали това искаме - свободен пазар. Назад в годините сме правили предложения с цените на горивата да се занимава КЕВР, то това е положението. Единственият истински протест е да спрем да си зареждаме колите една седмица”. Той говори и за друг протест – този на майките на деца с увреждания: „Проблемът не се реши по ред причини. Първо, защото работата се вършеше в напрегната среда. Второ – участваха некомпетентни хора. Търсеха се и решение, предизвикани от емоция. Така или иначе обаче се случи нещо по-добро. За хората с увреждания не трябва да се мисли като получатели на пари. За тях трябва да се мисли как да се интегрират в обществото. Някой си изчисти съвестта като даде 150 милиона лева, но колкото и пари да се дадат, те няма да са достатъчни”, каза той. „Не ми е работа да коментирам Валери Симеонов. При всяко положение прехвърли мярката. Какво е искал да каже няма значение. Важното е какво е казал. И това не подобава на неговия пост. Загубили сме нормалното общуване в обществото. И сега на него му се иска оставка с агресия”, изтъкна президентът на КТ „Подкрепа” в коментар за изказването на вицепремиера по адрес на майките на деца с увреждания. Той потвърди, че „Подкрепа” са за въвеждането на прогресивно данъчно облагане. „Първото ни настояване е за въвеждане на облагаем минимум върху облагаем доход. За сме диференцирана ставка на ДДС за някои стоки от първа необходимост – детски храни, книги и т.н. Нормално е когато нормалното ДДС е 20%, диференцираното да е 7%. Относно данъчното облагане е при положение, че сега е 10%, за доходи над 5000 лева, то да стане 20%”, обясни Димитър Манолов. По думите му бюджетът за 2019-а \"ще свърши работа\", но смята, че нищо от здравната реформа няма да сработи.", "date": "2018.10.27", "title": "Димитър Манолов: Общото между Баневи и Прокопиев - натрупаха парите си по укорим начин"}
{"url": "https://www.24chasa.bg/novini/article/7123657", "text": "Саудитска Арабия отхвърли днес искането на Турция да й предаде 18 свои граждани, обвинени за убийството на журналиста Джамал Кашоги в началото на този месец в саудитското консулство в Истанбул, предаде Франс прес. Агенцията отбелязва, че това е станало на фона на предупрежденията на Съединените щати към Саудитска Арабия, че кризата дестабилизира Близкия изток. \"По въпроса за екстрадицията, тези лица са саудитски граждани. Те са задържани в Саудитска Арабия, разследването е водено в Саудитска Арабия и те ще бъдат съдени в Саудитска Арабия\", каза саудитският министър на външните работи Адел ал Джубейр на конференция за сигурността в Манама, столицата на Бахрейн, предава БТА. Джубейр увери, че Саудитска Арабия и другите сунитски монархии от района на Персийския залив играят ключова роля за поддържане на стабилността в Близкия изток, като се борят срещу зловредното влияние на шиитски Иран, предаде Ройтерс. \"Сега имаме две визии за Близкия изток. Едната е (саудитската) визия на светлината... Другата е иранската на мрака, която се стреми да разпространи сектантството в целия регион\", каза Джубейр. \"Историята ни учи, че светлината винаги побеждава мрака... Въпросът е как да ги победим\", заяви още той. Саудитска Арабия е крайъгълен камък на подкрепяния от САЩ регионален блок срещу засилващото се иранско влияние в Близкия изток. Убийството на саудитския журналист дисидент Кашоги в консулството на кралството в Истанбул обаче предизвика глобално недоволство и обтегна отношенията между Рияд и Запада, отбелязва Ройтерс.", "date": "2018.10.27", "title": "Саудитска Арабия отказа да екстрадира в Турция обвинените за убийството на Кашоги"}
{"url": "https://www.24chasa.bg/novini/article/7123688", "text": "Осем души бяха убити днес при  , предава ТАСС, като се позовава на телевизия Си Би Ес. По-рано бе съобщено за най-малко четирима убити и няколко ранени, припомня БТА. Телевизия Си Ен Ен съобщи, че трима полицаи били ранени в престрелка с нападателя, който по-късно се предал.", "date": "2018.10.27", "title": "8 са убитите при стрелбата в Питсбърг, нападателят се е предал"}
{"url": "https://www.24chasa.bg/novini/article/7123707", "text": "Хиляди римляни излязоха днес на шествие срещу лошото състояние на инфраструктурата на града, протестирайки срещу камарите боклук, дупките по улиците и хаоса в обществения транспорт, предаде ДПА. Шествието, под мотото \"Рим казва \"Стига\"\", завърши на хълма Капитолия. Там е разположен офисът на кмета Вирджиния Раджи, която мнозина обвиняват заради неспособността й да овладее проблемите на града. \"Раджи, дупката на улицата ще те погълне\", гласи един от транспарантите, носени от протестиращите, докато други призовават за оставката й. Протестът е организиран от шест жени в израз на недоволството им от състоянието на града с 3 милиона жители, предава БТА. Лошото състояние на транспортната система на Рим неотдавна привлече вниманието на световните медии, след като ескалатор, пълен с футболни фенове, аварира в станция на метрото и десетки хора бяха ранени. Раджи в момента е подсъдима по обвинения в неверни изявления, като се очаква присъдата да бъде произнесена на 10 ноември. Ако бъде обявена за виновна, призивите за оставката й вероятно ще се засилят, посочва ДПА. ", "date": "2018.10.27", "title": "Хиляди излязоха на протест в Рим, искат оставката на кметицата (Снимки)"}
{"url": "https://www.24chasa.bg/novini/article/7123717", "text": "Министрите на външните работи на Русия и Турция Сергей Лавров и Мевлют Чавушоглу са обсъдили в Истанбул реализирането на споразуменията за зоната за деескалация в сирийската провинция Идлиб. Това се казва в съобщение на руското министерство на външните работи, цитирано от ТАСС. По време на срещата Лавров и Чавушоглу са обсъдили необходимите мерки за засилване на координацията на действията в Сирия, свързани с борбата срещу тероризма, активизирането на процеса за намиране на политическо решение на кризата въз основа на резолюция 2254 на Съвета за сигурност към ООН и др. Особено внимание е било отделено на прилагането на споразуменията за зоната за деескалация в сирийската провинция Идлиб. Външните министри на Русия и Турция са обсъдили и руско-турските отношения, предава БТА. Дискутирани са били състоянието и перспективите за развитие на консултативния диалог между министерствата на външните работи на двете страни, както и актуални въпроси, свързани със сътрудничеството в търговско-икономическата и културно-хуманитарните сфери, се казва в изявлението на руското външнополитическо ведомство. Лавров и Чавушоглу са обсъдили и редица други международни проблеми, включително палестинско-израелския конфликт, кризата в Украйна.", "date": "2018.10.27", "title": "Лавров и Чавушоглу са обсъдили ситуацията в Сирия"}
{"url": "https://www.24chasa.bg/novini/article/7123559", "text": "Турският министър на националната отбрана Хулуси Акар се срещна днес с руския министър на отбраната Сергей Шойгу преди четиристранната среща за Сирия, която ще се състои в Истанбул днес, съобщи турската телевизия СиЕнЕн-Тюрк. Двамата са обсъдили редица регионални въпроси, свързани със сигурността, и най-вече ситуацията в сирийската провинция Идлиб, информира телевизията. По-рано днес външният министър на Турция Мевлют Чавушоглу се срещна с руския си колега Сергей Лавров, припомня БТА. Руският президент Владимир Путин, германският канцлер Ангела Меркел, френският президент Еманюел Макрон и турският президент Реджеп Тайип Ердоган ще се срещнат в Истанбул по-късно днес, за да обсъдят развитието на събитията в контролираната от бунтовниците сирийска провинция Идлиб и политическия процес за решаване на конфликта.", "date": "2018.10.27", "title": "Турският министър на отбраната обсъди с руския си колега ситуацията в Идлиб"}
{"url": "https://www.24chasa.bg/novini/article/7123531", "text": "След предполагаемо групово изнасилване на 18-годишно момиче, полицията в германския град Фрайбург е задържала осем души. Разследващите проверяват дали има още извършители, предаде  . Арестуваните са седем сирийци и един германец. Те са на възраст между 19 и 29 години. Живеят предимно в бежански центрове. Всички задържани са били известни на органите на реда заради предишни престъпления като нанасяне на телесни повреди, кражби и търговия с дрога, съобщава говорител на полицията във Фрайбург. До арестите се е стигнало чрез ДНК-следи по жертвата и местопрестъплението. Според информацията, предоставена до момента, един от заподозрените е почерпил в заведение с питие момиче на 18 години. В напитката обаче, е сипал и упойващи вещества. Извел е жертвата навън и в храст е извършил сексуалното посегателство. След това върху омаломощеното момиче са се нахвърлили и други мъже. В деня след това, на 14 октомври, жертвата е подала сигнал в полицията, срещу неизвестен извършител. Вътрешният министър на провинция Баден-Вюртемберг похвали служителите на реда за извършените разкрития и осъди престъплението, ако бъде доказано, като ужасяващо. Кметът на Фрайбург призова правилата и законите да важат и да се уважават от всички.", "date": "2018.10.27", "title": "18-годишна брутално изнасилена във Фрайбург, задържаха 7 бежанци и германец"}
{"url": "https://www.24chasa.bg/novini/article/7123533", "text": "В италианската столица се появи най-големият в Европа стенопис, който може да пречиства въздуха от замърсяване, съобщи ТАСС. Стенописът, нарисуван от известния художник на графити Федерико Маса, с псевдоним Йена Круз, покрива голяма част от къща в краен южен квартал на Рим, според в. \"Месаджеро\", предава БТА. Стенописът, чиято площ е почти 1000 кв метра, е направен чрез специална техника и бои, благодарение на които може да абсорбира смога и да пречиства въздуха. Пречистващият му ефект се равнява на способността за поемане на замърсен въздух на трийсет широколистни дървета. Сюжетът на рисунката също е символичен - изобразена е огромна синя чапла, която яде вредители сред замърсено море. Художникът, който работи основно в Милано, но също така и в Ню Йорк и Барселона, отдавна обръща внимание в творбите си на опасността от климатичните промени и замърсяването на околната среда.", "date": "2018.10.27", "title": "В Рим направиха стенопис, който пречиства въздуха"}
{"url": "https://www.24chasa.bg/novini/article/7122279", "text": "Последното бягане на Виктория Маринова е записано от мобилното приложение “Страва”. То е нещо като социална мрежа за тичане. Виктория е включила апликацията в деня на убийството си, а нейните контакти са били известени за това. Тъй като обаче е нападната, преди да качи всички данни от бягането в него, маршрутът ѝ не е публично достъпен. Той обаче е запазен от самата апликация, като в него се съдържат и часове на начало, точен път и краен час. Именно по тези данни разследващите ще могат да разберат и точния час на нападението над журналистката. Те са изискали от “Страва” тази информация и очакват да пристигне скоро. От историята на Виктория се разбира, че тя е избягала точно 127 км при 25 бягания. В последния месец тичала по приблизително еднакъв машртут, а Обикновено изминавала по 5 км, в последната седмица имало дни, в които е бягала и по 2 пъти - сутрин и вечер. Около 11 е любимият ѝ час за тренировка. Точно по това време на 6 октомври Маринова се разделя със своя приятелка и отива да тича в парка край Дунав. На това място бягат много хора, според полицията и друга жена тичала по това време, но не стигнала до края. Така Маринова останала единственият бегач, а Северин дебнел, макар да не се целил конкретно в нея. Надеждов започва да следи жената, става ясно от запис на камера. Тъй като тя е последната в района, не се знае точният час на нападението - някъде между 11 и 12,20 ч Надеждов удря Виктория с мощен ъперкът на лявата си ръка, подозират разследващите. Мъжът е “южна лапа” - леворък, но според негови приятели я е нацелил с глава. При удара той вкарва носната ѝ кухина нагоре и кръвта се стича право в гърлото на Маринова, става ясно от съдебномедицинската експертиза. Вероятно младата жена е опитала да вика, тъй като има следи, че ѝ е притискана устата. Заради това Виктория не успява да изплюе или изкашля кръвта, която изпълва устата ѝ. Тя се дави в нея и умира от задушаване. Според експерти е почнала да вижда замъглено и тялото ѝ се е отпуснало в зверската хватка на изрода, който се е канел да я насили. Смята се, че тя дори не е разбрала за намеренията му да се гаври с нея. Всичко това обаче остава неизвестно за Надеждов, който дърпа екипа на Виктория, за да почне да я изнасилва. тъй като има рани по главата на Виктория - от триенето в земята, осеяна с камъни. Северин насилва жената два пъти и оставя генетичния си материал по нея. Надеждов решава, че трябва да задигне портфейла, мобилния телефон и ключовете на Виктория. По това време разбира, че тя е умряла. Той побягва по обратния път на алеята и се разминава с 4-ма души, а камерата отново го снима. И двата записа са лоши, тъй като дърветата пречат, а алеята е в далечината. Северин бяга, но камера снима как държи телефона на Виктория. Калъфът е семпъл - бежов, и е специфичен. Вижда се отлично на записа, който полицаи ще намерят по-късно. По него и го познават. Младежът е объркан, връща се на местопрестъплението няколко пъти и заравя телефона на жената там. 2 часа след гаврите Петър Петров намира трупа на Виктория, след като вижда слушалките ѝ да се подават от храстите. Обажда се на тел. 112 в 14,18 часа. Оказва се, че преди него оттам са минали двама души. Единият казва, че не е видял тялото на жената. Другият обаче съзрял кръв и част от трупа. Пред МВР обяснил, че помислил, че това е мъртво животно и не погледнал в детайли. Полицаите не вярват на версията му, но и няма как да я опровергаят. По същото време Северин захвърля дрехите си в дома си и се преоблича. Полицията изземва ДНК от тялото на жената, а следващия ден почват сравнения с генетичния материал на регистрирани за изнасилвания. Северин признава на близките си за убийството, а те му казват да бяга в чужбина. Полицията проверява регистираните сексуални престъпници. ДНК профилите им обаче не дават съвпадения. Проверяват се и хора от местната психиатрична клиника. Оказва се, че и те са невинни. Ученическата любов на Виктория няма алиби и дава силно противоречив резултат на детектора на лъжата, но ДНК тестът го оневинява. Затова полицаите се насочват към версията грабеж. Най-добрите криминалисти от Главна дирекция “Национална полиция” работят с колегите си от дирекцията в Русе. Решават да разпитат дилърите на дрога, тъй като грабителите често са наркомани. Той казва, че се е разделил с него на входа на парка, познава го по облеклото от записа от камерата, за който вече са съобщили четирима души, с които Северин се разминава при бягството си. Телефонът на момичето е забелязан на друг запис в ръцете му, а сложна експертиза от камерите в града пресъздава маршрута на нападателя. Местни хора носят видеа и така полицията стига до дома на убиеца. Там са намерени дънките му, по които има кръв. Експертиза доказва,че е на Виктория. От тях е свален и генетичен материал от Северин, който съвпада 100% с намерения по тялото на убитата жена. Това става, когато той вече е в чужбина. Роднините признават в разпити, че младежът е тръгнал към Германия, а справка от Гранична полиция потвърждава, че е напуснал страната. Бързо се разбира, че Северин е в град Щаде при майка си и третия си баща. Германските власти са задействани и го задържат. След връщането му у нас от Северин е взета ДНК, която 100% съвпада с тази, намерена по трупа на убитата журналистка. Той признава за престъплението, изпада в ужас, когато разбира, че е изнасилил 2 пъти труп. “Тя мърдаше”, плачел той. Наложило се разследващите да му обяснят за “петте минути на мъртвеца”. При тях тялото на човек е активно, има мускулни съкращения. Единствената смърт, при която те отсъстват, е куршум в малкия мозък. Затова и снайперистите се целят там, когато похитител държи заложник.", "date": "2018.10.27", "title": "Приложение за тичане записало последното бягане на Виктория"}
{"url": "https://www.24chasa.bg/novini/article/7123318", "text": "\"Убеден съм, че ДПС и БСП сами осъзнават, че не могат да бъдат заедно в едно бъдещо управление\", каза зам.-председателят на ГЕРБ Цветан Цветанов на семинар на \"Стрейшини ГЕРБ\" в Сандански. Той допълни, че единствено с ДПС имат представителство в смесените райони. Има места, където общинските съветници на ДПС работят с ГЕРБ, а на други те са опоненти. Цветанов смята, че в парламента хората на Карадайъ ще бъдат остра опозиция и занапред, но пък ще подкрепят запазването на плоския данък. \"При много техни предложения има сериозен разум. На моменти са дори по-евроатлантически настроени от БСП, които са винаги против\", допълни Цветанов. Според него хората на Корнелия Нинова знаят, че ако има предсрочни избори, няма да получат мандат, но може да се стигне до дълга политическа криза и цикъл в избори. Това би довело до дълго управление на служебен кабинет, съставен от президента Радев. Според Цветанов няма настроения за предсрочни избори в обществото, но говоренето за това има за цел да се съхрани Корнелия Нинова, която има изключително тежки проблеми вътре в партията. Цветанов критикува и президента Румен Радев за посочения от него член на конституционния съд Атанас Семов. Каза, че не е имало никаква прозрачност около кандидатурата му и тя не е дискутирана с обществото, както са направили Народното събрание и съдебната система за техните кандидати. \"Не може критерий за избор на конситуционен съдия да е човек, който искаше да уволни Бойко Борисов, неуспял кандидат-президент и неуспял политик\", допълни Цветанов. Според него думите на Радев за \"блатото в страната\" не отговарят на истината. \"Парламентът е най-прозрачната институция\", допълни той, \"а служебният кабинет на Радев на тъмно е променил критериите за избор на самолети, за да спечели \"Грипен\".", "date": "2018.10.27", "title": "Цветанов: БСП и ДПС осъзнават, че не могат да управляват заедно (Обновена)"}
{"url": "https://www.24chasa.bg/novini/article/7123348", "text": "Ние се стремим към сърдечни и добри междусъседски отношения и демонстрираме на практика, че подкрепяме членство в НАТО и Европейския съюз (на Македония), но първо трябва да бъде решен въпросът с името съгласно международното право и историята, заяви гръцкият президент Прокопис Павлопулос, цитиран от МИА. Едва след като конституционните поправки бъдат направени, споразумението за името ще бъде изпратено в парламента (на Гърция) за ратификация, посочи държавният глава, който участваше в събитие в Солун вчера, предава БТА. \"Нашата съседка трябва да направи необходимите промени в своето законодателство, по-точно в конституцията. И те поеха този ангажимент, така че ние очакваме да го изпълнят. Едва след като процесът бъде завършен и след като бъде установено, че конституционната ревизия съдържа всички гаранции, тогава ще има покана за членство в НАТО и започване на преговорите за присъединяване към ЕС\", посочи гръцкият президент. На 19 октомври парламентът в Скопие гласува с мнозинство от две трети предложението на правителството да се пристъпи към внасяне на поправки в конституцията, произтичащи от Преспанското споразумение с Гърция, което предвижда смяна на името на страната на Република Северна Македония.", "date": "2018.10.27", "title": "Гърция: Подкрепяме членство на Македония \nв НАТО и ЕС само след смяна на името"}
{"url": "https://www.24chasa.bg/novini/article/7123352", "text": "Освен в България, вече и в Европейския парламент се усеща, че идват избори. За (крайно)десните битката за бъдещето (им във властта) явно минава през битка за миналото. Един от ключовите дебати на пленарната сесия в Страсбург, който трябваше да даде оценка на последната среща на европейските лидери, стана сцена на абсурдни обвинения от британския консерватор и лидер на Групата на Европейските консерватори и реформисти (ЕКР) Саид Камал, обявявайки фашизма и нацизма от началото на ХХ век за леви идеологии. Това сподели във Фейсбук лидерът на ПЕС Сергей Станишев. Историята, разбира се, казва друго – преди 85 години Германската социалистическа партия е единствената, която се опълчи на нацистите и гласува против Закона за упълномощаване от 1933 г., даващ правото да се приемат закони без съгласието на парламента. Европейските социалдемократи винаги сме се противопоставяли на нацизма и фашизма и това е неделима част от лявата идеология. Тази борба продължава и днес – срещу неонацистки, неофашистки, крайнодесни групи, движения и партии, които смятахме за отдавна отхвърлени от историята и здравия разум. Това изявление не е плод на обикновено невежество, което можем да подминем с лека ръка, а циничен опит за пренаписване на историята с ясна политическа цел. Заслужава си да си припомним, че британските консерватори не спадат в графата на обичайните заподозрени, като Фараж или Льо Пен, с чиято риторика, за съжаление, вече сме свикнали. Партията на Чърчил и Тачър, която до неотдавна беше част от ЕНП, придоби очертания на крайнодясна популистка формация. Очевидно е, че традиционната десница в Европа системно се радикализира в последните години в опит да „опитоми“ националистическите настроения, за да се задържи на власт. Това няма как да бъде повод за злорадстване, особено за социалистите. В продължение на години ЕНП толерира популистките и крайнодесни движения, на които гледа преди всичко като на удобни коалиционни партньори – оттук и сближаването на риториката. Властта отдавна се е превърнала в самоцел и десните са готови на всякакви компромиси и политическа всеядност, за да я задържат. Нагледни примери са коалициите с крайната десница в Австрия и България, готовността за сделка с екстремистката Лига в Италия, повърхностната критика срещу популиста Орбан (Вебер привидно му размаха пръст, а в замяна получи подкрепата му за водещ кандидат на ЕНП), дори ухажването на крайната десница в Полша, която продължава да потъпква върховенството на закона и европейските ценности. Мнозина казват, че социалистите трябва да се борят на два фронта – от една страна срещу крайнодесните популисти, а от друга срещу традиционните консервативни сили. Аз мисля обаче, че фронтът всъщност е само един. Маските са свалени, разделителната линия за предстоящите европейски избори е ясна. Дали десницата да успее да “опитоми” популистите или тя самата ще се радикализира към повече национализъм, няма особено значение – и в двата случая с единна Европа е свършено. Истинското лице на промяната е социалдемокрацията. Само гласът за левите ще бъде глас за защита на европейските ценности и демокрацията; за повече сигурност, но без „продажба“ на права и лични данни; за повече солидарност, но не избирателно; за борба с неравенствата и разделителните линии в Европа, но без парите за сближаване да потъват в джобовете на местни феодали; за борба с демагогията на популизма и крайния национализъм, но без да забравяме своите корени и идентичност.", "date": "2018.10.27", "title": "Станишев: Освен в България, вече и в Европейския парламент се усеща, че идват избори"}
{"url": "https://www.24chasa.bg/novini/article/7123357", "text": "Проблем с обезщетяването на собственик на земи, попадащи на трасето на автомагистрала магистрала \"Хемус\" бе повод за посещението на премиера Бойко Борисов в Търговище. След инспекцията на строителните дейности, за да не бъде спиран строежът на съоръжението, в Търговище се състоя среща със собственика - крупния агробизнесмен Божидар Митов, предаде БТА. Митов е поискал да не бъде обезщетяван с пари, а 180-те му декара да бъдат заменени със земя, равностойна по категория от Държавния поземлен фонд. \"Става въпрос за оспорване на Подробен устройствен план и за замяна на имоти. Според мен сме се договорили с помощта и на премиера, като медиатор между страните\", каза пред журналисти след срещата Светослав Глосов, председател на Управителния съвет на АПИ. Според него е намерен законов начин за решаване на проблема. Няма да има изоставане и строителството на магистралата няма да се забави, категоричен бе той. С другите собственици върви процедура за разплащане. На срещата присъстваха още областният управител на Търговище Митко Стайков, заместникът му Панайот Димитров и кметовете на Търговище Дарин Димитров и на Шумен Любомир Христов.", "date": "2018.10.27", "title": "АПИ: Няма да има забавяне на строителството на \"Хемус\" край Търговище"}
{"url": "https://www.24chasa.bg/novini/article/7123362", "text": "Цените на горивата не се регулират от държавата. Те се определят от пазара - от търсенето и предлагането. Това каза министърът на енергетиката Теменужка Петкова пред журналисти в Сандански по повод протестите срещу високите цени на горивата в страната. \"Това са нормалните пазарни механизми и държавата няма как да влияе. България е член на ЕС. И за нас важат правилата на либерализирания пазар. Има регулация за цената на електроенергията за битовите потребители, но тенденцията е и тази регулация постепенно да отпада. Единственият най-добър барометър за определяне на всяка една цена на различни стоки и услуги е пазарът\", допълни министър Петкова.", "date": "2018.10.27", "title": "Министър Петкова: Цените на горивата се определят от пазара, а не от държавата"}
{"url": "https://www.24chasa.bg/novini/article/7123368", "text": "Израелската армия заяви, че Сирия и Иран носят отговорност за ракетен обстрел от ивицата Газа и заплаши да удари ирански цели в Сирия като отговор, предаде Асошиейтед прес. Днес израелски военен говорител заяви пред журналисти, че зад обстрела стои палестинската групировка \"Ислямски джихад\" и добави, че тя го е извършила, след като е получила заповеди от иранските сили \"Ал Кудс\", базирани в Сирия, предава БТА. \"Видяхме ясна връзка между Газа и Дамаск\", заяви той. Говорителят добави, че израелският отговор няма да бъде \"географски ограничен\". \"Ислямски джихад\" е въоръжена групировка, подкрепяна от Иран, която понякога действа независимо от движение Хамас, което управлява Газа, отбелязва Асошиейетед прес. Военният говорител заяви, че Израел продължава да държи Хамас отговорно за всеки обстрел от територията на Газа, и добави, че Израел не е видял никакви признаци Хамас да се опита да спре обстрела. Израелски военни самолети удариха десетки цели в ивицата Газа. По данни към тази сутрин по Израел са били изстреляни около 30 ракети. Това е един от най-ожесточените обстрели между двете страни за последните няколко седмици, отбелязва Асошиейтед прес. Израелската армия съобщи, че обстрелите от Газа продължават, предаде ТАСС.", "date": "2018.10.27", "title": "Израел: Сирия и Иран носят отговорност за нападения от Газа"}
{"url": "https://www.24chasa.bg/novini/article/7123372", "text": "Турският външен министър Мевлют Чавушоглу се срещна с руския си колега Сергей Лавров преди четиристранната среща за Сирия, която ще се състои в Истанбул днес, предаде Ройтерс, позовавайки се на частната телевизия Си Ен Ен-Тюрк. Телевизията не дава повече подробности за срещата, предава БТА. Руският президент Владимир Путин, германският канцлер Ангела Меркел, френският президент Еманюел Макрон и турският президент Реджеп Тайип Ердоган ще се срещнат в Истанбул по-късно днес, за да обсъдят развитието на събитията в контролираната от бунтовниците сирийска провинция Идлиб и политическия процес за решаване на конфликта.", "date": "2018.10.27", "title": "Чавушоглу и Лавров се срещнаха преди четеристранната среща за Сирия в Истанбул"}
{"url": "https://www.24chasa.bg/novini/article/7123369", "text": "До 5 години повечето съдебни медици у нас ще бъдат пенсионери. А нови кадри няма. В Северозападна България три съдебни окръга разчитат на един патоанатом, който е пред пенсия. На този човек в момента тежат 232 неизготвени заключения, а тези, които е направил, не са му платени. Това стана ясно на националната конференция на съдебните медици в Пловдив, на която присъства и главният прокурор Сотир Цацаров. МВР им дължи над 4 млн. лева. Някои не крият, че са готови да спрат да годят на убийства. \"Държавата трябва да се замисли за една съвсем нова организация на работа\", заяви Цацаров. Имало всевъзможни модели. В Русия съществували окръжни съдебни лекари, които са към прокуратурата. Но обвинител номер едно у нас смята, че този вариант е неудачен. \"Това би създало упреци, че дават заключения, които би следвало да са обективни, а в същото време ще получават заплатите си от прокуратурата\", изтъкна Цацаров. Той смята, че е по-разумно да се създаде национален независим институт към министерството на правосъдието. Имало и работна група, която действа за създаване на национален център за вещи лица. Тя започнало по времето на министър Москов, но след две седмици здравното ведомство изгубило интерес. \"Докато държавата не разбере, че това е основен фактор за забавяне на съдебния процес, който рефлектира върху правата на нейните граждани, ще се въртим в затворен кръг. Ще се редуват натрупване на дългове, протести, плащане и пак дългове\", посочи главният прокурор. В София обслужването на тежките престъпления се обслужвало по силата на абонаментен договор с ВМА. Прокуратурата плащала дежурствата на военни съдебни медици, за да обезпечи разследването на убийства. Цивилните патоанатоми се отзовавали само в случаи на тежко произшествие. \"В останалите случаи не можем да ги накараме да работят, защото имат неплатени експертизи за 2 г.\", посочи Цацаров. Според него болниците гледали на съдебните лекари като на \"заварени деца\", защото тяхната дейност не носи приходи на лечебните заведения. Според главния прокурор би следвало медицинските университети да увеличат приема в специалностите по патоанатомия и това да стане държавна политика. \"Как ще има желаещи при положение, че тези специалисти попадат в нулева пазарна ниша? Кой млад човек ще се ориентира към професия, потънала в дългове\", попита Цацаров. Според него проблемите на националния институт по криминалистика били същите. \"Не говоря за професионализма на тези експерти. При тежки престъпления тези хора работят денонощно. Видях го с очите си около убийството на Виктория Маринова в Русе\", посочи той. Според него освен централна криминалистична лабоработия, трябва да има и такива по места. \"Не е нормално в Русе, където е трафикът на наркотици от Дунав мост, местната лаборатория да може да изследва само хероин, марихуана и сол. Всичко друго - кокаин и всякаква синтетична дрога се изследва в националния институт по криминалистика. Средната продължителност на изследването е 1,8 г. Правете сметка колко се проточва съдебният процес\", даде пример той.", "date": "2018.10.27", "title": "Съдебни медици спират да ходят на убийства, след 5 г. масово се пенсионират"}
{"url": "https://www.24chasa.bg/novini/article/7122269", "text": "Развод, смяна на работа, ново гадже и изпращане на дъщеря в първи клас са събитията в последната година от живота на русенската журналистка Виктория Маринова, която бе убита и изнасилена на 6 октомври. В последните си 12 месеца пък задържаният за смъртта ѝ Северин Надеждов ходил да работи в Германия, купил си кола, която продал, започнал да се друса и 2 пъти се бил в рамките на месец преди престъплението.  В началото на октомври м.г. Викория все още е омъжена за Свилен Максимов. Два месеца преди това се е запознала с Ивелин Кръстев в ресторант в Русе, но искрите между тях ще припламнат по-късно. Маринова е мениджър в компанията на съпруга си за доставка на интернет. Мъжът се влюбил в една от тях и последвал развод, финализиран през януари. Между двамата няма драми и караници, всичко се случва съвсем цивилизовано и те запазват добрите си отношения и след раздялата. През февруари за Маринова следва нова промяна. Тя сменя работата и става шеф в русенсаката телевизия ТВН, която също е на Свилен. Виктория вече от 2 години води предаване там, но сега поема по-сериозен ангажимент. Има идеи за голяма промяна на програмната схема, добавя нови филми и сериали. Основната ѝ задача обаче е да търси рекламодатели, а колегите ѝ разказаха пред “24 часа”, че се е справяла отлично.  Междувременно вече е сериозно обвързана с Ивелин  , дори мислят за деца, а Маринова е готова да напусне работа и да се премести при него във Варна. Това обаче остава скрито от колегите ѝ, Вики не споменава за тези си намерения пред тях. Покрай Ивелин се запалва по тичането и бяга почти всеки ден, за да се подготви за участие на 10 км маратон. При една от тренировките ѝ трима цигани, доста по-възрастни от Северин, я нападат вербално. Виктория е притеснена, но не се стига до физически контакт. Мястото е оживено и те бързо си тръгват, а Маринова споделя за случката с приятеля си Ивелин.  През септември пък изпраща дъщеря си Софи в първи клас. Тя е записана в елитно училище в Русе. Виктория не дочаква осмия ѝ рожден ден - той е две седмици след бруталното ѝ убийство. Малката Северин Надеждов също има голяма промяна в живота си година преди убийството. Циганинът и жена му Емел заминали за Германия, разказа тя пред “24 часа”. Наложило им се, тъй като в Русе Надеждов нямал постоянна работа - викали го на доковете, както и за зидарска работа, но само на парче. Миналата зима изкарали заедно в Германия при майка му, където работели, за да спечелят пари за ремонт на къщата в квартал “Тракцията”. и жена му се събрала с друг мъж, в къщата останала да живее сестра му. Лелята била клошарка и не полагала никакви грижи за и без това паянтовата постройка. В Германия Северин и Емел чистели къщи заедно с майка му Надежда. Емел не знае колко точно деца има свекърва ѝ, но при нея в Германия видяла само брата на Северин – 18-годишния Красимир с прякор Додо, и 12-годишната му полусестра, чийто баща бил вторият мъж на Надежда. Този, с когото живеела сега в Германия, бил третият ѝ съпруг и с него нямала общи деца. Емел никога не е виждала останалите деца на свекърва си и не знае къде са те сега. Върнали се със Северин в България в началото на лятото със спестените пари. Купили си БМВ за 3000 лв., което обаче скоро след това продали на комшия в “Тракцията”, тъй като парите за ремонта свършили, а и Северин нямал книжка. Според Емел той е карал колата само в квартала. Имали намерение отново да ходят да работят в Германия. Чакали Емел да вземе новата си лична карта, чийто срок бил изтекъл, и тогава да решат кога да тръгнат. Още преди заминаването - около Нова година, Северин почнал да употребява наркотици, разказаха негови приятели. На един купон в “Тракцията” му предложили кристали - вид дизайнерска дрога, и Надеждов взел. Оттогава почнал да се друса с наркотика често, дори си занесъл в Германия от него. Преди това отказвал да пуши дори марихуана, категорични бяха приятели на Надеждов. В последния месец той почнал да говори и за завършване на образованието си. Северин е учил до 6-и клас в училище “Алеко Константинов” в турската махала “Селеметя”. Бил твърдо решен да се запише във вечерно училище, тъй като дипломата му трябвала, за да си намери по-хубава работа в Германия. но Северин отказа”, разказаха пред “24 часа” негови приятели. Те си спомниха и за два инцидента с Надеждов от последния месец. Северин, който бил под въздействието на кристали, видял свой познат. Почнал да се държи нагло с него, първо го обвинил, че заглежда жена му. Двамата обаче били братовчеди и Надеждов сменил плочата и почнал да крещи на младежа, че му дължи 30 лв. и си ги иска веднага. След като съперникът му категорично отказал да му връща пари, които не му дължи, Надеждов почнал да го обижда и псува. Братовчед му бил загубил майка си си преди месеци, но въпреки това запазил самообладание. “Надрусан си, утре ще говорим”, рекъл младежът, но Северин продължил. Той опитал да си тръгне, но Надеждов го догонил. Дръпнал го за рамото. “Северин му заби мощна глава право в носа и всичко стана в кръв”, спомниха си за инцидента свидетели. На следващия ден Северин не помнел нищо. Когато му разказали, се потресъл от постъпката си. Отишъл в дома на братовчед си и му се извинил, след което го черпил бира в местната пивница. Въпреки че съжалявал за постъпката си, едва седмица по-късно Северин отново налетял на бой. Този път инцидентът станал в кв. “Селеметя” на рожден ден на познат. Отново имало наркотици и Надеждов не пропуснал да вземе кристали. Пушил и марихуана. Скарал се с момче, което не познавал. “К'ъф си ти, бе, к'во правиш тука”, крещеще Селяйдин (така го наричат в турската махала), а момчето само го гледаше”, описа ситуацията свидетел. Отначало изглеждало сякаш няма да се стигне до бой. Няколко души изкарали Северин навън, за да се успокои. Минали десетина минути, преди той да се върне на партито. Когато обаче влязъл отново, веднага потърсил младежа и го връхлетял с обиди. “Онзи му отвърна и се псуваха няколко минути. “Ако си мъж, да те видя как удряш”, казало нападнатото момче. Северин само това и чакал и веднага ударил глава в лицето на съперника си, като му счупил носа. Приятели на Надеждов смятат, че той не е ударил Виктория с юмрук, а именно с глава. Още от дете използвал този похват при бой. В последната година ходил на два урока по бокс, но запазил маниера си. “Ако тия 2 урока са трениране на бокс - добре, но това е единственият му досег с този спорт”, казват негови познати. Бабата на момчето е най-потресена от случилото се. посрещна тя екипа на “24 часа” в къщата си в “Тракцията”. Северин живеел точно до нея. Възрастната жена често готвела на младото семейство, помагала и с прането. Съпругата на Надеждов пък чистела къщата на старицата, която живее заедно с дъщеря си.  Надеждов бил много привързан към леля си, именно на нея разказал за убийството, а жената го посъветвала да бяга към Германия. Тя обаче не му е помагала, затова не е обвинена. Приятелят, който го закарал дотам ден след убийството, разказва, че през целия път Северин мълчал. “Най-много 30 минути да сме си говорили”, спомня си младежът. В Германия Надеждов признал на майка си какво се е случило, споделил обаче само за убийството, не и за изнасилването. Казал, че дошъл да се сбогува, а след това ще се предаде. Още преди това обаче го арестували. След задържането му освен леля му, и майка му влязла в болница. “Чухме се със свекърва ми преди няколко дни, тя обеща да ми прати 50 евро да имам с какво да живея. Парите не пристигнаха и аз се притесних да не е станало нещо. После разбрах от лелята на Селяйдин, че свекърва ми е влязла в болница - нещо удар ли получила и аз не знам какво точно се е случило”, обяснява Емел. Един от чичовците му пък починал. “Чичо ли му е, вуйчо ли му е, не мога да кажа с точност, не можеш да им хванеш родата, но човекът не можа да преживее този срам”, разказа комшия на Северин. “Ще дойдат рокерите и ще ни запалят и нас заради тях. Знаеш ли, че детето се стряска насън, след като идваха моторджиите в квартала, беше нещо страшно”, казва мъж на средна възраст. Неговите съседи обаче не бяха съгласни, че роднините на Северин трябва да бъдат изгонени. “Той е направил, каквото е направил, но те са невинни”, категорични бяха съседите. След като Северин не обжалва мярката си за неотклонение, се разбра, че той остава за постоянно в ареста. Съпругата му Емел се изнесе от Русе и сега е в близко село, а за баба му се грижат съседи, тъй като лелята още е в болница.", "date": "2018.10.27", "title": "Последната година от живота на Виктория и Северин"}
{"url": "https://www.24chasa.bg/novini/article/7123385", "text": "Днес отново се очакват протести заради високите цени на горивата, след като  . Те заявиха, че цените на горивата в града са необосновано високи и се усъмниха, че в областта действа картел, предава  . Справка показва, че цените на бензина и дизела във Велико Търнов са между 20 и 30 стотинки по-високи, отколкото в други градове на страната. В днешния ден на протест ще излязат и граждани от редица градове на страната, сред които Пазарджик, Бургас и Варна. Според Българската петролна и газова асоциация цените на горивата у нас са едни от най-ниските в Европейския съюз.", "date": "2018.10.27", "title": "Пазарджик, Бургас и Варна се присъединяват към протестите за горивата"}
{"url": "https://www.24chasa.bg/novini/article/7123389", "text": "Годеницата на убития журналист Джамал Кашоги отказа да се срещне с Доналд Тръмп. Хатидже Ченгиз казала, че не вярва, че президентът е искрен с декларациите за разследването на убийството. Според Ченгиз поканата е направена само, за да може Тръмп да повлияе на общественото мнениe, предаде Нова тв. Кашоги, който избяга от Саудитска Арабия, често критикуваше политиката на кралското семейство в Рияд. Той беше убит в консулството на Саудитска Арабия в Истанбул, където искал да извади документ, за да се ожени за Хатидже. След като няколко пъти смениха версията, от Рияд признаха, че Кашоги е станал жертва на планирано убийство.", "date": "2018.10.27", "title": "Годеницата на убития Кашоги отказа среща с Тръмп: Не вярвам, че е искрен"}
{"url": "https://www.24chasa.bg/novini/article/7123414", "text": "Преди една година Карлес Пучдемон заплаши да наруши единството на Испания, обявявайки независимост на автономната област Каталуня. Днес бившият регионален премиер ще се опита да обедини всички сепаратисти, за да постигне мечтата си за независима Каталуня, информира Франс прес. Мнозина от неговите някогашни съюзници, някои от които са в затвора, не са склонни да влязат в неговата нова партия \"Крида\" (\"Призив\"), чийто учредителен конгрес ще се проведен тази вечер в Манреса, на 60 километра северно от Барселона, предава БТА. Няма нищо случайно нито в датата, нито в мястото. Манреса се намира на едва 6 километра от затвора Ледонерс, където сепаратистки лидери очакват да бъдат съдени заради бунта си. А датата 27 октомври е точно една година, след като каталунският премиер обяви независима република Каталуня. В отговор на неговите действия централното правителство, тогава начело с консерватора Мариано Рахой, отмени автономията на този богат регион с със 7,5 милиона жители и уволни правителството на Пучдемон. И докато последователите на Карлес Пучдемон ще слушат тази вечер речта му на голям екран, най-радикално настроените сепаратисти от Комитетите за защита на републиката насрочиха демонстрации в Барселона пред централата на регионалното правителство, ръководено от поддръжника на линията на Пучдемон, Ким Тора, за да го упрекнат, че е прекалено предпазлив. Новата партия, която Пучдемон иска да учреди и която е подкрепяна от Ким Тора, вече има 50 000 симпатизанти, според инициаторите й. Тя цели да събере привържениците на идеята за независимост, които сега са разделени в три парламентарни групи. Пучдемон сега живее в изгнание в Белгия заради издадената от Испания заповед за арест по обвинения в бунт.", "date": "2018.10.27", "title": "Година след неуспеха да отдели Каталуня от Испания Пучдемон създава нова партия"}
{"url": "https://www.24chasa.bg/novini/article/7123416", "text": "Палестинската групировка \"Ислямски джихад\" заяви, че с посредничеството на Египет се е съгласила да прекрати започналия тази нощ ракетен обстрел срещу израелската територия, предаде Асошиейтед прес. Днес говорител на подкрепяната от Иран групировка заяви пред АП, че движението му незабавно прекратява ракетните атаки, предава БТА. Израел обвини иранските сили в Сирия, че са организирали ракетния обстрел, който беше един от най-ожесточените за последните месеци, извършвани от територията на Газа. Те последваха смъртта на четирима палестинци, загинали вчера по време на участие в протест в зоната на оградата по границата между ивицата и Израел. Египетските посредници са в района от няколко седмици и се опитват да осигурят спокойствие и да предотвратят пълномащабен военен конфликт между Израел и групировките в Газа, оглавявани от Хамас.", "date": "2018.10.27", "title": "\"Ислямски джихад\": Прекратяваме ракетния обстрел срещу Израел"}
{"url": "https://www.24chasa.bg/novini/article/7123445", "text": "Кметът на Петрич Димитър Бръчков има пълната подкрепа на политическото ръководство на ГЕРБ. Ние винаги сме заставали зад способни хора като него, които работят в обществен интерес. Ето защо нямаме колебания дали той отново да бъде кандидат за кмет на Петрич. Това коментира пред журналисти в Петрич председателят на ПГ на ГЕРБ и зам.-председател на партията Цветан Цветанов, съобщиха от пресцентъра на партията. По думите на зам.-председателя на ГЕРБ преди Димитър Бръчков, администрацията в Петрич е нямала способността и капацитета да реализира мащабни и значими за гражданите на общината проекти. „Бръчков освен желание имаше и сериозна компетентност. Той изгради нужния капацитет сред администрацията, кандидатства по европейски проекти и получи одобрение“, обясни Цветанов. Според него резултатите от европейската солидарност са видими за всички и затова догодина на местните избори трябва да подкрепим онези, които искат Европа да остане силна и обединена. „Кметът Бръчков е екипен играч. Той изгради отлични работни връзки както в България, така и в чужбина. Сигурен съм, че след година ще има още нови реализирани с проекти и той спокойно ще може да застане с лицето си срещу жителите на общината и да поиска нов мандат“, посочи Цветанов. Цветан Цветанов заедно с кмета на Петрич Димитър Бръчков направиха символична първа копка на строителството на новия многофункционален Градски парк в Петрич. Проектът се финансира по Оперативна програма „Региони в растеж” 2014-2020 г., съфинансирана от Европейския съюз чрез Европейския фонд за регионално развитие и е на стойност над 5 млн.лв. „С такива проекти, реализирани с финансовата подкрепа на Европейския съюз, подобряваме качеството на живот на българските граждани. Петрич ще се превърне в по-добро място за живеене и в по-гостоприемен град”, каза Цветан Цветанов. Той подчерта, че е от изключителна важност европейската солидарност, за да се изградят в страната ни важни инфраструктурни обекти като автомагистрала „Струма”. По думите му този стратегически международен път ще даде възможност за повече инмвестиции, развитие на туризма и бизнеса и за разкриването на нови работни места. „Финансовата стабилност на България даде възможност Петрич да получи над 2 млн. лв. допълнително целева субсидия от държавния бюджет, с които се реализират важни проекти за община Петрич”, подчерта Цветан Цветанов и пожела на строителите на градския парк да работят качествено и в срок. „След много административни и юридически пречки, които преодоляхме с помощта на Цветан Цветанов, община Петрич придоби като собственост 54 дка от бившето гранично поделение, на които днес стартираме строителството на парковата зона на Петрич, в която ще се включва музей и спортна зала”, каза кметът на Петрич Димитър Бръчков. По думите му с такива обекти с културен характер и възможности за спорт, игри и отдих, ще се задържат младите хора в Петрич. Гости на събитието бяха още областният координатор на ГЕРБ и народен представител Даниела Савеклиева, народните представители от ГЕРБ Георги Динев и Александър Мацурев, евродепутатът от ГЕРБ/ЕНП Асим Адемов, кметът на Сандански Кирил Котев и представители на община Серес, Гърция. Председателят на ПГ на ГЕРБ и зам.-председател на партията Цветан Цветанов посети и новостроящия се завод в Петрич на фирма „АББ”. Това е втората голяма инвестиция на компанията в региона и петата производствена база на „АББ Груп“ в България. Новият завод с площ от 7 400 кв.м. ще произвежда продукти с ниско напрежение за АББ и ще създаде още 420 работни места, когато започне работа на пълни обороти. Фирмата реализара продукцият си от завода в Петрич в Германия, Италия и други европейски пазари. Над 200 души от региона вече работят в действащата в момента производствена база на „АББ“. От компанията подчертаха, че са изключително доволни от отношението на общинската администрация в лицето на кмета на Петрич Димитър Бръчков, който е създал походящи условия и прозрачни процедури за инвеститорите. Цветан Цветанов сподели, че това разширяване на компанията с откриването на нови работни места и създадените добри условия за работа ще са тласък за развитието на община Петрич.", "date": "2018.10.27", "title": "Цветанов в Петрич за кмета на града: Той е екипен играч, има пълната ни подкрепа"}
{"url": "https://www.24chasa.bg/novini/article/7123452", "text": "Президентът на Франция Еманюел Макрон тази сутрин е разговарял по телефона с руския си колега Владимир Путин часове преди четиристранната среща на високо равнище по уреждането на сирийския проблем днес по-късно в Истанбул. Това съобщи телевизионният канал Бе Еф Ем, позовавайки се на източник от Елисейския дворец. Макрон е подчертал необходимостта от политическо уреждане на сирийския конфликт и е изразил желание участниците в срещата в Истанбул да се ангажират да не допускат използване на химическо оръжие, както и да гарантират трайно спазване на режима на прекратяване на огъня, за да се избегне хуманитарна катастрофа, посочва неназованият източник, предаде БТА. Пресслужбата на Кремъл засега не съобщава за такъв разговор, уточни ТАСС.", "date": "2018.10.27", "title": "Макрон и Путин са се чули по телефона за конфликта в Сирия"}
{"url": "https://www.24chasa.bg/novini/article/7123440", "text": "Генералният директор на БТА Максим Минчев закри 14-та световна среща на българските медии, която се проведе в Скопие от 24 до 28 октомври. Той обяви, че догодина в София и в Пловдив като европейска столица на културата, ще се проведе световният конгрес на информационните агенции. Той ще бъде между 12 и 16 юни. На него обикновено присъстват представители от над 150 информационни агенции от цял свят. Последният панел на 14-та световната среща на българските медии бе отреден за заключителна дискусия. На нея журналисти от страната и чужбина изказаха своите впечатления от форума. За някои най-големият плюс е обмяната на опит, защото на срещата присъстваха представители от повече от 50 български медии от цял свят. Сред тях са Максим Божилов, който издава в. „Български хоризонти“ в Торонто, Петър Стаматов, основател на сайта EuroChicago, Ясен Дараков, който прави вестника BGVoice, Иван Карчев, издател на списанието „Виена, нашият град“, Йосиф Давидов от испанския вестник „Нова дума“, Мария Попова от украйнското издание „Обозрение плюс“ и т.н. Всички изказаха мнение по едни от най-наболелите проблеми в българската журналистиката свързани с прoпагандата, ролята на медиите като посредник между обществото и властта, различните лица на патриотизма и др. „Медиите, според мен, не са власт, те са сила. Една власт може да бъде свалена, но една сила си остава там“, каза в един от панелите Максим Божилов. В края на медийната среща заваляха предложения към Максим Минчев къде бъде проведена следващата. Сред тях бяха Загреб, Торонто или Одеса.", "date": "2018.10.27", "title": "След срещата на български медии в Скопие, подготвят световния конгрес в София"}
{"url": "https://www.24chasa.bg/novini/article/7122990", "text": "ФБР съобщи за 14-а подозрителна пратка, адресирана на милиардера Том Стайър, който е дарител на Демократическата партия и е водил кампания за импийчмънт на президента Тръмп, предадоха Асошиейтед прес и ТАСС. \"В Калифорния е намерена пратка, приличаща на тези, в които имаше самоделни взривни устройства, и адресирана до Том Стайър\", се казва в изявление на ФБР, предава БТА. По-рано за изпращането на 13 пратки със самоделни взривни устройства бе задържан 56-годишният Сизар Сейък. Сред адресатите му бяха бившите президенти на САЩ Барак Обама и Бил Клинтън, бившият държавен секретар и кандидат-президент Хилари Клинтън, финансистът Джордж Сорос и актьорът Робърт де Ниро. Всички те са известни с критиките си към президента Тръмп. Две от 14-те пратки бяха изпратени в редакцията на телевизия Си Ен Ен. Никое от устройствата не е избухнало и няма пострадали при тези инциденти.", "date": "2018.10.27", "title": "Подозрителна пратка и до дарител на демократите в САЩ"}
{"url": "https://www.24chasa.bg/novini/article/7122992", "text": "Президентът Доналд Тръмп заяви, че му е известно, че заподозреният в изпращането на самоделни взривни устройства Сизар Сейък е негов привърженик, но отрече да носи вина за действията му, предадоха Асошиейтед прес и ТАСС. \"Няма вина. Нищо няма. Ако погледнете станалото със Стив Скалийз, това беше привърженик на друга партия\", каза той пред журналисти в Белия дом, имайки предвид стрелбата от 14 юни 2017 г., когато привърженик на Демократическата партия откри огън по членове на Конгреса в град Александрия, щата Вирджиния. Тогава няколко души бяха ранени, включително заместник-председателят на групата на републиканците в Камарата на представителите Стивън Скалийз, предаде БТА. Тръмп добави, че не смята да се обажда на бившия президент Барак Обама или на някой от другите хора, до които бяха изпратени самоделни взривни устройства. Бих го направил \"ако те го искаха. Мисля обаче, че ще минем и без това\", каза Тръмп. Той похвали ФБР, правосъдното министерство, прокуратурата и полицията за тяхната \"невероятна работа, умения и решителност\" в разследването, довело до арестуването на Сизар Сейък. По-късно, на предизборен митинг в щата Северна Каролина, Тръмп обвини медиите, че използват ситуацията със Сейък, за да отбележат политически точки срещу него, предаде Ройтерс. \"През последните часове видяхме усилията на медиите да използват зловещите действията на един човек, за да отбележат политически точки срещу мен и Републиканската партия\", каза Тръмп. Присъстващите скандираха: \"Си Ен Ен пет пари не струва!\"", "date": "2018.10.27", "title": "Тръмп: Знам, че Сизар Сейък ми е привърженик, но не нося вина за действията му"}
{"url": "https://www.24chasa.bg/novini/article/7122998", "text": "На 28 октомври в 4.00 часа през нощта ще стане връщането към астрономическото време, съобщава Българският институт по метрология. Тогава часовниците ще бъдат върнати с един час назад.                                                                                                                                                                                                                                                                                                                       ", "date": "2018.10.27", "title": "Връщаме стрелките на часовниците с 1 час назад тази нощ"}
{"url": "https://www.24chasa.bg/novini/article/7122994", "text": "В края на октомври по традиция Варна е домакин на Черноморски туристически форум, който събира специалисти от цялата страна. През тази година дискусиите са посветени на устойчивостта на продуктите, били те на национално или трансгранично равнище. Участниците във форума отчетоха успешен летен сезон и очертаха с какви задачи трябва да се справи браншът, за да запази страната ни позициите си като атрактивна дестинация. Проблем номер едно на сектора остават кадрите, каза за БТА проф.Стоян Маринов от Икономическия университет във Варна. По думите му ситуацията за родните хотелиери и ресторантьори ще се усложни още повече, тъй като те вече имат много сериозна конкуренция в търсенето на кадри на пазара на труда в Украйна и Молдова. Според специалистите на \"лов\" за работна ръка в Украйна и Молдова вече са и фирми от Полша и Гърция, които предлагат по-високо заплащане от нашите. Липсата на квалифицираната работна ръка в туризма не е само проблем за България, а по целия свят, допълни Маринов. По думите му за нашата страна проблемът е, че изнася обучени кадри, а внася хора без опит. Според Маринов през отминалото лято от България са отишли да работят в чужбина близо 6000 души. Реализирали са се основно в САЩ, Германия, Гърция и Кипър. Докато българските хотелиери и ресторантьори са назначавали хора от Украйна и Молдова. Негативът е, че с неквалифицирани кадри няма как да се предоставя качествено туристическо обслужване, посочи Маринов. Според него решението на този проблем е в ръцете на бизнеса, който би трябвало да плаща по-високи заплати, да назначава повечето от служители на целогодишни, а не сезонни договори и да им предоставя перспектива за кариерно израстване. През това лято много от служителите по Северното Черноморие отчетоха, че заплащането е по-високо в сравнение с предходните сезони, допълни Маринов. За сметка на това обаче хората отчитат, че няма никакво подобрение в условията на труд - т.е. спазването на работното време, кариерното развитие, заплащането на нощен труд, са все още в сферата на добрите пожелания. Оказва се, че проблем е и отношението към служителите, тъй като има оплаквания от поведението на преките им ръководители, допълни Маринов. У нас доминират туристите с невисоки доходи, резервиращи ол инклузив При силната конкурентна среда, българското Черноморие успя не само да запази, но и да разшири постигнатите пазарни позиции след успешните 2016 г. и 2017 г., посочи Маринов. Като основание за този извод той посочи ръстът на пасажерите през летищата във Варна и Бургас, чийто брой към края на август достига общо близо 5,6 милиона души. Най-голям брой чуждестранни гости и на двата аеропорта са пристигали от Германия, Русия, Полша и Великобритания. У нас доминират туристите с невисоки доходи, резервиращи ол инклузив, каза Маринов. По думите му темата за премахването на тази система периодично изплува на дневен ред, но все още е рано да се мисли, че това ще стане факт. От тази нискобюджетна форма страдат най-много независимите търговци и ресторантьори, чиято клиентела намалява, посочи Маринов. В губеща позиция са и музеите, и културните обекти. Персоналът в хотелите, които работят ол инклузив също е на загуба, тъй като не може да разчита на допълнителни финансови постъпления от бакшиши, посочи Маринов. За сметка на това обаче ол инклузивът е предпочитан от туристите, които пестят, и от хотелиерите, които си пълнят базата, допълни експертът. По думите му другите печеливши са големите туроператори, защото правят оборот чрез обслужването на голям брой туристи. Да я има или да я няма системата решават субектите от тази група, което означава, че в близко и по-далечно бъдеще, ако се спазват принципите на пазарната икономика, тя няма да отпадне, обобщи Маринов. Освен заради сравнително евтината почивка, част от туристите, са привлечени към родното Черноморие от други фактори, допълни Маринов и припомни, че в определени хотели в \"Златни пясъци\" и особено в \"Слънчев бряг\" преобладават младежите, чиято мотивация за пътуване са алкохолът, сексът и опиатите. В \"Албена\" отсядат предимно семейства с деца, които искат спокойствие и тишина. Според Маринов пристигащите неорганизирани туристи, предпочитат семейни хотели, апарт-хотели, хостели и къщи за гости, което прави апартаментите за отдаване под наем добра инвестиция. Проблем за българския туризъм остава нежеланието на българите да почиват в родината си Проблем за българския туризъм остава нежеланието на българите да почиват в родината си и предпочитат да пътуват до Гърция и Турция, допълни експертът. Според него тенденцията може да се обърне само чрез предлагане на изгодни оферти от родните места за настаняване. По думите му при незаети от чужденци места в хотелите и достатъчни ценови намаления делът на българските туристи в морските ни курорти може да достига между 20 и 30 на сто. Пред нашата страна остава и задачата за развитие на алтернативните форми на туризъм, които да осигуряват целогодишно приходи, каза още експертът. Той припомни, че през изминалия сезон международната политическа конюнктура унищожи почти напълно круизния туризъм в Черно море. Във Варна и в Бургас бяха положени усилия по облагородяване на пристанищните зони, подобриха се условията по обслужването на пасажерски кораби, но без спокойна обстановка в Черноморския басейн развитие на круизни маршрути между Турция, България, Румъния, Украйна, Русия и Грузия не може да има, каза Маринов. Той обобщи, че за 2018 г. нашата страна губи поне 30 посещения на кораби в Бургас-Несебър и още толкова във Варна, което означава минимум 40 000 круизни туристи по-малко и загуба от над 4 милиона долара приходи от тях. Развитието на алтернативните форми на туризъм у нас е в унисон с развитието на сектора в световен план, е позицията на проф. Георги Георгиев, Югозападен университет \"Неофит Рилски\", представена в доклада му, изготвен специално за Черноморския форум 2018. Според него пазарът на екологичния и селския туризъм нараства близо три пъти по-бързо в сравнение с класическия. Един от големите магнити за любителите на екопочивката са зоните от мрежата Натура 2000, където се съхраняват повечето от най-ценните за природата и биоразнообразието места, смята експертът. Според него тези места би следвало да предлагат възможности за директен допир с дивата природа чрез фотолов, планинарство, спелеология, скално катерене, велосипеден туризъм, рафтинг, водни пещери, парапланеризъм, делтапланеризъм, конни преходи и т.н. При осигуряването на възможност за такива дейности обаче трябва да се има предвид, че екотуризмът трябва да е с ниска степен на антропогенно въздействие, смята Георгиев. Според него за развитието на защитените зони, включени в Натура 2000, е нужен баланс при управлението на различните туристически дейности, което означава преди да бъдат пуснати туристите, да се измери каква регулация ще бъде необходима, за да се запазят устойчиви екологични показатели.Тъй като повечето туристически центрове и дестинации у нас се отличават с изграждането на масивни комплекси и сериозна туристическа инфраструктура, трябва да се има предвид, че това е недопустимо в зоните от мрежата, е позицията на Георгиев. Според него в противен случай може да се стигне до загуби на биологичното разнообразие. Като проблем проф.Георгиев посочва, че на този етап темата за Натура 2000 не е ясно и трайно позиционирана в общественото пространство, въпреки че защитените зони предлагат отлични възможности за развитие на алтернативните форми на туризъм.", "date": "2018.10.27", "title": "Експерт: Кризата с кадрите в туризма ще се задълбочи през 2019 година"}
{"url": "https://www.24chasa.bg/novini/article/7123001", "text": "Американската телевизия Ен Би Си обяви, че сваля от ефир предаването на водещата Мегин Кели, която се изказа одобрително към практиката бели хора да се гримират като чернокожи, предадоха Франс прес и ТАСС. Мегин Кели, която е бивша звезда от Фокс нюз, в момента води преговори за бъдещето си в Ен Би Си, като според пожелали анонимност източници има вероятност тя да напусне телевизията, предава БТА. По-рано тази седмица в рубрика, посветена на костюмите за Хелоуин, 47-годишната водеща се запита дали т.нар. \"блекфейс\" - расистка традиция от времето на сегрегацията, когато бели актьори са се гримирали в черно, за да се подиграят на афроамериканците - е системен проблем. \"Кое е расистко? Навличате си неприятности, ако сте бял и се гримирате в черно за Хелоуин или ако сте чернокож и се гримирате в бяло за Хелоуин. Когато бях дете, това се приемаше нормално, стига човек да се дегизира като определен персонаж\", каза Кели. Изказването й предизвика вълна от възмутени реакции в социалните мрежи и призиви за оставката й за расистко изказване. Впоследствие Кели поднесе извинения в ефир.", "date": "2018.10.27", "title": "Ен Би Си свали от ефир предаването на Мегин Кели, изказала се расистки"}
{"url": "https://www.24chasa.bg/novini/article/7123003", "text": "Основателят на \"Уикилийкс\" Джулиан Асандж, който се укрива в посолството на Еквадор в Лондон от 2012 г., е готов да се предаде на британското правосъдие, ако получи гаранции, че няма да бъде екстрадиран в САЩ, съобщи негов адвокат, цитиран от Франс прес. През май 2017 г. Швеция прекрати делото си срещу Асандж за изнасилване и сексуално нападение, но британското правосъдие отказва да отмени издадената срещу него заповед за задържане с аргумента, че през 2012 г. Асандж не е спазил условията на освобождаването си под гаранция, предава БТА. \"Според британските закони Асандж може да бъде осъден на три до шест месеца\" затвор за неспазването на тези условия, обясни адвокатът му Карлос Поведа по еквадорската телевизия Екуавиза. \"Искането на защитата му обаче е да получи нужното уверение, че след тази присъда той няма да бъде екстрадиран в САЩ. Това е изключително важно условие\", добави адвокатът. 47-годишният Асандж се опасява, че ако излезе от еквадорското посолство, ще бъде арестуван, а след това екстрадиран и съден в САЩ за публикуването от Уикилийкс през 2010 г. на множество поверителни американски дипломатически и военни документи. В четвъртък генералният прокурор на Еквадор Иниго Салвадор заяви, че Кито е получил гаранции от Лондон, че Асандж няма да бъде предаден на трета страна, ако напусне еквадорското посолство.", "date": "2018.10.27", "title": "Основателят на \"Уикилийкс\" иска да му гарантират, че няма да бъде екстрадиран в САЩ, ако се предаде"}
{"url": "https://www.24chasa.bg/novini/article/7123005", "text": "Служители на ФБР водят разследване, за да установят дали компанията \"Тесла\" (Tesla) не е заблуждавала инвеститорите, представяйки им невярна информация, включително и за обемите на произвежданите нови електрически автомобили Модел 3 (Model 3), съобщи снощи в. \"Уолстрийт джърнъл\". Разследването се води от прокуратурата в Сан Франциско, щата Калифорния, според източниците на изданието. ФБР проверя по-специално дали \"Тесла\" не е разпространявала невярна информация за производството на Модел 3 и дали не е подвеждала инвеститорите за състоянието на компанията в началото на 2017 година, предава БТА. Бизнес изданието уточнява, че следователите са активизирали дейността си през последните седмици, след като \"Тесла\" се споразумя с Комисия по ценните книжа и фондовите борси в САЩ по иска срещу него. Комисията твърдеше, че тя е подвела инвeститорите, тъй като не е бил осигурил сумата от 25 до 50 милиарда долара, която би била необходима за изпълнението на операция по изтеглянето на компанията от борсата, планирана от него. След като първоначално отхвърлиха обвиненията на Комисията, шефът на компанията Илон Мъск лично и \"Тесла\" се съгласиха да платят общо 40 милиона долара глоба за уреждане на въпроса, без да признаят или отрекат нарушението. Освен това Мъск прие да се откаже от председателския пост в съвета на директорите за най-малко три години като част от съдебното споразумение, макар че може да остане главен изпълнителен директор на компанията, която се превърна в негов синоним. В четвъртък \"Тесла\" отчете печалба за първи път от две години, приключвайки положително третото тримесечие, което бе белязано от разследване за измама срещу Мъск. Той обаче изпълни обещанието си да изведе на печалба електромобилопроизводителя, след като успя да увеличи производството на първата електрическа кола, предназначена за масовия пазар Модел 3. Чистата печалба на компанията е била 311,5 милиона долара за периода юли-септември спрямо загуба от 619 милиона долара за същия период миналата година. Това е едва третият път, в който \"Тесла\" отчита тримесечна печалба за осемгодишната си история като публично търгувана копания. Значителното нарастване на производството на Модел 3 е причината за този положителен пробив. Увеличаването на производството и печалбата са двете неща, които Мъск обеща да се случат в началото на август. Котировките на акциите на \"Тесла\" скочиха с 13 процента до 326,12 долара, след като бяха обявени тези резултати. \"Тесла\" е създадена през 2003 година от Мъск и първоначално се е наричала \"Тесла\" мотърс (Tesla Motors). Централата й е в Пало Алто, Калифорния. Освен електрически автомобили компанията започва да произвежда и слънчеви батерии и други енергийни екологични системи.", "date": "2018.10.27", "title": "\"Уолстрийт джърнъл\": ФБР разследва \"Тесла\" за измами"}
{"url": "https://www.24chasa.bg/novini/article/7123008", "text": "Гръцкият остров Закинтос бавно излиза от шока след земетресението със сила 6.8. В района на Йонийско море последваха поредица от вторични трусове. За последните 24 часа има регистрирани над 60, вторични труса, с магнитуд около 4. Жертви няма, но земетресението предизвика паника, а материалните щети са сериозни. Трима души са откарани в болница, двама от тях - с леки наранявания, предаде Нова тв. Земетресението предизвика и мини цунами в залива на Кипарисия. Вчера училищата и всички държавни учреждения на острова останаха затворени. От пристанището бяха изтеглени всички превозни средства, тъй като силната вибрация разцепи кея. В българското посолство в Атина няма постъпили сигнали за пострадали българи. Екип от сеизмолози бяха изпратени на мястото. Те поставиха специални сеизмографи, които да следят вторичната активност на земните недра в района. Властите предупредиха хората да обезопасят всеки опасен предмет в домовете си, който би могъл да падне, и да предизвика наранявания. Възможно е вторичните трусове да продължат със затихваща сила.", "date": "2018.10.27", "title": "Закинтос се съвзема след силното земетресение"}
{"url": "https://www.24chasa.bg/novini/article/7123019", "text": "Китай е „произвел\" най-много милиардери през последните години и заедно с Индия има три четвърти от новопоявилите се милиардери в щатски долари , се казва в доклад на швейцарската банка UBS и международната мрежа за услуги PwC, предава  . През 2017 г. милиардерите в САЩ, които следват Китай в листата, са били 53, докато в световен мащаб те са 2 158 и състоянието им е на обща стойност от 8,9 трилиона щатски долара. „През годината броят на милиардерите в Азия в нашата база данни за първи път надхвърли тези в САЩ\", се казва в доклада. „Подкрепен от възхода на китайските предприятия в една изключителна година, броят на азиатските милиардери се увеличи с почти една четвърт и достигна 637.\" За сравнение, в САЩ техния брой е 563, а в Европа 342. САЩ обаче си запазват първото място, тъй като най-богатите живеят там. В доклада се посочва, че големият брой богаташи в Азия остава относително нестабилен в условията на бързото икономическо развитие и непостоянния фондов пазар, чрез които бързо се натрупва богатство, но то може да бъде и много бързо загубено. „Около 45 души (34 от тях от Китай) напуснаха групата на милиардерите\", се казва в доклада. Много от младите богаташи в Азия са малко над линията на милиардите долари, което ги прави уязвими към промени в състоянието, независимо дали това е под формата на падащи цени на акциите, политически промени или лични затруднения. Според доклада, активите на 36-те швейцарски милиардера са се увеличили с 19% през миналата година и са достигнали 123,5 милиарда щатски долара. Докато UBS не посочва имена поради банкова тайна, в доклада се казва, че те са активни предимно в области като здравеопазването, финансовите услуги и търговията на дребно.", "date": "2018.10.27", "title": "Китай е „произвел\" най-много нови милиардери през миналата година"}
{"url": "https://www.24chasa.bg/novini/article/7123050", "text": "Русия, която крепи влиянието си в Сирия благодарение на военните си победи в полза на режима на Башар Асад, \"не може да замести САЩ\" в Близкия изток. Това заяви днес министърът на отбраната на САЩ Джим Матис на ежегодната конференция по сигурността в столицата на Бахрейн, предаде БТА. \"Опортюнизмът на Русия и готовността й да не обръща внимание на престъпните действия на Асад срещу собствения му народ доказват липсата на искрен ангажимент към най-основните морални принципи\", допълни шефът на Пентагона, цитиран от АФП. \"Искам днес да е ясно: натискът на Русия в региона не може да замени предишния постоянен и прозрачен ангажимент на САЩ към Близкия изток, ангажимент, който безрезервно отново потвърждавам\", допълни Матис. \"Ние подкрепяме партньорите, които избират стабилността и се противопоставят на хаоса\", каза още той. Пристигнал вчера в това малко кралство в Залива, Матис иска да припомни на арабските страни, че САЩ продължават да бъдат предпочитаният партньор, защото имат дългосрочни ангажименти. Това каза вчера Кати Уилбъргър, отговаряща за международните въпроси в Пентагона, в самолета, с който Матис излетя от Вашингтон. Днес в Истанбул се организира безпрецедентна среща, на която ще се обсъжда бъдещето на Сирия. В нея ще участват турският президент Реджеп Тайип Ердоган, руският държавен глава Владимир Путин, френският президент Еманюел Макрон и германският канцлер Ангела Меркел, припомни АФП.", "date": "2018.10.27", "title": "Джим Матис: Русия не може да замести САЩ в Близкия изток"}
{"url": "https://www.24chasa.bg/novini/article/7123031", "text": "\"Нека да се осветят тези имена, които са искали подкупи, и тогава прокуратурата ще си влезе във функциите\". Това заяви пред   председателят на Народното събрание Цвета Караянчева по повод думи на Евгения Банева преди години, че са дали милиони за корупция. \"Мисля, че преминаха границата. Не бива да се обиждат по този начин жените. Аз мисля, че той осъзна това\", каза тя относно думите на Валери Симеонов по адрес на майките на деца с увреждания. \"Да не вадим политически дивиденти от нещастията на хората\", допълни Караянчева. \"Правителството е коалиционно, не се крепи на един единствен човек (Валери Симеонов). Валери Симеонов не крепи третото правителство на Борисов. Решението на малката коалиция е такова - да не подава оставка вицепремиерът\", заяви председателят на Народното събрание. \"Г-н Симеонов трябва да направи конкретни промени в поведението си. Не е време за избори. Време е да работим конструквитвно\", обясни Караянчева.", "date": "2018.10.27", "title": "Караянчева за думите на Валери Симеонов: Мисля, че преминаха границата"}
{"url": "https://www.24chasa.bg/novini/article/7123071", "text": "Министърът на отбраната на САК предупреди днес арабските ръководители, събрали се в Манама, че убийството на саудитския журналист Джамал Кашоги \"трябва да безпокои всички ни\", защото засяга сигурността в региона, предаде Франс прес. Помнейки, че мирът и непоклатимият ангажимент към човешките права са от колективен интерес, убийството на Джамал Кашоги в дипломатическо представителство трябва да безпокои всички ни, заяви Матис на годишната конференция по сигурността в столицата на Бахрейн, предаде БТА. \"Когато една страна престане да зачита международните норми и закона, тя отслабва регионалната стабилност, в момент когато тя е най-необходима\", допълни шефът на Пентагона. Досега той бе много дискретен по този случай, докато президентът на САЩ Доналд Тръмп и шефът на американската дипломация Майк Помпейо бяха излезли на предната линия, посочва АФП. Матис, който подчерта \"сериозността на ситуацията\", остана предпазлив по въпроса за политическите последици от това убийство. \"Ще продължа консултациите си с президента и държавния секретар, които правят оценка на последиците от този инцидент за стратегията ни\", допълни Матис. САЩ получиха нови сведения по разследването на убийството на Кашоги. В четвъртък директорката на ЦРУ Джина Хаспъл е представила на Тръмп изводите си за убийството на Кашоги. Хаспъл е запознала президента със своите заключения и анализи след пътуването си до Турция, каза говорителят на Държавния департамент на САЩ Робърт Паладино. Той не уточни детайли от разговора между двамата. Хаспъл посети Турция по-рано тази седмица заради случая с убийството на Кашоги. Според вестник, близък до властта в Турция, разузнавателните служби на Анкара са споделили с нея елементи, определени като доказателства, събрани в рамките на разследването. Тези елементи биха могли да са записи на убийството на Кашоги в саудитското консулство в Истанбул на 2 октомври.", "date": "2018.10.27", "title": "САЩ: Убийството на Кашоги трябва да безпокои всички ни"}
{"url": "https://www.24chasa.bg/novini/article/7123073", "text": "„Вярно е, че през последните няколко години получаваме странни радиосигнали – много къси – за част от секундата. Но едва ли това са извънземни, защото те идват от не само едно място”, каза пред   главен астроном на института „Сети” в Маунтвю, Калифорния Сет Шостак. На въпроса дали в института разработват алгоритъм за разчитане на сигнали от извънземни той отговори: „Още не сме получили сигнал, още сме като Христохор Колумб, когато излиза от Испания по море. Ако получим съобщение, разшифроването ще е вторично”. \"Въпросът е дали извънземните знаят, че ние сме тук\", каза Шостак. Той уточни, че „Сети” не изпраща сигнали към космоса, а само чака да получи сигнал. \"Това, което предполагаме е, че в Млечния път може да има десетки, милиарди подобни на Земята планети, но все още не сме се запознали с тях. Но без съмнение те са там. Също най-вероятно най-близката планета, на която има живот, е на 500 светлинни години и едно „Здравей” би пътувало до там около 1000 години\".", "date": "2018.10.27", "title": "Астроном: Още не сме получили сигнал от извънземни"}
{"url": "https://www.24chasa.bg/novini/article/7123023", "text": "Вчера китайските законодатели приеха нов закон за международната правна помощ по наказателни дела в усилията да се справят с трансграничните престъпления и защитят националните интереси. Те одобриха закона в края на петдневната двумесечна сесия на ПК на ОСНП, предаде  . На пресконференция Джан Сяомин, заместник-директор на отдела за международно сътрудничество към Министерството на правосъдието заяви пред медии, че законът има за цел да засили международното сътрудничество и борбата с организираната престъпност, включително и корупцията. Помощта се отнася до предоставяне на взаимна подкрепа, когато Китай и друга страна разследват криминални случаи, включително предаване на правни документи, разследване и събиране на доказателства, замразяване, конфискуване и възстановяване на активи, както и прехвърляне и справяне с извършителите. Такава помощ ще бъде оказвана, без да навреди на суверенитета, сигурността и социалните интереси на Китай и без да нарушава китайските закони. Според новия закон, ако извършителите са граждани на приемащата страна и ако техните деяния представляват престъпление в двете държави, те могат да бъдат прехвърлени у дома за наказанието. Такова прехвърляне може да бъде направено единствено с разрешението на двете държави и на съответния нарушител. Без одобрението на китайските власти никоя агенция, организация или физическо лице на територията на Китай нямат право да предоставят доказателства, материали и съдействие на чужда страна, се казва още в закона.", "date": "2018.10.27", "title": "Китай прие закон, който улеснява международното съдебно сътрудничество"}
{"url": "https://www.24chasa.bg/novini/article/7123089", "text": "Турският президент Реджеп Тайип Ердоган назначи нови управители на 39 от 81-те окръзи в страната, според президентски указ, публикуван днес в турския Държавен вестник, предаде Ройтерс. Бившият валия на Истанбул Васип Шахин беше назначен в столицата Анкара, а бившият управител на югоизточния окръг Газиантеп Али Йерликая беше назначен в Истанбул, предава БТА.", "date": "2018.10.27", "title": "Ердоган назначи 39 нови управители на окръзи в Турция"}
{"url": "https://www.24chasa.bg/novini/article/7123088", "text": "Иво Прокопиев е разследван не като издател, а като бизнесмен и по-конкретно за \"Каолин\". Твърденията, че бил подведен под отговорност, защото неговите издания пишели срещу корупцията, не отговарят на истината. Това заяви в Пловдив главният прокурор Сотир Цацаров, който участва в национална среща на съдебните медици. Обвинител номер едно се въздържа да посочи конкретни подробности за Прокопиев и уточни, че е обвинен за пране на пари. Цацаров очаква френските съдебни власти да предадат по-скоро на българското правосъдие семейство Баневи. Те ще отговарят за източването на приватизираното от тях \"Полимери\", който впоследствие е фалирано. Попитан от \"24 часа\" вярно ли е, че Баневи чрез фиктивен апорт са източили парите от предприятието, Цацаров каза, че на по-късен етап ще говори по този въпрос. Главният прокурор очаква и другата известна фамилия Арабаджиеви да бъдат заловени и предадени на българското правосъдие. Според Цацаров трябва кардинално да се реши проблемът с възнагражденията на съдебните медици.", "date": "2018.10.27", "title": "Цацаров: Прокопиев е разследван за \"Каолин\", а не като издател"}
{"url": "https://www.24chasa.bg/novini/article/7122490", "text": "Филм на нашите колеги от фотоотдела на \"24 часа\" показва нагледно как се отразява смяната на часовото време.                                                                                                                                                                                                                                                                                                                       ", "date": "2018.10.27", "title": "Вижте как ни се отразява смяната на времето (Видео)"}
{"url": "https://www.24chasa.bg/novini/article/7122971", "text": "Заподозреният в изпращане на самоделни взривни устройства на представители на Демократическата партия на САЩ и техни симпатизанти Сизар Сейък е изпратил по пощата най-малко 13 такива самоделни бомби, заяви на пресконференция директорът на ФБР Кристофър Рей, цитиран от ТАСС. Никое от устройствата не е избухнало и няма пострадали при тези инциденти. Всички техни адресати, сред които са милиардерът Джордж Сорос, бившите президенти на САЩ Барак Обама и Бил Клинтън и ексдържавният секретар Хилари Клинтън, са видни демократи и критици на Тръмп. Те освен това често са критикувани от консервативните десни кръгове, предава БТА. Всеки от пакетите е съдържал тръба с дължина около 15 см, часовник, батерия, жици и взривно вещество. Рей заяви, че става дума за вещество, което може да представлява опасност при температурно въздействие, но не даде повече подробности. \"Продължаваме да проверяваме дали намерените устройства са действащи взривни устройства, но е очевидно, че те съдържат вещества, които могат да са опасни\", каза Рей. Директорът на ФБР подчерта, че е възможно да има и други изпратени самоделни устройства и заяви, че е твърде рано да се обсъждат мотивите на Сейък, отбелязва Франс прес. На първия разпит Сизар Сейък е заявил, че самоделните му устройства не представляват опасност и че той не е искал никой да пострада, съобщи Си Ен Ен. Кристофър Рей заяви, че Сейък е бил открит по следи от ДНК и пръстов отпечатък върху пакета, който е бил изпратен на конгресменката демократ Максин Уотърс. Правоохранителните органи проверяват дали и други хора освен Сейък са били замесени в изпращането на самоделните взривни устройства, съобщи американски официален представител, цитиран от Ройтерс. Сейък ще бъде съден в град Ню Йорк, където са намерени пет от самоделните му устройства, каза представител на правоохранителните органи, цитиран от Асошиейтед прес. На Сейък са повдигнати обвинения по пет пункта, включително незаконно изпращане на взривни вещества по пощата и заплашване на бивши президенти на САЩ, съобщи министерството на правосъдието. Той може да получи присъда до 48 години затвор.", "date": "2018.10.27", "title": "ФБР: Сизар Сейък е изпратил най-малко 13 самоделни бомби по пощата в САЩ"}
{"url": "https://www.24chasa.bg/novini/article/7122980", "text": "Днес в Истанбул ще се проведе среща в четиристранен формат между лидерите на Германия, Франция, Русия и Турция под домакинството на турския президент Реджеп Тайип Ердоган. Основната тема на срещата е посветена на бъдещето на Сирия, предаде БТА. Срещата се смята за ключова на фона на усилията на страните да намерят обща формула за политическо решение на сирийския проблем. Говорителят на турския президент Ибрахим Калън заяви в навечерието на срещата, че приоритет за Анкара е политическото решение, а не използването на военни средства. Очакванията на турската страна са, че на срещата в четворен формат ще бъде постигнато споразумение за формиране на конституционна комисия и ще бъде съгласувана пътна карта за политическо уреждане на сирийския проблем, посочи още Калън. В коментар за ситуацията в Сирия турският президент Ердоган акцентира на постигнатото между Русия и Турция споразумение за Идлиб, което е фактор за спокойствие в конфликтната сирийска провинция. Ердоган обаче подсказа, че е възможна трансгранична военна операция на турските въоръжени сили срещу контролираните от сирийските кюрдски отряди територии в района на Манбидж, които Анкара счита за заплаха за териториалната цялост на страната. \"Съобщава се,че терористите копаели ровове край Манбидж, за да се укрепят, знам, нека копаят, сами ще се погребат в тях. Ние няма да допуснем да дестабилизират нашите граници\", заяви снощи Ердоган в реч пред випускниците на Академията за жандармеристи и брегова охрана. Говорителят на Кремъл Дмитрий Песков от своя страна посочи, че в Истанбул страните ще се опитат да намерят общи позиции във връзка с решаването на сирийския проблем. В същото време иранският помощник-външен министър Ансари в изявление, което тиражираха турски медии, изрази недоволство от неучастието на страната му в истанбулската среща, заявявайки, че \"сирийската криза може да се обсъжда на различни форуми, но не е възможно да се постигне решаването й без участието на Техеран\".", "date": "2018.10.27", "title": "Четиристранна среща в Истанбул днес на Германия, Франция, Русия и Турция за Сирия"}
{"url": "https://www.24chasa.bg/novini/article/7122982", "text": "Рейтинговата агенция Стандард енд Пуърс понижи перспективата на оценката на кредитоспособността на Италия на отрицателна, без обаче да понижава самата оценка, която остава на ВВВ (латински букви), предаде Франс прес. \"Икономическата и бюджетна политика на италианското правителство се отразява на перспективите за растежа на страната\", се казва в изявление на Стандард енд Пуърс, която не изключва да намали и оценката в следващите месеци, предава БТА. \"Планираният от правителството икономически и бюджетен път подкопа доверието на инвеститорите\", заявява агенцията, която прогнозира за 2019 г. по-високо бюджетно задлъжняване (2,7 процента от БВП) от заложеното от Рим (2,4 процента). Стандард енд Пуърс също така прогнозира, че брутното задлъжняване на Италия ще се задържи на 128,5 процента от БВП през следващите три години. \"Отрицателната перспектива отразява съществуващия риск решението на италианското правителство да вземе повече кредити не само да изостри слабостта на италианската бюджетна позиция, но и да задуши зараждащото се съживяване на частния сектор\", заявява Стандард енд Пуърс.", "date": "2018.10.27", "title": "Рейтингова агенция понижи перспективата на оценката на кредитоспособността на Италия"}
{"url": "https://www.24chasa.bg/novini/article/7122986", "text": "Френският президент Еманюел Макрон обвини лидерите на Унгария и Полша, че лъжат народа си с антиевропейските си позиции, предаде Франс прес. В изказване в Братислава Макрон изрази гнева си срещу правителствата на двете източноевропейски страни, седем месеца преди изборите за Европейски парламент, които за френския президент са сблъсък между националисти и проевропейски прогресисти, предава БТА. \"В Унгария и Полша някои лидери се заиграха с една недопустима идея. Като ги слушам да сравняват Брюксел и Москва от едно време (от съветско време), това е лудост и е недопустимо. Те лъжат народа си\", заяви Макрон на английски на \"гражданска консултация\" за Европа в Братислава пред проевропейска публика. \"Когато виждам големи плакати с надпис \"Стоп на Брюксел\", какво правят те? Искат да спрат Брюксел и структурните му фондове ли? Ами хайде, де, направете го! Как се издържат? От какво се издържа (партията на унгарския премиер Виктор Орбан) Фидес, кой ги финансира? Кой им е платил? Кой е направил кариерата им? Европейските структурни фондове!\", заяви Макрон. \"Националистите набраха сили, те вече спечелиха в някои европейски страни. Защото ги осъждахме само морално, без да искаме да се борим с тях чрез въпроси и отговори. Защото са съгласни да разтурят Европа, но я питайте националистите какво решение предлагат заедно\", добави той. След Братислава, където разговаря със словашкия президент Андрей Киска и премиера Петер Пелегрини, Макрон посети Чехия, където се срещна с президента Милош Земан и премиера Андрей Бабиш. Макрон бе на посещение в Чехия и Словакия по случай 100-годишнината от създаването на Чехословакия на 28 октомври 1918 г. И в двете столици френският президент заяви, че не вярва в разделението изток-запад на европейския континент и призова за укрепване на Европа, както в отбраната, така и в еврозоната. В Чехия президентът Милош Земан и премиерът Андрей Бабиш увериха Макрон в подкрепата си за европейската интеграция и укрепването на единството на ЕС, предаде ТАСС. \"От името на Чехия мога да потвърдя нашата заинтересованост Европа да е единна, да се борим заедно за осъществяването на европейските интереси, заедно да решаваме възникващите проблеми, дори и да имаме различни възгледи\", заяви Бабиш след срещата си с Макрон. Макрон заяви, че европейският проект може да е успешен само ако Европа е единна. \"От това зависи благополучието на всички\", каза той и напомни, че Франция е била първата държава, която е признала независимостта на Чехословакия от Австро-Унгария.", "date": "2018.10.27", "title": "Макрон: Лидерите на Унгария и Полша лъжат народа си"}
{"url": "https://www.24chasa.bg/novini/article/7122377", "text": "С подкрепата на Fibank Angel's Pilates в София отваря скоростно врати и се превръща в уникално за България студио за пилатес. Това разказа Теодора Ъндъруд, една от собственичките на иновативния Angel`s Pilates. Фирмата, която стои зад него - “Ангелски проекти” е регистрирана в началото на май тази година, а от 4 септември функционира и студиото. Самият спорт е създаден преди над 150 години от Джоузеф Пилатес, но в България все още популярна е единствено традиционната му форма - на пода с постелка. Откривателят на пилатеса казва, че ако след 10 тренировки чувстваш промяна на тялото си, след 20 виждат и околните, а след 30 имаш напълно ново тяло. Балетът на Нюйоркската опера загрява с пилатес, Цирк дю Солей - също, Кристиано Роналдо му е фен заедно с редица световноизвестни артисти. Тренировките са популярни и у нас. Ъндъруд и съдружничката ѝ Ани Георгиева се запознават с друга концепция - уреди, които правят упражненията в пъти по-ефективни и премахват възможността за грешното им изпълнение. Някои от съоръженията в студиото са единствени в България. Такива са например т.нар. реформъри, или легла за пилатес, кули, както и специален стол и кадилак. Всички те спомагат за разтягане на тялото, при проблеми с гръбначния стълб, болки в гърба, кръста, удължават силуета, спомагат за стабилността на тялото и гъвкавостта. Подобна концепция е развита в няколко европейски държави, в Гърция например била много популярна в последните 15 години. “Спомагат при физическа умора и стрес. Ако правите пилатес на пода, е много по-трудно, особено ако не сте тренирали или сте с повече килограми. Нашите уреди работят по следния начин: всяка част на тялото се приспособява за един от тях, например ръцете, така е невъзможно да се изпълни упражнението неправилно”, казва тя. И не се използва собственото тегло и така не се натоварват ставите. “Преди можех да се наведа и да достигна до коленете си, сега докосвам пода”, казва Ъндъруд. Започнала преди година да тренира на реформър. След 25 г. работа пред компютър бях много схваната. Сега всички болки изчезнаха”, допълва тя. Сред клиентите има и хора на възраст между 73 и 80 г. Наскоро клиентка искала да моделира тялото си за месец, за да снима реклама. Успяла, най-щастлива била, че е прибрала корема си. Това бил първият ефект след редовни тренировки - оформянето на тялото ставало единствено след здрави коремни мускули. Според бизнесдамата българите все по-често влизат в спортните зали и заради грижата за здравето си. “Пилатесът е за всеки - от деца до бременни, за мъже и жени на всяка възраст”, казва Ъндъруд. Тя успява да събере екип от специалисти - нутриционистка, културист, кинезитерапевтка. Те обучават посетителите в залата, консултират ги в храненето. Тренировките са по 50 минути. За начинаещите се предлага въвеждащ курс по пилатес. “Запознават се с уредите, научават се как да дишат. Все едно си вземат шофьорската книжка по пилатес”, добавя Ъндъруд. “Виждам възможност да се развием в нова пазарна ниша, но най-вече да помагаме на хората. Аз сама се убедих и това също ме води в бизнеса - казва тя - Идеята ми е да станем верига, да има наши обекти поне в по-големите градове.” Желаят да превърнат мястото си и в клуб, където почитателите на пилатеса да се срещат. Той е и начин на живот, но и упражнение за ума и отмора от стреса. Спомня си, че шофирала, когато по радиото чула реклама на продукт за жени, който Fibank предлага за бизнесдами. “Казах си - това е точно за нас. Споделих със съдружничката ми Ани, че дават кредит за нови бизнеси, стартирани от жени. Обадих се, свързаха ме с отговорник, направихме срещи и веднага започнахме да действаме”, казва тя. Това се случва през май, а през юли вече имат средствата. Те са им необходими за ремонт на сградата, в която се помещават. Тя не е ползвана от над 10 години, необходимо било електро- и ВиК инсталацията да се подменят тотално. През август са готови напълно. “Призовавам всички жени предприемачи, ако имат идея и желание, да отидат в Първа инвестиционна банка и да сбъднат мечтата си.” Аз съм дългогодишен клиент, това ми е почти единствената банка, с която работя, откакто съм на пазара. Случвало се е да работя и с други институции, но няма база за сравнение. \"Няма друга такава банка, заставам зад думите си - в сферата на личното и фирменото банкиране са номер едно. Доста други банки са ми предлагали да се преместя при тях, но никоя от тях не предлага условията на Fibank. Предимство е, че е българска, това е улеснение. Комуникацията по телефона или на живо преминава безпроблемно. След второ-трето посещение хората вече ни познават и ни посрещат: “Здравейте, вие сте от “Ангелски проекти”, нали”, получавам лично и любезно отношение.”, разказва Ъндъруд. Мечтата на двете бизнеспартньорки е да популяризират пилатеса в България и той да бъде смятан за спорт, какъвто в момента не е. В Германия например в голяма част от клиниките след рехабилитация се минава през пилатес реформър. От “Ангелски проекти” се надяват, че още повече ортопеди ще се срещнат с тях и практиката ще се разпространи. \"Да си успешен предприемач трябва да си голям мечтател. Като си намислиш идея, да започнеш и да не спираш, докато не я постигнеш. Това става с усилия, трябва и много реклама\", казва тя.  И добавя: \"Мисля, че с пилатеса намерих мисията си за втората половина на живота си. Профилирам се в съвсем нов бизнес и в нова посока. Това е успехът - да си удовлетворен от това, което правиш, да искаш да го споделиш с повече хора, за да го усетят и те. Трябва да се развива и духовното, човек не може да е само към материалното, трябва да е обърнат навътре - към себе си\" \"Цял живот съм в България. Съпругът ми е англичанин, но от 25 години е тук и никога не сме помисляли да живеем в друга държава. Желая да спомогна развитието на страната ни, искам да направя нещо за България. Във всички страни има проблеми, никъде не е по мед и масло. Аз избрах да остана в България”, категирична е Ъндъруд.", "date": "2018.10.27", "title": "Теодора Ъндъруд, съдружник в “Ангелски проекти”: С помощта на Fibank отворихме уникално студио за пилатес"}
{"url": "https://www.24chasa.bg/novini/article/7123098", "text": "Министърът на отбраната на САЩ Джим Матис каза днес, че Вашингтон поддържа тесни контакти със съюзниците си в Европа по Договора за ядрените сили с междинен обсег и последиците от него за региона, предаде Ройтерс. \"Ние сме в тясно сътрудничество с нашите европейски съюзници (...) и ще продължим да си сътрудничим\", каза Матис на ежегодната конференция по сигурността в столицата на Бахрейн, предаде БТА. В крайна сметка ние трябва да гледаме действителността в очите, това не означава, че се отказваме от контрола върху оръжията. Само че контролът трябва да бъде нещо повече от думи на книга, той трябва да се изразява в действия, допълни Матис. Президентът на САЩ Доналд Тръмп каза на 20 октомври, че Вашингтон планира да излезе от Договора за ядрените сили с междинен обсег, който бе подписан от последния съветски президент Михаил Горбачов и президента на САЩ Роналд Рейгън през 1987 година. Този пакт задължава двете страни да премахнат своите ядрени и конвенционални ракети с малък и среден обсег в Европа. Мотивът на Вашингтон за евентуално излизане от договора е предполагаемото му нарушава от Русия. Кремъл отхвърли тези обвинения, припомня Ройтерс.", "date": "2018.10.27", "title": "Матис: Поддържаме тесни контакти със съюзниците си в Европа за ядрените сили"}
{"url": "https://www.24chasa.bg/novini/article/7123103", "text": "Министърът на българското европредседателство Лиляна Павлова заяви пред  , че левицата атакува правителството на ГЕРБ с поредица от \"вотове по график, тенденция, но без ясна обосновка, концепция или стратегия\". \"Нещо повече, последният път исканият вот за недоверие е бил за намерение, а не срещу политика, срещу която да дадат алтернатива, т.е. \"самоцелен вот\". По-скоро пореден опит за дискредитиране на правителството, отколкото търсене на решение за проблемите на хората\", уточни Павлова. Министър Павлова окачестви думите на Валери Симеонов към майките на деца с увреждания като недопустими. Правителството създава Глобален партньорски център в рамките на Министерството на икономиката с използване на интелектуалния капацитет в БАН, тъй като ще бъде на принципа на мозъчен тръст. Ангажимент на министър Павлова е да го организира, а целта на този център е да се насърчат китайските инвестиции в България.", "date": "2018.10.27", "title": "Лиляна Павлова: Левицата атакува правителството на ГЕРБ с поредица от вотове"}
{"url": "https://www.24chasa.bg/novini/article/7123114", "text": "Митрополитите от Българската православна църква не приемат думите на вицепремиера Валери Симеонов за майките на деца с увреждания. Това коментира пред   Варненският и Великопреславски митрополит Йоан. „Всяко говорене, особено в позицията на хора, които са поставени високо, трябва да бъде премерено и добре премислено, защото, особено когато говорим за една група хора, които са уязвими от самата ситуация, от самото действие, че те проявяват грижа, но не са се отказали от грижата за своите деца – подобни думи, разбира се, прозвучаха до такава степен, че да изкарат и да продължи протеста на майките. Лично за нас, бихме казали, че не можем да приемем тези думи”, заяви митрополит Йоан. „В един такъв момент трябва да сме внимателни, спокойни, да се смирим. Все пак г-н Симеонов се извини. В края на краищата гневът е лош съветник и пречи на спокойното разсъждение”, добави той. По думите на митрополит Йоан сегашният Закон за вероизповеданията е „прекрасен”. Същевременно съществуват редица нормативни актове, насочени към националната сигурност и борбата с тероризма и не е необходимо пренаписване на закона, добави той.", "date": "2018.10.27", "title": "Варненският митрополит Йоан: Църквата не може да приеме думите на Валери Симеонов"}
{"url": "https://www.24chasa.bg/novini/article/7123130", "text": "Служителите на метрото в Букурещ заплашват, че ще обявят обща стачка за най-малко 24 часа в периода 10-15 ноември, оставяйки без транспорт около 700 000 пътници в румънската столица, ако не им бъдат увеличени заплатите и не бъдат подобрени условията на труд, съобщава информационният сайт Зиаре. Йон Радой, лидер на синдиката на служителите на компанията Метрорекс, заяви, че колективният трудов договор изтича на 27 октомври, а ръководството на компанията не е направила удовлетворяващо предложение за сключване на нов, предава БТА. Синдикалистите искат увеличение на заплатите с 42 процента и подобряване на условията на труд, а работодателите казват, че не могат да повишат заплатите с повече от 8 процента. Вчера поредният кръг преговори между синдикалистите и ръководството на Метрорекс завърши без резултат. \"Не стигнахме до консенсус. Ще имаме нова среща в понеделник в министерството на транспорта, за да продължим преговорите. Не мисля, че ще присъства министърът (Лучиан) Шова. Той не присъства на нито една от срещите\", посочи Радой, цитиран от Аджерпрес. Синдикалният лидер коментира, че служителите на Метрорекс работят също толкова, колкото служителите на метрото в Брюксел, а получават 7 пъти по-малки заплати. \"Направихме сравнение между метрото в Букурещ и това в столицата на Европа Брюксел. В нашето метро заплата е 2,46 евро на час, а в Брюксел е 15,5 евро. На практика при нас брутната заплата е 3300 леи (708 евро). В метрото в Брюксел заплатата е 7 пъти по-голяма\", подчерта синдикалният лидер. Радой обаче изтъква, че служителите в метрото са готови да започнат стачка не само заради заплатите, но и заради недостига на персонал, поради което се налага да работят допълнително.", "date": "2018.10.27", "title": "Служителите на румънското метро плашат със стачка, ако не им вдигнат заплатите"}
{"url": "https://www.24chasa.bg/novini/article/7123138", "text": "Искането за предсрочни избори е нормално за опозицията. Има на четири години избори, правиш ги и управляваш. Едни нови избори са още 50 млн. лева. Това заяви министър-председателят Бойко Борисов пред журналисти по време на инспекцията на строежа АМ “Хемус” при трасето между Белокопитово и Буховци. Премиерът Борисов припомни как след управлението на кабинета “Орешарски” държавата е платила близо 7 млрд. и е заварила дефицит от -4%. “Сега в следващия бюджет половин милиард лева има повече за образование, повече от половин милиард за здравеопазване, 10% върху заплатите на полицаи отгоре, военни, съдебна охрана, лекари. Половин милиард повече за общините, 150 млн. лева повече за хората с увреждания. Кое е в колапс?”, каза Борисов, съобщиха от пресцентъра на Министерския съвет. По думите му работата на институциите дава резултати и това ядосва опозицията. „Макар и късно, но действително специализираният съд и прокуратура в момента, заедно с нашите служби проявяват и воля, и професионализъм, и желание. Така че, винаги има какво да се желае повече”, заяви премиерът. “Че институциите задържат олигарси, това ли ги е яд или, че контрабандата от 34% слезе на 5%. И че бюджета за новата година в следствие борбата на институциите, не на отделни хора, донесе милиарди повече в хазната”, попита Борисов. Той припомни, че миналата година се наложи държавата да отпусне 12 млн. лева за изчистването на опасните химикали в “Полимери” – Девня. “АМ “Хемус” защо не я направиха. Важна ли е тя за гражданите на Търговище, на Шумен”, попита Борисов и припомни, че кабинетът “Орешарски” я извади от програмата за финансиране с европейски фондове. При инспекцията на трасето на АМ „Хемус“ между Белокопитово и Буховци министър-председателят информира, че кметовете на Шумен и Търговище са сигнализирали за трудност при отчуждаването на 180 декара земеделска земя. Премиерът Борисов разговаря със собственика на земята, като се разбраха да се търси законово решение, за да не се забавя строежът на магистралата. При тези параметри на държавата не е сериозно да се иска смяна на властта. Това коментира премиерът Бойко Борисов пред журналисти при инспекцията на участък от строителството на магистрала \"Хемус\" край Търговище, цитиран от БТА. Уважавам мнението на всички партии, взети на пленуми, конгреси, каза премиерът в коментар на изказване на председателя на ДПС Мустафа Карадайъ от вчера. По думите на Борисов от ДПС трябва да са наясно, че ГЕРБ не дели общините. \"Нормално е всяка партия да иска да управлява, с изключение на \"Да, България\", каза той.", "date": "2018.10.27", "title": "Борисов: При тези параметри на държавата \nне е сериозно да се иска смяна на властта"}
{"url": "https://www.24chasa.bg/novini/article/7123123", "text": "Разследването срещу Николай и Евгения Баневи ще се разширява. Стартовата точка е източването на приватизираното и фалирано от тях \"Полимери\"-Девня. Но действията на обвинението няма да се ограничат само да това. Анализът на документите продължава и утре колегите от специализираната прокуратура ще изнесат подробности. Това обяви главният прокурор Сотир Цацаров. По думите му на този етап е започнало досъдебно производство срещу Баневи, които бяха арестувани във Франция. Те са подвени за данъчни престъпления, присвоявания и пране на пари. \"Казвам отправна точка е \"Полимери\", защото тук се очаква в резултат на извършените интензивни действия параметърът по разследването да се разшири и да обхване доста по-голяма икономическа дейност на Баневи\", допълни Цацаров. Снощи е продължило претърсване и изземане на документи от техните офиси. На въпрос на \"24 часа\" вярно ли е, че чрез фиктивни апорти Баневи са източили \"Полимери\", Цацаров заяви, че предпочита на този въпрос да отговорят колегите му от спецпрокуратурата. \"Към този момент е издадена европейска заповед за арест. Задържането е реализирано, и предстои процедура пред френския съд да бъдат екстрадирани. Тамошният съд би следвало да реши дали ще допусне изпълнението на европейската заповед за арест. Лицата, спрямо които е издадена тази заповед, имат възможност в това производство да заявят желание за незабавно изпълнение. Нещата оттук насетне са в ръцете на френското правосъдие до предаването им на българските власти\", каза Цацаров. Според него различна, но подобна е и процедурата, която се развива пред турски съд с Митьо Очите. Там екстрадиционната процедура на ниво съд е изпълнена и се очаква решение на изпълнителната власт, за да може да се осъществи окончателното му предаване. \"Продължава издирването на Ветко и Маринела Арабаджиеви, което е в ръцете на френските власти. Това, което трябва да е направено, ние сме го свършили\", допълни обвинител номер едно.", "date": "2018.10.27", "title": "Цацаров: Разследването срещу Баневи няма да е само за \"Полимери\""}
{"url": "https://www.24chasa.bg/novini/article/7123025", "text": "В петък върховният законодателен орган на Китай прие промени в дружественото право, които облекчават ограниченията за публичните дружества, които изкупуват обратно акции. Преди това им бе забранено да изкупуват обратно публично търгуваните акции с изключение на четири обстоятелства, например когато дават капиталов стимул на служителите, предаде  . Ревизираният закон позволява на компаниите да изкупят обратно акциите си, ако ги използват за емитиране на конвертируеми облигации или когато действията им имат за цел да защитят корпоративния дял и интереси на акционерите. Облекчения бяха въведени и за ограниченията в процедурите за вземане на решения, както и колко дълго компаниите могат да държат обратно изкупените акции. Предполага се, че обратното изкупуване на акции е необходимо корпоративно средство за провеждане на сливания, придобивания и преструктурирания, и играе важна роля за подобряване на управленческата структура и стабилизиране цените на акциите. Данни на Китайската комисия регулиране на пазара на ценни книжа сочат, че регистрираните на Шанхайската и Шънджънска борса компании са осъществили 2 169 обратни закупувания на акции от 2014 г. насам, на обща стойност близо 53 милиарда юана (около 7,63 щатски долара).", "date": "2018.10.27", "title": "Китай разхлаби ограниченията за обратното изкупуване на акции от дружествата"}
{"url": "https://www.24chasa.bg/novini/article/7123204", "text": "Албанският премиер Еди Рама съобщи, че министърът на вътрешните работи Фатмир Джафай е подал оставка, предаде Асошиейтед прес. Рама написа в Туитър днес, че е приел оставката на Джафай. Премиерът е номинирал за поста Сандер Леши, който трябва да бъде одобрен от президента и парламента, преди да встъпи в длъжност. Рама заяви, че Леши \"ще донесе нова положителна енергия\", предава БТА. Фатмир Джафай беше обвиняван от албанската опозиция, че е прикривал и подкрепял престъпните дейности на брат си Агрон Джафай, който беше осъден на 7,5 години затвор в Италия за контрабанда на наркотици. През май братът на министъра се предаде на италианските власти, за да изтърпи присъдата си от 2002 г. Борбата срещу организираната престъпност, трафика на наркотици и корупцията са основни приоритети на Албания, която иска да започне преговори за членство в Европейския съюз следващата година, отбелязва АП.", "date": "2018.10.27", "title": "Албанският вътрешен министър подаде оставка"}
{"url": "https://www.24chasa.bg/novini/article/7123232", "text": "Първият саудитски дипломат Адел ал Джубейр каза днес, че протестите по света заради убийството на саудитския журналист Джамал Кашоги са станали \"истерични\". В същото време той заяви, че кралството е решено да изправи извършителите пред съда, предаде Асошиейтед прес. \"По този случай се стигна до твърде голяма истерия\", каза саудитският външен министър. Той допълни, че според него Саудитска Арабия е била обвинена категорично преди разследването да е приключило, предава БТА. Ал Джубейр направи това изказване в отговор на въпроси, зададени му от западни журналисти на ежегодната конференция по сигурността, която се откри в столицата на Бахрейн. Саудитският външен министър припомни, че кралството много ясно е заявило: виновниците (за убийството - бел. ред.) \"ще бъдат държани отговорни\". Кашоги, критик на саудитския престолонаследник, бе убит от саудитски агенти в консулството на кралството в Истанбул на 2 октомври, припомня АП.", "date": "2018.10.27", "title": "Саудитски министър: Протестите заради убийството на Кашоги станаха истерични"}
{"url": "https://www.24chasa.bg/novini/article/7123299", "text": "Твърденията, че двете досъдебни производства срещу Иво Прокопиев са удар по свободата на словото, не отговарят на истината. Той не е разследван за издателската си дейност, обясни главният прокурор Сотир Цацаров. Според него разследвания вървят срещу лица, за които има данни, че са извършили престъпления. \"По отношение на г-н Прокопиев повече от това, което беше казано вчера за него, не мога да кажа. А и не желая да коментирам изявления на обвиняеми\", допълни той. По думите на главния прокурор двете досъдебни производства срещу Прокопиев нямат нищо общо с издателската му дейност. \"Те имат общо с бизнес и приватизация, когато преди години са се случвали събития с предприятия като \"Каолин\" и със съответни находища за полезни изкопаеми на територията на Разград и други сделки. Мога да съм собственик на вестник и на сайт и следователно всяко посегателство срещу мен е посегателство срещу свободата на словото. \"Каолин\" няма нищо общо със свободата на словото и с издателската дейност на Прокопиев\", обясни Цацаров.", "date": "2018.10.27", "title": "Главният прокурор: \"Каолин\" няма нищо общо със свободата на словото"}
{"url": "https://www.24chasa.bg/novini/article/7123295", "text": "При инспекция, извършена от служители на „Икономическа полиция“ - ГДНП, ИАА и Националната агенция за приходите, са констатирани редица нередности в две психолаборатории в София. В тях се извършват теоретични и практически тестове за психологическа годност на професионалните и таксиметрови водачи. В една от лабораториите са установени протоколи от завършени психологически изследвания на различни лица от цялата страна. Това съобщиха от пресцентъра на МВР. При анализ на фактите са възникнали основателни съмнения за фиктивно провеждане на тестовете. Допълнително са установени данни за преотстъпване на дейността на психолабораторията от страна на медицинския център, което е в нарушение на заложените законови разпореждания. При първоначалната проверка не е представен договор от юридическото лице, наело помещението, и договор за съпътстваща и/или посредническа дейност с медицинския център. Не са представени и трудови договори на специалистите, извършващите психологическите изследвания, както и необходимите документи, свързани с експлоатацията на фискалното устройство. От страна на НАП е установено, че въпреки проведени психологически тестове на лица в деня на проверката и съответно извършени в тази връзка плащания, в касата на търговското дружество не са открити никакви средства. По данни на ИААА за календарната 2017 г. през въпросния кабинет са преминали общо 3170 души при обявена цена за услугата 20 лева. За същия период декларираната сума пред НАП е в пъти по-малка – данни, които дават основателно предположение за избегната регистрация на дружеството по ЗДДС. При проверка в другата лаборатория на адреса, на който е регистрирана и на този на медицинския център, към който е прикрепена, било установено, че същите реално не функционират и не извършват никаква дейност. Работата по изясняване на случаите продължава.", "date": "2018.10.27", "title": "МВР: 2 психолаборатории в София укриват данъци и може фиктивно да провеждат тестове"}
{"url": "https://www.24chasa.bg/novini/article/7123328", "text": "Световната банка не прогнозира нова финансова криза. Това каза пред   главният изпълнителен директор на банката Кристалина Георгиева. Според нея, вниманието към финансовата система в целия свят сега е много по-сериозно и резервите на банките са по-добри. Георгиева смята, че България трябва да влезе в еврозоната, а българите не трябва да се притесняват от спадане на покупателната способност и покачване на цените. \"Ние сме закачени за еврото, всички решения свързани с него ни влияят, но без засега да можем да участваме в обсъжданията\", добави тя. Според Георгиева, българите не трябва да се притесняват, че с влизането в еврозоната цените ще се трансформират едно към едно в евро, а заплатите две към едно. Такова спадане на покупателната способност и качване на цените не може да бъде допуснато от пазарната икономика, увери тя. \"Това, което може да се случи и го виждаме в други страни е закръгляването. Ако цената е 1,99 лева, тя няма да стане 99,5 цента. И с това закръгляване обикновено рискът е, че то ще бъде в ущърб на потребителя. И тук трябва да се работи много внимателно с търговците, с производителите, с тези, които са на пазара, за да може всички да разберем, че е в наш интерес влизането на еврото да бъде плавно и безболезнето\", допълни директорката на Световната банка. Малко повече от две трети от парите отиват в бедните държави, които имат доход на човек под средния за света, а останалата част - в страните с по-високи доходи на глава от населението, поясни Георгиева. \"Приоритетни държави са тези които правят реформи имат стратегия за инвестиране и там, където виждаме големи резултати. В момента едно от страните, в която работим много активно, е Аржентина. Знаете, те имаха трудности. въпросът е как да направим така, че Аржентина да си стъпи здраво на краката\", каза още тя. Важен момент в работата на Световната банка е какво тя прави за по-сигурен свят. Европа я подкрепя, защото иска да да я види на терен в трудни условия - в Африка, Близкият изток, региони с огромно значение тук, в Европа, завърши Кристалина Георгиева.", "date": "2018.10.27", "title": "Кристалина Георгиева: Засега не се очаква нова финансова криза"}
{"url": "https://www.24chasa.bg/novini/article/7123461", "text": "Правителството на Бойко Борисов няма еквивалент в най-новата ни история, то утвърди България като европейски лидер и страната ни днес се възприема като остров на стабилност. Това заяви председателят на \"Старейшини ГЕРБ\" Николай Андреев по време на осмия университет на СГЕРБ \"Успешното европредседателство на България и новите предизвикателства пред ЕС\", съобщиха от пресцентъра на партията. Форумът се провежда в Сандански и се организира съвместно от \"Сдружение граждани за европейско развитие на България\", Фондация \"Ханс Зайдел\" и СГЕРБ. \"По време на Българското председателство на Съвета на ЕС страната ни стана сърцето на Европа. Гордеем се, че поставихме в дневния ред на Европа редица теми, като безспорно нашият основен приоритет - европейската перспектива на страните от Западните Балкани, ще остане актуален по време и на румънското председателство, което започва от 1 януари догодина\", посочил Андреев. \"Показахте, че България играе важна роля в обединението на Европа\", е подчертала Ан Херманс, президент на Европейския съюз на гражданите - сеньори към ЕНП. По думите й Европа оценява много високо този принос на България. \"Винаги сме разчитали на вашия опит и политическа мъдрост. Благодарим ви за помощта на всички нива в управлението на България и развитието на управленските приоритети и програми на ГЕРБ\", е заявила Даниела Савеклиев, депутат от ГЕРБ-Благоевград и областен координатор на партията. \"Фондация \"Ханс Зайдел\" вече 25 години е в България и за нас е мисия да подкрепяме развитието на страната. Темата за Западните Балкани е в центъра на политическия диалог в ЕС, а това е отлична предпоставка за гарантирането на траен мир и сигурност както за региона, така и за цяла Европа\", казал представителят на Фондация \"Ханс Зайдел\" за България Богдан Мирчев. \"Да наречеш собствената си държава \"блато\" показва огромен огромен дефицит на отговорност и политически такт. Непримиримостта към подобно отношение към страната ни и то от страна на българския президент Румен Радев е наше морално задължение\", отбелязал председателят на Младежи ГЕРБ и зам.-министър на външните работи Георг Георгиев. Недопустимо е да отнемаш националната гордост и самочувствието точно на младите хора, коментирал Георгиев. По думите му в същото време всички европейски лидери и страните им са оценили по най-висок начин успехите на Българското председателство на Съвета на ЕС.", "date": "2018.10.27", "title": "\"Старейшини ГЕРБ\": България се е утвърдила като европейски лидер благодарение на Борисов"}
{"url": "https://www.24chasa.bg/novini/article/7123478", "text": "Гори гората край вилната зона на \"Горна баня\". След обаждане на живущите в квартала на място пристигнаха пожарникари с 9 пожарни автомобила, но засега са безпомощни, тъй като теренът е планински и не могат да достигнат до пожара с техниката. \"Положнието е сериозно\", заяви един от пожарникарите. Те са започнали да търсят обходен маршрут, за да локализират пожара и да започне гасенето му. Димът задимява и къщите в околността. Има силен вятър, който утежнява допълнително обстановката. Хората са притеснени, че ако се обърне вятърът може да стигне до къщите, които граничат с гората. Пламъци не се виждат, но има гъст бял дим, който скрива цяла Витоша. От МВР уточниха, че според данните към момента, горят основни сухи треви в месността Бонсови поляни. Заради близостта на борови масиви наоколо, за гасенето са мобилизирани екипи от столичната пожарна с 9 противопожарни автомобила. Към момента няма застрашени хора и сгради.", "date": "2018.10.27", "title": "Голям пожар до квартал \"Горна баня\" в София (Снимки)"}
{"url": "https://www.24chasa.bg/novini/article/7123512", "text": "Японската компания \"Шикоку илектрик пауър\" задейства отново Трети блок на атомната електроцентрала в Иката на о-в Шикоку близо година след като експлоатацията му беше спряна заради протести, предаде ДПА. Според \"Шикоку илектрик\" от вторник Трети блок ще започне отново да захранва мрежата с енергия, а на 28 ноември би трябвало вече изцяло да е подновил работа, предава БТА. През декември съдът постанови, че реакторът трябва да бъде изключен, след като за това беше призовала гражданска организация. Тя заяви, че компанията оператор е подценила опасността за централата от възможно изригване на вулкана Асо, намиращ се на около 130 км от нея. Миналия месец съдът реши да отмени забраната, след като прие, че няма риск за безопасността дори и при изригване на вулкана. В Япония повечето ядрени реактори все още са изключени след най-тежката ядрена авария в нейната история, в АЕЦ \"Фукушима\" през 2011 г. Тя стана причина да бъдат въведени по-строги регулации за безопасността, преди те отново да може да бъдат задействани. Към момента на ядрената авария във Фукушима в третата най-голяма световна икономика имаше 54 действащи реактора.", "date": "2018.10.27", "title": "Включиха отново ядрен реактор на японския остров Шикоку"}
{"url": "https://www.24chasa.bg/novini/article/7123519", "text": "Мигрантка от Афганистан роди в лодка на турската брегова охрана в Егейско море, съобщи в. \"Хюриет дейли нюз\". Мигрантката е била сред задържаните на 26 октомври близо 40 лица, които искали да стигнат от турския курорт Дикили (окръг Измир) до гръцкия о-в Лесбос. Мигрантите в лодката имали намерение да стигнат през нощта до гръцки остров, предава БТА. Всички мигранти, сред които десетина жени и около двадесет деца, били качени в лодка на турската брегова охрана. При потеглянето на лодката се оказало, че една от жените е с родилни болки. Екипът на бреговата охрана информирал медици в Дикили за ситуацията с бременната жена, която трябвало да бъде закарана в болница, но малко преди лодката да достигне брега, жената родила. Родилката и новороденото бебе Зехра са били закарани в най-близката болница. Служители в болницата са посочили, че състоянието на майката и бебето е добро.", "date": "2018.10.27", "title": "Задържана мигрантка роди в лодка на турската брегова охрана в Егейско море"}
{"url": "https://www.24chasa.bg/novini/article/7123521", "text": "Украинското правителство възнамерява да повиши цените на газа за домакинствата от 1 януари 2020 г., за да ги изравни с тези на националната енергийна компания \"Нафтогаз\" за компаниите от индустриалния сектор, предаде ДПА, като се позова на правителствено съобщение. В Украйна цените на газа са силно субсидирани. Киев пое ангажимент постепенно да ги повиши, за да може да изпълни изискванията за още финансова помощ от Международния валутен фонд, предава БТА. Украинските власти по-рано обявиха, че от 1 ноември цените ще се покачат с близо една четвърт. Обявяването на това решение осигури ново стендбай споразумение за финансова помощ от МВФ на стойност 3,9 милиарда долара, за да се помогне на Украйна да поддържа финансова стабилност и доверието на инвеститорите с оглед на това, че ще навлезе в година на национални избори, отбелязва ДПА.", "date": "2018.10.27", "title": "Украйна вдига цените на газа за домакинствата от 2020 г."}
{"url": "https://www.24chasa.bg/novini/article/7123539", "text": "Турските власти днес издадоха заповеди за арести на 26 души, заподозрени във връзки с Фетхуллахистката терористична организация (ФЕТО), съобщи турската телевизия СиЕнЕн-Тюрк. Главната прокуратура в Истанбул издаде тази сутрин заповедите за арестите на лицата, които са заподозрени, че са ползвали мобилното приложение Байлок (ByLock). Смята се, че приложението е използвано за подготовката и реализирането на опита за преврат на 15 юли 2016 г. Силите на реда извършват операции в десет окръга в страната, предава БТА. Досега са задържани седем души. Установено е, че четирима от заподозрените са извън Турция. Полицията продължава издирването на останалите 15 души, заподозрени във връзки с ФЕТО. Според турските власти групировката ФЕТО на живеещия в САЩ мюсюлмански проповедник Фетхуллах Гюлен стои зад опита за преврат в Турция през 2016 г.", "date": "2018.10.27", "title": "В Турция издадоха заповеди за арести на 26-има, заподозрени във връзки с ФЕТО"}
{"url": "https://www.24chasa.bg/novini/article/7123537", "text": "Като фотограф племенникът на проф. Божидар Димитров Тодор много пътува с него. Най-интересно му е било при пътуванията в Македония, където не наявсякъде са били долюбвани и дори се е случвало да ги замерват с камъни, предаде Нова тв. \"Когато някой му кажеше, че в някое село има български паметници или надписи, той веднага палеше колата и отиваше на място да види”, разказва племенникът му. Описва го като изключително широкоскроен човек с голямо чувство за хумор. „Когато имаше проблем, той не го приемаше като проблем, а като задача”, казва Тодор. \"Бяхме доста близки. Бях на 18 години, когато баща ми почина. Тогава той (проф. Божидар Димитров) ме извика в София да уча и общо взето се превърна в мой втори баща\", обясни племенникът му. \"Той имаше много приятели. Много е трудно да продължиш делата на Божидар. Няма да има друг като него може би скоро. Не познавам човек с толкова силен дух. Тялото може да отказва, но духът беше жив\", каза още той. \"Последната година и половина си имаше проблеми със сърцето. Влизаше в болница. Лекарите му казваха да не пуши и да не прави някакви неща и той донякъде спазваше нещата\", обясни Тодор. \"В същия ден дъщеря му имаше рожден ден. Тръгват към входа и на Божидар му е станало лошо, завило му се свят и седнал на пейка, като започнал да диша тежко. 10 минути преди това се е обадил на дъщеря си и е казал да отива в тях да ядат торта. Звъннаха ми три пъти, на втория ми казаха, че май диша, на третия вече, че е пристигнала линейката и той е починал\", разказа племенникът на покойния професор.", "date": "2018.10.27", "title": "Племенникът на проф. Божидар Димитров: Не познавам човек с толкова силен дух"}
{"url": "https://www.24chasa.bg/novini/article/7123545", "text": "Президентът на Европейската инвестиционна банка Вернер Хойер заяви, че банката ще загуби между 2 милиарда и 3 милиарда евро след оттеглянето на Великобритания. Пред журналисти той нарече Брекзит „нещо ужасно, с което трябва да се свиква“. „Брекзит е нещо ужасно, но ние трябва да го зачитаме. Подготвяме се за всякакви възможни сценарии. Обединеното кралство държи 16 на сто от акциите ни. Неговият дял в Банката е силно осезаем“. \"Освен това, Великобритания няма национална промоционална банка като Франция, Италия, Испания и Германия. Те правят нещата си с нас. И да ни загубят, ще е много болезнено за тях. Трябва да измислят нещо, което да ни замести\", допълни Хойер, цитиран от  . Вернер Хойер посочи , че за ЕИБ портфолиото на Обединеното кралство е \"много добро\", защото допринася доста за рейтинга на финансовата институция, който е 3 пъти А: \"Което пък ще липсва на нас. Ще ни липсва и един страхотен партньор в областта на развитието - британското министерство за развитието е един от ключовите ни партньори и то сред най-амбициозните от тях. И това, което британците ще изтеглят в кеш в рамките на техните 16 на сто, е между 2 и 3 млрд. евро.\" Европейската инвестиционна банка е създадена с договорите от Рим, в които се казва, че членовете на Европейската икономическа общност са и членове на Европейската инвестиционна банка, припомня Вернер Хойер, според когото в последните 60 години банката се е разраснала до непознати мащаби, но \"понякога се подценява дори от Европейския съвет и лидерите не си дават сметка какъв инструмент имат в ръцете си\".", "date": "2018.10.27", "title": "Европейската инвестиционна банка ще изгуби между 2 и 3 млрд. евро според шефа й"}
