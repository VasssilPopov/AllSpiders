{"url": "https://www.24chasa.bg/novini/article/6408992", "text": "Двама мъже, събиращи пари и ценностти от жертвите на телефонни измамници, са задържани в централната част на Пазарджик, научи \"24часа\". Информацията бе потвърдена от говорителя на полицията Мирослав Стоянов. Гастролиращите \" мулета\" са от сливенско. Само в рамките на няколко часа те са успели да приберат парите от три измамени възрастни жени от града, преди да бъдат заловени. Мъжете са криминално проявени и на този етап твърдели, че били наети на работа от непознати по Интернет. От полицията отказаха повече подробностти с мотив, че по случая се работи интензивно. През последната седмица жители Пазарджик и Велинград са били подложени на тотален натиск от телефонни измамници по познатите схеми, като най-често на хората се обаждали лица, представящи се за лекари и полицаи.", "date": "2017.08.25", "title": "Две \"мулета\" на телефонни измамници задържаха в Пазарджик"}
{"url": "https://www.24chasa.bg/novini/article/6408902", "text": "Подкрепата на Франция за бързо влизане на България в Шенген – общото пространство без граници на Европейския съюз, обеща президентът Еманюел Макрон на българския държавен глава Румен Радев. „България е изпълнила изцяло критериите за присъединяване към шенгенското споразумение“, заяви Макрон след разговорите си с Радев. В Европа обаче трябва да проведем разговор за промяна на правилата за Шенген и България трябва да участва пълноправно в дискусията, подчерта Макрон. „Очакваме подкрепа за бързо присъединяване на България към Шенген. Както и активно включване на България във всички дискусии за изграждане на нови правила в Европа. Защото Шенген е крещящ пример как правилата се променят в движение“, заяви и българският президент Румен Радев. Българският президент поиска и подкрепата на френския си колега за бързо приемане на България в чакалнята на еврозоната. Категорично обаче Макрон не потвърди, че ще има такава подкрепа. Подчерта обаче, че България трябва да има право да участва в дискусиите по всички теми в Европа. Това означава, че страната ни може да получи статут на наблюдател на срещите на страните от Еврогрупата. Такъв преди дни поиска и Чехия. Още три общи позиции постигнали двамата президенти, разказа Макрон. Френският президент сподели, че е оптимист за прокарването на неговите предложения за нови правила за командированите работници, след като е разговарял с Румен Радев. Франция предлага ограничаване на командироването на работници в друга страна от ЕС до 1 година, а не както е в момента до 3 г. Освен това предложението включва и искане за по-високи заплати на командированите работници и плащане на осигуровки в страната, в която са командировани. В България това искане се подкрепя от синдикатите, но според работодателските организации е опасно за българските работници и бизнес. От „Евксиноград“ Макрон нападна Полша по темата, тъй като страната категорично не подкрепя предложението му. Според думите му обаче България ще го подкрепи и то ще бъде прието, тъй като за влизането му в сила е нужно квалифицирано мнозинство от европейските държави, а не едондушие. Радев обаче на няколко пъти подчерта в изказването си, че подкрепата за промени в командироването на работниците е от правомощията на правителството. След разговорите на Макрон с Радев, френският президент започна срещата си с премиера Бойко Борисов. Освен със социалния дъмпинг Европа трябва да се бори и с данъчния дъмпинг, както и с корпоративния, подчерта обаче Радев. Българският президент посочи, че не е правилно работниците на едни и същи компании в клоновете в Източна Европа да получават по-ниски заплати от колегите си в западноевропейските клонове. Радев поиска и изработване на инвестиционна политика, която да сближи нивата на заплащане и жизнения стандарт в старите и новите страни членки на ЕС. Според него предложенията на Макрон трябва да се включат за обсъждане в по-голямата тема за социална Европа. Двамата президенти са постигнали съгласие и за по-тясно военно сътрудничество, както и за изграждането на обща европейска отбрана. Франция може да участва в модернизацията на българските военноморски и сухопътни сили, подчерта в изказването си президентът Радев. Френски компании проявяват интерес да продадат на България бойни машини на пехотата и бойни кораби. Макрон пък подчерта важността на общата европейска отбрана давайки за пример „Евксиноград“. „Виждате това прекрасно място. То е на 2 часа от Крим и на толкова от Турция. Сега разбирате, че това място е в сърцето на действителните залози в сферата на сигурността“, заяви Макрон.", "date": "2017.08.25", "title": "Макрон обеща подкрепа за влизане на България в Шенген (Обзор)"}
{"url": "https://www.24chasa.bg/novini/article/6408944", "text": "Афганистанските власти потвърдиха, че е самоубийствен атентат в шиитска джамия в столицата Кабул, предава AFP, съобщи БТА. Говорителят на полицията в Кабул заяви за агенцията, че самоубийствен атетатор „се взриви във вътршността на джамията“, допълваки, че има жертви, но техният брой към момента не може да бъде посочен. От Министерството на вътрешните работи потвърдиха, че е извършена „терористична атака“.", "date": "2017.08.25", "title": "Атентатор се самовзриви в шиитска джамия в Кабул, има жертви"}
{"url": "https://www.24chasa.bg/novini/article/6408947", "text": "Министър-председателят на България Бойко Борисов и президентът на Франция дават съвместна пресконференция след срещата, която проведоха в Евксиноград. Благодаря на президента Макрон, че удържа на думата си и дойде в България на нашето Черноморие, каза Борисов.  Много благодаря, господин министър-председател. Искам да кажа, че ако съм тук днес, то е не само защото Борисов бе първият европесйки лидер, който приех във Франция след встъпването ми в длъжност, но и защото той е мой приятел, каза Макрон. Говорихме по много теми, които са свързани с образованието, искам да изразя задоволството си от напредъка по много теми и очаквам скоро да се подпишат договори, продължи френският президент. Също така искам да заявя споделената ни воля за осъществяването на партньорства и създаването на нови работни места в промишлеността. По европейските теми волята на България е да бъде пълноправен член на ЕС, такава е и волята на Франция, заяви Макрон. Първата последица от тази наша съвместна воля е, че до края на октомври ще се споразумеем за директивата за командированите работници с цел премахване на социалния дъмпинг. Второто споразумение, което постигнахме, е свързано с волята на премиера Борисов България да бъде приета в рамките на Еврозоната. Като излезем извън лицемерието, мисля, че трябва да сложим край на границата между Изтока и Запада. Желая да се засили работата по реформата на всички текстове, свързани с охраната на границите, каза още Макрон.  На края на годината искам България да участва във всички инициативи на ЕС и да участва в решаването на въпроси. България е направила избор да бъде член на ЕС за пример. България подсигурява външната граница на ЕС. Благодаря за разговорите, трябва и да действаме след това, допълни Макрон. Няма тема, по която с президента Радев да не сме на едно мнение. Благодаря и на Десислава Радева, че пое ангажимента с първата дама. Няколко детайла искам да спомена. Благодаря за подкрепата на Франция при подписването на договора между България и Македония. Дори критичните теми и тези, които изискват по-сериозен дебат, може да ги обсъждаме в една приятелска обстановка, каза Борисов. Много ми се иска да говорим за по-конкретни неща за да дадем перспективи не само на думи. Президентът Макрон явно, че иска това, която говори през кампанията си, да се изпълни действително във Франция. Все повече говорим за Европа на две скорости - ясни критерии и всяка една държава да се стреми да ги спазва. В България сме се постарали и всеки един от тях е спазен. Истински се надявам в следващите 2-3 месеца, като направим този \"нов\" Шенген, България да заеме своето място там като доказала се вече външна граница. Издържахме всички стрестестове на банковата система, един от най-ниските външни дългове имаме ние, стабилен фискален резерв и огромен резерв в БНБ, допълни българският премиер Бойко Борисов.  Макрон проведе среща с българския президент Румен Радев по-рано днес.                                                                                                                                                                                                                                                                                                                        ", "date": "2017.08.25", "title": "Макрон: Бойко Борисов е мой приятел (Обновена + На живо)"}
{"url": "https://www.24chasa.bg/novini/article/6409001", "text": "Мюсюлманското население в Западна и Централна Европа расте и голяма част от него успява да се интегрира с второто си поколение. Това установява германската фондация „Бертселсман“ в проучване за интеграцията на мюсюлманите в Европа, публикувано в четвъртък. В Германия първото поколение от мюсюлмански имигранти пристига през 60-те и 70-те години на миналия век и е предимно от Турция. Днес турците в Германия са само половината от мюсюлманското население, което е близо 4,5 милион души според данни на статистическата служба от 2015 година. Това представлява почти 6% от цялото население. Втората по големина група мюсюлмани е тази на имигрантите от Близкия и Средния изток. Най-късно с второто си поколение в Германия мюсюлманите успяват да се интегрират, посочва още фондацията. Социолози от „Бертелсман“ са направили обширни допитвания в края на 2016 година сред мюсюлмани в Германия, Австрия, Швейцария, Франция, Великобритания и Турция. Бежанци, дошли в Европа след 2010 година не са включени в проучването, тъй като интеграцията е дълъг процес, който изисква повече време. Ето и част от резултатите от проучването: По отношение на пазара на труда Германия се справя най-добре с интеграцията на имигранти мюсюлмани. Второто и третото поколение участват в него по същия начин, по който и германците – близо 60% от тях работят на пълен работен ден, 20 на сто на половин. Безработните сред мюсюлмани и немюсюлмани са почти равен процент. Според изследователите това се дължи на отварянето на пазара на труда и на това, че държавата е поставила акцент върху изучаването на немски език. Добрата икономическа ситуация в страната също играе роля. Трудности при намиране на работа имат само много религиозните мюсюлмани, които настояват да се молят по пет пъти на ден. Те често са безработни или ниско платени. Съвсем различно седят нещата с тях във Великобритания. Ислямът там е равнопоставен на другите религии и работещите мюсюлмани имат право да го изповядват на работа. По отношение на езика и образованието интеграцията в Германия се случва по-бавно, отколкото във Франция. 36% от германските мюсюлмани напускат училище преди 17-тата си година, докато във Франция това са само 11 на сто. Три четвърти от децата на имигранти мюсюлмани обаче израстват с немски като първи език. Затова изследователите смятат, че големите разлики в образованието на мюсюлманите в Германия и Франция се дължат на училищната система. Във Франция учениците учат по-дълго заедно в клас. По отношение на социалните връзки мюсюлманите са добре интегрирани, посочва „Бертелсман“. 4-ма от 5-ма мюсюлмани прекарват свободното си време с немюсюлмани. Две трети заявяват, че приятелският им кръг се състои поне наполовина от немюсюлмани. Проучването установява и че в приемните страни мюсюлманите са трудно приемани от местните ли дори напълно отхвърляни. Всеки пети германец не желае мюсюлмани за свои съседи, в Австрия пък това желание посочва всеки четвърти. Мюсюлманите във всички пет държави заявяват, че се чувстват обвързани със страната, в която живеят. Същевременно много изпитват емоционална близост и с родината на родителите и бабите и дядовците си. „Смесената идентичност“ за повечето мюсюлмани е нормално състояние.", "date": "2017.08.25", "title": "Мюсюлманите в Европа - интегрирани, но неприети"}
{"url": "https://www.24chasa.bg/novini/article/6408991", "text": "Днес по обяд започна връщането по домовете на евакуираните заради пожара жители на две села - симитлийското Сенокос и кресненското Ощава. Решението бе взето от ръководството на Кризисния щаб, тъй като няма реална опасност в момента за двете населени места. Това съобщи областният управител на Благоевград - Бисер Михайлов, предаде БТА. В селищата остават да охраняват жандармеристи и огнеборци, които при необходимост да организират нова евакуация на местното население. \"Молбата ми е местните хора да слушат съветите и разпорежданията на специалистите. Наложи ли се, нека напуснат домовете си, за да не се стигне до инциденти. Защото най-важно е да опазим здравето и живота на хората в тази сложна обстановка\", каза областният управител на Благоевград - Бисер Михайлов. Тежка нощ изкараха над 100 жители на двете села, които бяха евакуирани късно в четвъртък от домовете си. На някои бе оказана и медицинска помощ. Едните бяха настанени в хотел в съседното село Брежани, а другите - в кметството на Стара Кресна. Доста хора обаче спаха в колите си, а други изкараха нощта навън, без да мигнат. \"Няма как да спим, докато огънят е на метри от домовете ни\", споделиха те.", "date": "2017.08.25", "title": "Връщат евакуираните заради пожара в Кресненското дефиле хора в домовете им"}
{"url": "https://www.24chasa.bg/novini/article/6409004", "text": "Полицейски служители са задържали вчера петима чужденци без валидни документи на главен път Е 79 в близост до Видин. Това съобщават от Областна дирекция на МВР, предаде БТА. Мъжете били задържани в РУ на МВР, а при проверката е установено, че са граждани на Афганистан и Пакистан. Днес групата е транспортирана в Специален дом за временно настаняване на чужденци в столицата. Вчера полицаи от Кула са задържали още един чужденец в близост до разклона за село Извор махала, община Кула. Мъжът е бил задържан в районното управление за установяване на самоличността, а проверката е установила, че е афганистанец с регистрационна карта на бежанец. Днес мъжът е изведен с обществен превоз от Видинска област.", "date": "2017.08.25", "title": "Полицаи задържаха шестима бежанци във Видинско без валидни документи"}
{"url": "https://www.24chasa.bg/novini/article/6409019", "text": "\"От 10 години не е идвал президент. Много е. Желанието ни е връзката ни да стане по-жива\". Това написа на български език френският президент Еманюел Макрон във фейсбук профила си, като се отбеляза от България.  Той, заедно със съпругата си Брижит Макрон, са на посещение в двореца в \"Евксиновград\". Снощи те бяха посрещнати от премиера Бойко Борисов и външния ни министър Екатерина Захариева на летище Варна. В момента Борисов и Макрон дават пресконференция.  ", "date": "2017.08.25", "title": "Макрон прописа на български"}
{"url": "https://www.24chasa.bg/novini/article/6408676", "text": "Стрелба в Айтос вдигна полицията на крак тази нощ, надупчен е автомобилът на местен бизнесмен, който притежава верига от магазини за хранителни стоки. В момента районът около болницата, където живее предприемачът, е отцепен. От полицията съобщиха за 24 часа, че стрелбата е станала след полунощ, когато собственикът на мерцедеса паркирал и се прибрал у дома. Цялата предна част на мерцедеса е надупчена, но пострадали хора няма. В момента се изсянява дали мишена е бил собственикът Христомир К. или става дума за случаен инцидент. Най-вероятно обаче стрелбата е предупреждения срещу айтозлията , смятат разследващи. \"Работи се интензивно по случая\", каза директорът на Областната дирекция на МВР в Бургас старши комисар Калоян Калоянов. Бизнесменът и брат му Диян Колев, който е бивш шампион по мотокрос, са едни от известните лица в Айтос. Очаквайте подробности", "date": "2017.08.25", "title": "Надупчиха колата на бизнесмен в Айтос, той не е бил вътре"}
{"url": "https://www.24chasa.bg/novini/article/6408722", "text": "Министерството на младежта и спорта ще организира за трета поредна година Европейска седмица на спорта в България. За 2017 г. тя ще се проведе от 23 до 30 септември със спортни събития в София, Пловдив, Варна, Русе, Бургас, Стара Загора, Велико Търново, Благоевград и Враца. Събитията включват представяне на дейността на спортни клубове с информация как повече хора да се присъединят към тях, спортни демонстрации и турнири. Това съобщиха от пресцентъра на Министерството на младежта и спорта. Европейската седмица на спорта ще бъде открита от министъра на младежта и спорта Красен Кралев на 23 септември в София, когато в Борисовата градина в близост до езерото „Ариана“ ММС организира Спортен панаир, на който водещите федерации ще представят възможностите за практикуване на техните спортове в столицата. Някои от най-известните и успели български спортисти, заедно с перспективни и талантливи млади състезатели, спортисти с увреждания и ветерани ще бъдат лица на Европейската седмица на спорта. Олимпийската шампионка в тройния скок Тереза Маринова, талантливите лекоатлетки Лиляна Георгиева (сребърна медалистка на 1500 м от европейското първенство по лека атлетика за юноши и девойки) и Александра Начева (световна вицешампионка в тройния скок за девойки под 18 г.), паралимпийският и световен шампион в тласкането на гюле Ружди Ружди, волейболистът Цветан Соколов, шампионката в слалома от Световните зимни игри на Спешъл Олимпикс Радена Ангелова, футболният национал Ивелин Попов, финалистът от световното първенство по плуване Антъни Иванов, европейската шампионка за девойки до 18 години по тенис на маса на двойки Мария Йовкова и заместник-кметът на Стара Загора и многократна шампионка и медалистка в леката атлетика от Световни и Европейски първенства за ветерани Красимира Чахова ще бъдат хората, които ще промотират активния начин на живот и ползите от спорта. Спортистите ще се включат в събитията, организирани от Министерството на младежта и спорта и ще запишат специални видео послания към своите фенове. Европейската седмица на спорта е инициатива на Европейската комисия за насърчаване на заниманията със спорт и двигателната активност сред населението в Европа. Целта е да се увеличи броят на физически активните граждани, защото спортът повишава качеството на живот, подобрява здравето, намалява икономическите разходи на домакинствата и носи послание за толерантност. Проектът е съфинансиран по Програма Еразъм + на Европейския съюз. Видео посланията на Антъни Иванов, Мария Йовкова и Ружди Ружди вече са публични във facebook страницата на Европейска седмица на спорта.", "date": "2017.08.25", "title": "Спортното министерство организира за трета поредна година Европейска седмица на спорта в България (Снимки, видео)"}
{"url": "https://www.24chasa.bg/novini/article/6408796", "text": "Френският президент пусна в туитър видео от своето посрещане на летище Варна и написа:                                                                                                                                                                                                                                                                                                                       ", "date": "2017.08.25", "title": "Макрон: Бойко, благодаря за посрещането"}
{"url": "https://www.24chasa.bg/novini/article/6408855", "text": "Германски туристи да не пътуват към Турция – това посъветва германският външен министър Зигмар Габриел в интервю за в. „Билд“. Германия все още не е отправила официално предупреждение към гражданите си да се въздържат от пътувания към южната ни съседка, но Габриел заявява в интервюто, че въпреки това не може да не предупреди туристите. „Като държава не можем да решаваме вместо отделните хора, но рискът за задържане е голям“, заявява той. 54 германски граждани се намират към този момент в турски затвори, 10 от тях с ас политически обвинения. Отношенията между Германия и Турция се изостриха след задържането на кореспондента на вестник „Велт“ Дениз Ючел през февруари. След ареста и на германския правозащитник Петер Щойднер в началото на юли Берлин отправи официално предупреждение към хора от определени професионални групи да не пътуват към Турция. „Особено журналистите са под заплаха, но и всеки друг може бързо да бъде заподозрян, че е терорист или привърженик на движението на Гюлен“, предупреждава Габриел. Поне 10 задържани в турски арести и затвори германски граждани се намират там без каквато и да е реална причина, посочи още външният министър. Освен Ючел и Щойднер в турски затвор е и преводачката и писателка Медал Толу Чорлу. Изгледите те да бъдат освободени скоро не са големи, признава германският външен министър в интервюто. Междувременно по настояване на Турция в Испания бе арестуван и писателят от турски произход, но с германско гражданство и живеещ в Кьолн Доган Аханлъ. В интервю писателят обяви, че явно целта на Ердоган е да раздели Европа, но изказа убеждението, че Испания няма да го предаде на Турция. Обвинението срещу него е в „нарушаване на международното право“. Габриел обяви още, че с Турция с това управление не могат да се водят сериозни преговори за членство в ЕС, но Ердоган се опитва да убеди турските граждани, че Европа руши мостовете с Турция, а не обратното.", "date": "2017.08.25", "title": "Зигмар Габриел: Не пътувайте към Турция"}
{"url": "https://www.24chasa.bg/novini/article/6408826", "text": "Криминалисти от Районно управление „Полиция” – Асеновград задържаха извършител на телефонна измама, съобщиха от Областната дирекция на МВР – Пловдив. . В хода на извършените оперативно-издирвателни действия е установен извършителя - 19-годишен с инициали Д.П. от града. С полицейска заповед той е задържан за 24 часа. Работата продължава разследващ полицай.", "date": "2017.08.25", "title": "Арестуваха 19-годишен ало измамник от Асеновград"}
{"url": "https://www.24chasa.bg/novini/article/6408834", "text": "Наследникът на Samsung отива в затвора. Милиардерът беше осъден за корупция. Случаят е свързан с големия скандал, който доведе до импийчмънта на президента в Южна Корея, предаде  Джае-Йон, чието състояние се оценява на 8 милиарда долара, беше осъден на 5 години затвор. Скандалът предизвика масово възмущение в страната. Той се развихри, след като се разбра, че Samsung са дали на президента, чрез нейна приятелка, над 40 милиона долара подкупи, за политическо покровителство и различни.", "date": "2017.08.25", "title": "Осъдиха наследника на Samsung на 5 години затвор"}
{"url": "https://www.24chasa.bg/novini/article/6408838", "text": "Тир е излязъл от пътното платно в района на км 147 на автомагистрала „Тракия“ в посока Бургас, предаде Агенция „Фокус“. На място има полицейски патрул. Очаквайте подробности.                                                                                                                                                                                                                                                                                                                        ", "date": "2017.08.25", "title": "Тир е излязъл от платното на АМ „Тракия“ в посока Бургас"}
{"url": "https://www.24chasa.bg/novini/article/6408844", "text": "Петер Мадсен отрече вина за убийството на шведската журналистка Ким Вал, чието тяло бе намерено обезглавено край бреговете на датската столица Копенхаген, предава германският телевизионен канал Це Де Еф, цитиран от Фокус. Мадсен бе разпитан повторно, след като бе установено, че намереното разчленено тяло е на изчезналата журналистка. Датската прокуратура съобщи, че ще повдигне обвинения за убийство срещу изобретателя на подводници, който бе видян за последно с Ким Вал. Разследването срещу него се води от 12 август.", "date": "2017.08.25", "title": "Петер Мадсен отрече да е виновен за убийството на шведската журналистка"}
{"url": "https://www.24chasa.bg/novini/article/6408566", "text": "По обвинение на Окръжната прокуратура 60-годишният Веселин И. и 54-годишният Лъчезар П. са задържани със 72-часова прокурорска мярка за неотклонение. Обвинението е за извършено убийство. Предстои да им бъде поискана постоянна мярка за неотклонение \"Задържане под стража\". Това съобщиха от прокуратурата, предаде БТА. Убийството е извършено през нощта на 10 срещу 11 август в къща в габровското село Богданчовци. На 11 август е започнало досъдебно производство срещу неизвестен извършител за умишлено умъртвяване на съпрузите Илия С. и Еленка С. чрез запалване на дома им, припомниха от прокуратурата. Според резултата от аутопсията съпрузите са били застреляни в сърдечната област. Съдебно медицинската експертиза е установила, че смъртта е настъпила в резултат на огнестрелните рани, а не при пожара. Лъчезар П. е обвинен за това, че през нощта на 10 срещу 11 август, подбуден от Веселин И., умишлено умъртвил мъжа и жената. Веселин И. е обвинен за подбудителство към убийство.", "date": "2017.08.25", "title": "Задържаха двамата, обвинени в убийството на съпрузите от Богданчовци"}
{"url": "https://www.24chasa.bg/novini/article/6408565", "text": "Четиринайсет души загинаха при падане на автобус в морето в руския Краснодарски край (южната част на Европейска Русия). Това съобщи регионалният клон на Министерството на извънредните ситуации, предаде ТАСС, цитиран от \"Фокус\".  Специализирани екипи са успели да спасят 24 души, 8 от които са настанени в болници. Автобусът, паднал в морето от строящия се кей в село Волна, е вдигнат с кран и вече се намира на брега, информират ТАСС и електронният в. \"Лента\". Според спасителите в автобуса е имало работници от компанията \"Таманнефтегаз\", изграждали пристанищното съоръжение.", "date": "2017.08.25", "title": "Автобус падна в морето в руския Краснодарски край, 14 загинаха"}
{"url": "https://www.24chasa.bg/novini/article/6408603", "text": "Нова вълна от бежанци и мигранти залива Гърция през последните дни, като потокът е най-вече към островите в североизточната част на Егейско море, съобщава в. \"Та неа\". Изданието цитира източници от гръцката брегова охрана, които смятат, че добрите метеорологични условия са само едната страна на проблема, а другата, се свеждала до това, че Турция е отворила \"кранчето\", тъй като от миналия петък до понеделник по гръцкото крайбрежие са пристигнали 633 мигранти и бежанци, което показвало, че каналджиите отдавна са били готови за този момент. Представители на гръцките пристанищни власти са разтревожени и се питат доколко има фактически контрол по турските сухопътни и морски граници. От гръцката брегова охрана се твърди, че Турция е разхлабила мерките за охрана на морските си граници и че пред последните дни е нараснал броят на пристигащите мигранти и бежанци на територията на Гърция. По данни на вестника само вчера на на гръцките острови Лесбос, Хиос, Родос, Тилос и Самос са пристигнали общо 250 души.", "date": "2017.08.25", "title": "Нова вълна от бежанци и мигранти към Гърция"}
{"url": "https://www.24chasa.bg/novini/article/6408612", "text": "Най-големият завет, който ни оставиха българските опълченци, е единението. Това заяви вицепрезидентът Илияна Йотова на церемонията по отбелязването на 140 годишни от епичните боеве на връх Шипка, която се проведе пред паметника на Опълченците в София. Това съобщиха от прессекретариата на президента. „Българската история показа, че можем да пазим този завет в манастирите и килийните училища, във въстанията и сраженията, както и в домовете си, опазвайки духа на една велика народност. Подвигът на Шипка не е само в праха на мъртвите, а дълг на живите”, подчерта вицепрезидентът. Според Илияна Йотова не е достатъчно само да помним подвига, съхранен в каменните паметници, страниците на книгите и в дните, които отброяват годишнините. „Често поглеждаме към миналото като на непресъхващ извор на гордост и търсим упование и поуки, но това не е достатъчно, ако нямаме големи български каузи днес, както и волята да ги осъществим”, посочи вицепрезидентът.  По думите на Илияна Йотова сме длъжни да търсим онова, което може да ни накара да се чувстваме сплотени като нация, а институциите трябва да знаят как се развива държавност, как се опазва българщина и как се отговаря на очакванията на хората. „С всяко дело, с всяка крачка и всяко решение трябва да следваме завета и подвига на българските опълченци“, допълни вицепрезидентът. Илияна Йотова припомни, че българският писател класик Иван Вазов пише одата „Опълченците на Шипка”, за да събуди българската съвест и самочувствие, а чешкият художник Ярослав Вешин запечатва в прочутото си платно образа на опълченеца Никола Корчев със светинята, Самарското знаме, в ръце – поразен от достолепието на един българин, който е забравил себе си, защото помни Родината. „Има един връх в България, който се извисява над всички останали. Не по височина на метрите, а по височината на саможертвата и куража. В сърцето на всеки българин Шипка е най-високото и епично място, защото там преди 140 години шепа опълченци заедно с руски воини защитиха не само прохода, а българската чест. Изковаха свободата и се превърнаха в герои. Те не го направиха, за да запишат имената си в историческия летопис, макар и останали завинаги в него, не го направиха за слава и награди, а защото вярваха в народа си, езика си и в българщината”, заяви вицепрезидентът. На паметника на Опълченците беше отслужена литургия в памет на загиналите герои в Шипченската епопея и бяха поднесени венци и цветя.", "date": "2017.08.25", "title": "Илияна Йотова: Подвигът на Шипка не е само в праха на мъртвите, а дълг на живите"}
{"url": "https://www.24chasa.bg/novini/article/6408647", "text": "Врачанската полиция успя да открие укриващия се от правосъдието осъден от районния съд във Видин измамник. Въпреки влязлата в сила присъда Тихомир Г. се укривал от органите на правосъдието и реда и бил обявен за общодържавно издирване. Веднага щом бил разкрит и арестуван, осъденият бил предаден съгласно разпореждане на служители на областното звено за охрана при ГДО за привеждането му в затвора във Враца за изпълнение на наложеното наказание.", "date": "2017.08.25", "title": "Криещ се от правосъдието видинчанин закопчаха във Враца"}
{"url": "https://www.24chasa.bg/novini/article/6408660", "text": "Бившият ръководител на френското Централно бюро за борба срещу незаконния трафик на наркотични вещества (OCRTIS) Франсоа Тиери е обвинен в съучастничество в трафик на наркотици при разследване, разкрило спорни методи за залавяне на наркотрафиканти, предаде Франс прес, като се позова на източник, близък до разследването. След като вчера бе призован от съдиите, разследващи залавянето на рекордните над 7 тона канабис през октомври 2015 г. в Париж, снощи на бившия шеф на Бюрото бяха повдигнати обвинения, предаде БТА.  Тиери е заподозрян, че е благоприятствал вкарването на дрогата във Франция, без да информира докрай съдебните власти, в рамките на отношенията си с важен информатор на службата за борба с дрогата, смятан за опитен трафикант - Софиан Амбли. На Тиери са предявени обвинения за \"съучастничество в притежание, транспортиране и придобиване на наркотични вещества и съучастничество в износ на наркотици от организирана банда\", посочи запознатият източник. В основата на случая стоят 7 тона канабис, натоварени в микробуси и оставени в скъпия 16-ти район в Париж. Залавянето на канабиса от френските митнически служби беше приветствано от тогавашния президент Франсоа Оланд. Разследването беше поверено на бюрото за борба с наркотрафика, но много бързо прокуратурата му отне случая, след като разкри, че доставката на дрога от Мароко е част от тайна операция на същата служба за внедряване в мрежа с помощта на Софиан Амбли. Следователите подозират, че Тиери не е информирал напълно съдебните власти за тази операция, както и за ролята, изиграна от неговия информатор - нещо, което Тиери оспорва. Под прикритието на тази операция бюрото за борба с наркотрафика е контролирало пряко вноса на най-малко 15 тона канабис, които бяха заловени, включително 7-те тона в 16-ти район, отбеляза източникът.", "date": "2017.08.25", "title": "Обвиниха бивш шеф на френската служба за борба с дрогата в наркотрафик"}
{"url": "https://www.24chasa.bg/novini/article/6408014", "text": "Mобилната версия на „24 часа“ за първи път е мобилен новинарски сайт номер 1, показват новите данни на Gemius - за юли  . Причина за това е новият, рекорден за лятото ръст на мобилният сайт на \"24 часа\" -    . Така той изпревара конкуренцията в категория мобилни новинарски сайтове. Необичаен за лятото ръст бележи и целият сайт 24chasa.bg .   Близо милион уникални потребители е имал сайтът на вестник \"24 часа\" през юли ( ). Реално читателите ни са повече, защото Gemius измерва само българския трафик, а всеки пети в 24chasa.bg, както и в мобилния   , влиза от чужбина. В статистика на Gemius влизат и читателите на \"24 часа\" в Instant Articles - 24chasa.bg e и една от първите български медии, които създадоха в началото на годината  , където вече има над 30 000 читатели всеки ден. Gemius oтчита и най-новата аудитория на \"24 часа\" - от аналогичната новинарска платформа AMP, която създадохме наскоро с Google, където вече четат над 20 000 уникални потребители всеки ден. 1. Направихме редизайн на мобилната версия и я обогатихме с още съдържание, включително много видео. Сега мобилната версия на сайта не се различава много визуално от десктоп версията, но зарежда съдържанието по-бързо и е много по-удобна за ползване от мобилно устройство, включително само с една ръка (виж видеото). 2. Създаването на съвместните платформи с Facebook - Instant Articles и с Google - AMP. 2. Глобалната тенденция е до съдържанието да се стига все повече от мобилни устройства. При повечето големи световни новинарски сайтове съотношението мобилни-десктоп потребители е от 50 на 50 до 70% в полза на мобилните версии.  При \"24 часа\" мобилните потребители са вече 50%, но продължават да растат с голяма динамика и, особено през уикенда, надвишават по брой читателите от компютър. Интересното е, че огромният ръст в мобилната версия се постига без спад в десктоп версията, потребителите на която продължават да се увеличават. Мобилната аудитория на \"24 часа\" е близка като състав до десктоп юзърите, но има и разлики. Преди всичко мобилните ни читатели са по-млади и активни, включително при обратната връзка с редакцията. 80% от читателите на   са от България, а останалите - основно от Великобритания, Германия, САЩ и Испания, според статистиката на Google Analitics. Половината ни мобилни читатели са от София, а втората най-голяма група са тези, които са влизали в сайта докато са били на път между градовете. Третата най-голяма група читатели са от Пловдив, следват Варна, Бургас, Лондон, Русе, Стара Загора, Велико Търново и Плевен. 75% от мобилните ни читатели ползват мобилна система Android, 20% са с iOS, а останалите - Windows. Най-масово читателите ни ползват устройства на Aple, Samsung, Huawei и Lenovo. Всеки ден средно 200 000 уникални потребители посещават 24chasa.bg и  , показват и данните на Google Analytics.  Сериозен ръст бележи и нашият  , където друга хилядна аудитория следи новините ни,  Освен лидер на пазара на печатните издания, „24 часа” е медията с най-стабилна онлайн аудитория, основната част от които са млади, образовани специалисти, висши мениджъри, студенти, любители на компютри и всякаква техника, хора, които обичат да ходят на културни събития, да пътуват и да се забавляват.", "date": "2017.08.25", "title": "Мобилният сайт на “24 часа” вече е номер 1 сред новинарските (видео)"}
{"url": "https://www.24chasa.bg/novini/article/6408688", "text": "БАБХ проверява птицеферми за употреба на фипронил. Агенцията по храните предприе превантивни мерки, след като Министерството на земеделието и храните съобщи, че у нас е пристигнала партида яйчен прах с наличие на токсичното вещество. Контролните органи ще проверяват всички птицеферми за кокошки носачки в страната за забраненото вещество. Ще се правят и лабораторни анализи, информира  Мерките се предприемат превантивно и са с цел да се предотврати замърсяване на българските яйца с фипронил, за да бъдат защитени и потребителите, и производителите. До момента е установено, че 500 килограма яйчен прах с фипронил са били доставени в у нас. Идентифицирани са фирмите, на които е бил доставен. Издадена е възбрана за почти 64 килограма яйчен жълтък на прах, който ще бъде насочен за унищожаване. Продължава извършването на проверки и по отношение на използваното количество яйчен продукт и разпространението на храните, в които е вложен. До този момент е констатирано, че яйчният жълтък на прах е вложен в много минимални количества (от 0,9 до 2,9%) при производството на над 25 тона сладолед, сладоледени торти и около 9 тона майонеза. На фирмите производители са връчени предписания за незабавно спиране на производството и изтеглянето от пазара на наличните партиди с вложен яйчен жълтък на прах. В момента почти всички количества, разпространени в търговската мрежа, са изтеглени.", "date": "2017.08.25", "title": "Изтеглят тонове сладолед и майонеза, произведени у нас със заразен яйчен прах"}
{"url": "https://www.24chasa.bg/novini/article/6408712", "text": "Президентите на България и Франция Румен Радев и Еманюел Макрон дават пресконференция в Евксиноград.  Oбсъдихме важни аспекти от нашето сътрудничество. На първо място Франция е сред нашите водещи външнотърговски партньори. Двустранният ни стокообмен се увеличава непрекъснато и достига, 1,9 млрд евро, каза Радев след срещата с френския президент. Имаме всички предпоставки да постигнем много повече. Затова е необходимо да насърчаваме контактите на бизнеса за повече обмен. Също така е необходимо да стимулираме сътрудничеството в областите на туризма, науката, културата и директния контакт между хората. Изразих своето уверение, че Франция ще подкрепи усилията ни за интеграция в Шенген, както и в приемната на Еврозоната, каза още нашият президент. Обсъдихме открито всички обстоятелства около тези членства. Отношенията ни с Франция имат определено важно значение в констекста на членството ни в ЕС. Затова е необходимо да съгласуваме действията си в европейския дневен ред. Сигурността на европейците се превръща в основен фактор за бъдещето на Европа, каза още Радев. Приемам вижданията на господин Макрон, че европейската отбрана ще даде нов импулс на общия европейски проект. Нужна е интеграция и по-общо сътрудничество в сферата на отбраната. Българският и френският президенти обсъдили и важността на силна отбранителна индустрия като задължителна част от силна Европа на глобалната сцена. Овладяването на миграцията и рискът от терористични атаки изискват сътрудничество във всички сфери, засилена охрана на външните граници и засилена политика на връщане на мигранти.  Получих потвърждение от Франция за по-голяма солидарност на страните от първа линия, съобщи Радев - Също така очаквам подкрепа от Франция за защита на българските граници. Сигурността на европейските граждани започва от сигурността на нашите граждани. Искам да ви кажа колко съм щастлив за възможността да съм днес тук. Както казахте, това е първо посещение на френски президент от 10 години насам. Така започна своето изявление Еманюел Макрон след срещата си с българския президент Румен Радев.  Вие подчертахте нашите двустранни отношения, това са отношенията в областта на образованието и икономиката. По отношение на областта на сигурността и отбраната - те се развиват. Искаме да насърчим наши предприятия да инвестират в България, каза френският президент. Нашето двустранно сътрудничество е заради добрите нотношения на администрации, хубаво е да се задълбочат връзките между нашите армии. Да вървим към Европа, която закриля по-добре своите гражданир призова Макрон. Имаме съвпадение на мненията по три основни теми. Едно от тези теми е реформата на директивата за командироване на служители, социалния и данъчен дъмпинг, каза френският президент. Целта на тази директива е гражданите ни да живеят по-добре. Втората тема е свързана с отбраната - вие, имате много по-добро експертно мнение от мен по тази тема, обърна се към Радев Макрон. Европа на отбраната - много говорихме по тази тема, време е вече да предприем и действия, които са свързани с геополитическата позиция на България. Третата тема, по която имаме пълно съгласие, е тази за миграцията и засилването на миграционния контрол. Всички сме съгласни, че България е изпълнила изцяло критериите за влизане в Шенген. Еманюел Макрон е на посещение в България със съпругата си Бриджит. Те кацнаха в морската ни столица снощи и бяха посрещнати от премиера на България Бойко Борисов и външния ни министър Екатерина Захариева.                Очаквайте подробности!                                                                                                                                                                                                                                                                                                                       ", "date": "2017.08.25", "title": "Макрон: Искаме да насърчим наши предприятия да инвестират в България (Обновена)"}
{"url": "https://www.24chasa.bg/novini/article/6408857", "text": "Един ден гърците ще ми издигнат паметник в знак на признателност за това, че съм ги накарал да правят реформи. Думите са били казани от германския финансов министър Волфганг Шойбле на предизборен митинг, твърди в. \"Ханделсблат\" в публикация, цитирана от гръцкото издание \"Прото тема\" и БТА. Шойбле е известен с язвителния си хумор, а спасението на Гърция го занимава през последните повече от седем години, и темата фигурира и в предизборната му кампания, отбелязва \"Ханделсблат\". Според вестника политикът-християндемократ бил убеден, че без реформи Гърция никога няма да успее. Той казал, че ако Атина се нуждае от нова финансова помощ през 2018 г., когато изтече срокът на сегашнатата спасителна програма, четвъртата такава щяла да бъде поставена на нова основа, пише още германското издание.", "date": "2017.08.25", "title": "Волфганг Шойбле: Един ден гърците ще ми издигнат паметник"}
{"url": "https://www.24chasa.bg/novini/article/6408877", "text": "Великобритания \"няма да плати нито пени повече или по-малко\" от това, което според правителството са законните й задължения към Европейския съюз, за да го напусне, заяви британският външен министър Борис Джонсън, цитиран от Ройтерс, предаде БТА. Финансовият въпрос е на път да се окаже една от най-трудните теми в преговорите за излизане на Великобритания от ЕС след 40 години в него. Според ЕС това е и една от трите области, в които двете страни трябва да постигнат напредък, преди да започнат да преговорят за бъдещите си отношения, включително по търговските споразумения. \"Някои от сумите, които съм виждал, изглеждат много големи. Ние, разбира се, ще изпълним задълженията си, но няма да платим нито пени повече или по-малко от онова, което смятаме, че дължим\", подчерта министърът.", "date": "2017.08.25", "title": "Борис Джонсън: Великобритания няма да плати и пени повече за да напусне ЕС"}
{"url": "https://www.24chasa.bg/novini/article/6408889", "text": "                                                                                                                                Започна срещата \"на четири очи\" между Бойко Борисов и Еманюел Макрон. По-рано днес Макрон и съпругата му Бриджит бяха посрещнати от българския държавен глава и неговата първа дама Десислава. След срещата на двамата президенти, дойде и тази на Бойко Борисов и Макрон, които се оттеглиха за разговор.                                                                                                                                                                                                                                                                                                                                                                                                                                                                      ", "date": "2017.08.25", "title": "Започна срещата на четири очи на Бойко Борисов с Еманюел Макрон (Снимки)"}
{"url": "https://www.24chasa.bg/novini/article/6408531", "text": "НАТО не иска да се конфронтира с Русия, но нейното „агресивно поведение подкопава доверието, стабилността и сигурността в Европа“, заяви в четвъртък генералният секретар на Алианса Йенс Столтенберг, предава руската редакция на Deutsche Welle. Русия незаконно анексира Крим и продължава да дестабилизира ситуацията в източната част на Украйна, подчерта Столтенберг. „Това е конфликт, при който бяха убити около 10 хил. украинци“, допълни генералният секретар, цитиран от \"Фокус\". Той обясни, че Алиансът сега прилага дуалистичен подход спрямо Русия: отбрана и диалог. НАТО продължава да се стреми към по-конструктивни и предсказуеми отношения с Москва, за да запази мира и да подтикне Русия да действа в рамките на правилата и нормите на международната общност, уточни Столтенберг.", "date": "2017.08.25", "title": "Йенс Столтенберг обвини Русия в агресивно поведение"}
{"url": "https://www.24chasa.bg/novini/article/6408464", "text": "Българската агенция по безопасност на храните предприема превантивни мерки за недопускане на замърсяване на птицефермите с фипронил. Ветеринарномедицински препарати, съдържащи веществото не са разрешени за употреба при продуктивни животни, в т.ч. и кокошки носачки. Контролните органи, съгласувано с браншовите асоциации на птицевъдите, ще извършват проверки на всички птицефермите за кокошки носачки в страната за наличие и употреба на забраненото вещество. Ще бъдат вземани и проби за лабораторни анализи, съобщиха от пресцентъра на Министерството на земеделието, храните и горите. Мерките се предприемат превантивно и са с цел да се предотврати замърсяване на българските яйца с фипронил, за да бъдат защитени потребителите от евентуални здравни рискове, а самите производители – от евентуална криза на българския пазар. Във връзка с получената в България пратка яйчен жълтък на прах, замърсен с фипронил яйца, Българската агенция по безопасност на храните до момента установи, че 500 кг от продукта са доставени в един търговски склад и са идентифицирани фирмите, до които е дистрибутиран. Установено е, че пратката е доставена до две производствени предприятия на територията на страната. Налични и възбранени са почти 64 кг яйчен жълтък на прах, който ще бъде насочен за унищожаване. Продължава извършването на проверки и по отношение на използваното количество яйчен продукт и разпространението на храните, в които е вложен. До този момент е констатирано, че яйчния жълтък на прах е вложен в много минимални количества (от 0,9 до 2,9%) при производството на над 25 тона сладолед, сладоледени торти и около 9 тона майонеза. На фирмите производители са връчени предписания за незабавно спиране на реализацията и изтеглянето от пазара на наличните партиди с вложен яйчен жълтък на прах. В момента почти всички разпространени в търговската мрежа количества са изтеглени. Предстои извършването на лабораторен анализ на партидите и до излизането на резултатите всички възбранени храни ще са под официален контрол.", "date": "2017.08.25", "title": "Предприемат превантивни мерки заради замърсяването на птицефермите с фипронил"}
{"url": "https://www.24chasa.bg/novini/article/6408497", "text": "В петък министърът на външните работи на Турция Мевлют Чавушоглу ще посети Варшава , където ще участва в редовните военни съвещания с колегите си от Полша и Румъния, съобщава вестник The Daily Sabah, цитиран от Фокус. Първата тройна срещна се проведе на 9 юни 2016 г., последвана от втора на 25 август същата година. Очаква се в дневния ред на консултациите в петък да бъде включено подсилването на ролята на НАТО в борбата срещу тероризма, както и сигурността по Източния и Южния фланг на Алианса, в светлината на взетите по-рано решения на общите съвещания на организацията в Уелс (2014 г.), Варшава (2016 г. ) и Брюксел (2017 г.). Генералният секретар на НАТО Йенс Столтенберг, който в момента се намира в полската столица, също се очаква да вземе участие в консултациите. При последната среща във Варшава, турският президент Реджеп Тайип Ердоган изтъкна нуждата Алиансът да бъде по-активен на фона на засилващите се заплахи за сигурността.", "date": "2017.08.25", "title": "Чавушоглу пристига във Варшава за участие в тристранни консултации на НАТО"}
{"url": "https://www.24chasa.bg/novini/article/6408508", "text": "Най-малко 34 сирийски правителствени войници и съюзни бойци са загинали при контраатака на близкоизточната радикална групировка „Ислямска държава“ в източната част на провинция Ракка, предава Франс прес, цитирана от Фокус. По данни на базираната в Лондон Сирийска обсерватория за човешките права джихадистите са успели да установят повторно контрол над големи територии в района, след като те бяха освободени от правителствените сили на Дамаск.", "date": "2017.08.25", "title": "Над 30 сирийски военни са загинали при атака на „Ислямска държава“ в Ракка"}
{"url": "https://www.24chasa.bg/novini/article/6408353", "text": "Подновява се дейността по гасенето на пожара в Кресненското дефиле, вятърът в района е много силен. Това съобщи Дамян Дамянов, директор на Югозападното държавно предприятие (ЮЗДП), предаде \"Фокус\". Към настоящия момент екипите се разпределят за работа по райони. Дамянов каза, че снощи пожарът е засегнал една от къщите в село Ощава, но ситуацията е овладяна към момента. Кметът на Община Кресна Николай Георгиев заяви, че евакуираните жители на село Ощава са настанени в кметството на Стара Кресна, където са получили хранителни помощи. Той обясни, че снощи е имало няколко критични точки в село Стара Кресна, но къщите са спасени. „До този момент момент се виждат само пушеци в далечината. Тук е щабът около село Стара Кресна и пожарните дежурят и пазят къщите на хората да не се запалят. Много екипи са ангажирани в потушаването на огнената стихия. Над 40 пожарни екипа са на място“, допълни кметът.", "date": "2017.08.25", "title": "Продължават да гасят пожара в Кресненското дефиле, вятърът в района е много силен"}
{"url": "https://www.24chasa.bg/novini/article/6408352", "text": "Турция никога няма да бъде член на Европейския съюз, докато е управлявана от президента Реджеп Тайип Ердоган, заяви германският външен министър Зигмар Габриел, цитиран от Ройтерс и ТАСС. \"Ясно е, че в това състояние Турция никога няма да стане член на ЕС\", каза Габриел в интервю за германския в. \"Билд\". \"Това е така не защото не я искаме, а защото турското правителство и Ердоган бързо се отдалечават от всичко, за което се застъпва Европа\", заяви той. Габриел предложи Ердоган да предприеме стъпки за прекратяване на преговорите за членство на Турция, тъй като при сегашното положение е малко вероятно те да доведат до положителен резултат. \"Турция, която ограничава свободата на словото, хвърля невинни хора в затвора и потиска опозицията, не може да стане част от ЕС\", заяви Габриел. \"И президентът на Турция знае това. Мисля, че и той самият не го иска, не приема сериозно преговорите за присъединяване\", каза министърът. Габриел обаче заяви, че ЕС няма да прекрати преговорите. \"Нека той (Ердоган) сам го направи, не искам да му помагам за поредната провокация\", каза министърът. Според Габриел \"Турция е голяма и ще съществува и след Ердоган\". \"Ние нямаме проблем с Турция, нямаме проблем с турците, а имаме проблем със сегашното правителство и провежданата от президента политика\", заяви Габриел.", "date": "2017.08.25", "title": "Зигмар Габриел: Турция никога няма да стане член на ЕС заради управлението на Ердоган"}
{"url": "https://www.24chasa.bg/novini/article/6408358", "text": ", предаде Асошиейтед прес, съобщи БТА. Според органите на реда \"разследването е установило, че няма връзка между мъжа и терористичната заплаха\". Музикалното събитие беше отменено, след като холандската полиция получи информация от испанските си колеги за възможна заплаха срещу проявата. Друг мъж, арестуван в провинция Северен Брабант, остава под стража по подозрение, че е замесен в заплахата. \"Аллах-Лас\" каза, че се надява да пренасрочи концерта си в Ротердам за друга дата и че организаторите ще гарантират възстановяването на парите на хората, които са си купили билети.", "date": "2017.08.25", "title": "Освободиха шофьор на бус, задържан заради терористичната заплаха в Ротердам"}
{"url": "https://www.24chasa.bg/novini/article/6405811", "text": "Пристигат още снимки на санирани блокове от цялата страна, във връзка с  Хората ще решат от какво имат нужда – красива беседка, детска площадка, барбекю, фонтанче, или нещо друго, което ще краси пространството около дома им и ще им бъде от полза. Пращайте ни снимки – лятото е в разгара си, имате време до 4 септември. Последните снимки ще бъдат приети до 00.00 на 3 септември, неделя. Към снимките може да се праща и кратко видео от санирания блок, като това не е задължително условие, но ще подобрява кандидатурата на блока. Наградите ще бъдат определени от авторитетно жури през август. Имате цяло лято за снимки! Изпращайте ги на  След това дойдоха и снимките от първия саниран блок в центъра на Перник - кв. Дараците, ул. \"Отец Паисий\" № 106.  . Очакваме и снимки от вашите санирани блокове – не се колебайте, наградите си струват!", "date": "2017.08.25", "title": "Виж санирания блок на Иванка Гичева от Смядово, изпрати снимки, спечели 13 000 лв (видео)"}
{"url": "https://www.24chasa.bg/novini/article/6407931", "text": "С увеличението от 15 на сто от 1 септември 2017 г. може да се направи прогноза за средна брутна работна заплата за педагогическите специалисти около 1080 лв. По данни на Националния статистически институт пък през второто тримесечие на 2017 г. средната месечна работна заплата за страната e 1040 лв. Така най-после учителите са с възнаграждения над средните за страната, макар и с малко. Чистата заплата обаче е по-ниска, след като се удържат данъци и осигуровки. Ако средната брутна заплата преди 1 септември е 940 лв., като се махнат осигуровките и 10-процентният данък, остават малко над/ под 800 лв. Най-големият процент от педагогическите специалисти са на длъжност старши учител - над 60% от 90 000 души Ако приемем, че средната им възраст е около 55 години, се предполага, че имат поне 30 години трудов стаж в системата. Новата им начална заплата е 792 лв. ( ). Ако приемем среден процент за трудов стаж 30%, защото възнаграждението за трудов стаж и професионален опит е договорено в отраслов колективен трудов договор да е 1 на сто всяка година. При 30 години стаж те получават над основната заплата добавка от 237,60 лв. Така брутната заплата на такъв педагогически специалист при минимална заплата и 30 години професионален опит става 1029 лв. Тази сума е сбор само от основната работна заплата и прослуженото време. Разликата спрямо предишната минимална заплата при същите условия е 135 лв. “Смятаме, че увеличението от 104 лв. от нашия пример е доста приличен ръст. В последните години не е имало подобно увеличение. Имало е 6-8 до 10% на минималните заплати”, коментираха експерти от министерството на образованието. Учителите получават допълнителни средства за допълнителна квалификация, която се нарича професионалноквалификационна степен и която се защитава по определен ред пред висши училища. Те са от първа до пета, като пета е най-ниска. Най-много педагогически специалисти има с втора професионално-квалификационна степен. Минималният размер на това допълнително възнаграждение, договорен в колективния трудов договор, е 60 лв. Има и учители с трета степен, която е 30 лв. Тези пари се получават целогодишно/ежемесечно. За учебните месеци към брутната заплата допълнителни пари получават класните ръководители, тъй като това е допълнителен труд - и педагогически, и административен. Те попълват много документация, работят с децата, консултират родители, обясниха от МОН. За тази си работа те получават 30 лв. в деветте учебни месеца. За всеки учебен час, над нормата преподавателска работа учителите получават допълнително по 5,50 лв. Всички, които не отговарят на условията за старши учител, постъпват в системата като учители. При тях увеличението на началната заплата е със 100 лв. В системата няма таван на учителските заплати Определят се само минималните размери. В рамките на делегираните бюджети в условията на финансова децентрализация правата са прехвърлени на директорите на училищата и детските градини. Те определят броя на персонала и неговите възнаграждения, затова картината е различна, обясниха още експертите на образователния министър Красимир Вълчев. Само в 3 училища в страната учителите вземат средна брутна заплата между 1000 и 1400 лв. Те са в София, Пловдив и Пловдив-област. На 9 август Министерският съвет одобри допълнителни средства от 79 942 068 лв. за увеличение на учителските заплати с 15%, считано от 1 септември 2017 г. Директорът на 119-а гимназия в София Диян Стаматов се надява, че с увеличението на заплатите учителите ще бъдат с по-добра мотивация за преподаване и по-добро самочувствие. “Един от стратегическите приоритети на правителството е увеличението на инвестициите в образованието. Водеща задача е системата на предучилищното и училищното образование да бъде осигурена с мотивирани и квалифицирани педагогически специалисти”, мотивираха увеличението от Министерския съвет. За изпълнението на тази цел било необходимо поетапно повишаване на възнагражденията на педагозите, като до края на четиригодишния мандат на управление заплатите трябва да бъдат удвоени. С друго решение на Министерския съвет пък бяха одобрени промени в модул “Оптимизиране на вътрешната структура на училищата, детските градини, ученическите общежития и регионалните центрове за подкрепа на процеса на приобщаващото образование” на Национална програма “Оптимизация на училищната мрежа”. С тях се актуализират граничните стойности на разходите, извършени от съответната институция, при които се възстановява пълният размер на обезщетенията. Промяната е в съответствие с увеличението на минималната работна заплата за страната и на началните работни заплати на педагогическите специалисти в системата на предучилищното и училищното образование. АНЕЛИЯ ПЕРЧЕВА 20%  от българските деца са извън клас. 21 000 са отпаднали през миналата учебна година. 20 000 се водят на отчет в педагогическите стаи. Всяко пето дете от 15 до 18 г. не посещава училище. Това съобщи заместник-министърът на образованието Деница Сачева на национална кръгла маса за проблемите на етническата интеграция, която се проведе в Асеновград. “Мащабно усилие за връщане на децата в училище се прави за първи път в страната в последните години”, подчерта Сачева. В продължение на 2 месеца екипите ще правят проверки в учебните заведения, а Пловдивска област ще е първата. “Стартирана е процедура за изграждане на информационна система за работата на проверяващите екипи. В училищата има добра система за видеонаблюдение за матурите, която ще бъде използвана за мониторинг на посещаемостта в клас”, добави зам.-министърът на образованието. Деница Сачева подчерта, че се предвижда тясно обвързване на социалните плащания с присъствието на децата в часовете. Учителите ще могат да препоръчват какъв вид помощ в натура да получават семействата на учениците - обувки, дрехи или учебници. Обмислят се и по-сериозни наказания за родители, които не пращат децата си в клас. “Таксите за 5 и 6-годишните за детска градина ще бъдат сведени до минимум, държавата ще поеме останалото”, каза Сачева. Тя уточни, че се планира забавачките да станат безплатни, но все още не е ясно дали ще е догодина, или през 2019-а. Просветното министерство въвежда допълнителни часове за обучение в градините на деца от малцинствата, които не владеят добре български. “Само 14 процента от ромите говорят у дома на български”, посочи Мая Манолова, която бе сред участниците на националната кръгла маса. Според омбудсмана една от мерките за обхващане на децата от етноса е задължителната предучилищна форма да стане безплатна. Това ще струва на държавата 18-19 милиона годишно.       Шефката на софийското регионално управление на образованието Ваня Кастрева призова директора на Софийската математическа гимназия (СМГ) Антони Стоянов да подаде оставка. Причината е протестът на родители и учители, който започна заради уволнението на учителката по математика Петя Тодорова, но вече било и срещу неуважителното поведение на Стоянов. От два дни директорът на СМГ е в училището, но отказва среща с родителите, дори не пуска и учители в сградата. “Искането за неговата оставка от Ваня Кастрева, която му е работодател, е съгласувано с мен. Може да се каже, че се солидаризирам с искането на оставката на Антони Стоянов”, каза за “24 часа” министърът на образованието Красимир Вълчев. Причината била, че с действията си директорът провокирал напрежение между учителите, учениците и родителите и не съдейства за разрешаване на възникналия конфликт, даже с действията си го задълбочавал. “Това може да осуети нормалния стартна учебната година. Въпреки нашите опити да последничим в диалога между спорещите страни, той отказа да изпълни направените му препоръки и смятаме, че в интерес на училищната общност е да бъде сменено ръководството. Той разделя колектива, не полага усилие да прави екип. Недопустимо е в конфликта да се въвличат учители и ученици, като се принуждават да изберат страна в спора. Той успя да настрои доста хора срещу себе си в последните седмици. Ние положихме доста усилия да посредничим в разговорите, той отказваше нашите предложения, криеше се от нас”, каза още министър Вълчев. “Не мога да приема директор, който губи диалога с родители, учители и ученици. Такъв директор няма място в училище. Училището е общност, а не еднолична фирма”. Това заяви столичният кмет Йорданка Фандъкова по повод напрежението в Софийската математическа гимназия. Тя е изразила категорична позиция пред просветния министър Красимир Вълчев, че директорът на СМГ Антони Стоянов трябва да бъде освободен. “Това е едно от най-добрите училища не само в София, но и в България. Както Столичната община, така и държавата инвестираха сериозни средства в последните 3 г., за да може учениците, които носят медали на страната, да учат в добри условия. Безспорно е, че тези успехи се дължат на учителите. Затова трябва да се положат усилия добрите учители да се върнат в СМГ”, смята Фандъкова. “Поисках и съм организирал среща в понеделник (28 август), за да изложа доводите си и да обясня основанията за решението ми, както и компромисите, които съм готов да направя в името на интересите на учениците и училището”, се казва в право на отговор на директора Антони Стоянов. “Искам да ви уверя, че съм действал спрямо представите ми за честност и справедливост, на които са ме възпитали моите родители. Те също бяха учители и аз знам какво е уважението, което трябва да се засвидетелства на всеки учител. Трудно и отговорно е да се управлява училище. Явих се на конкурс и го спечелих със знания и принципи, зад които и днес заставам и не се срамувам и не ме е страх да отстоявам. Искам да ви уверя, че на 15 септември аз и моят екип ще очакваме всички ученици на СМГ, за да започнем поредната успешна учебна година и нашите ученици ще продължат да носят медали на България”, пише още Антони Стоянов.  След приключване на трите класирания в кандидатстудентската кампания за учебната 2017/2018 година на Софийския университет 90 процента от плана за прием в образователно-квалификационните степени “бакалавър” и “магистър” след средно образование е изпълнен, съобщиха от ректората. 7230 са кандидатите, подали документи за прием в най-старото висше училище тази година. 4 278 новоприети студенти са се записали след третия и последен етап на класиране. 25 от тях са лауреати от национални и международни състезания и олимпиади. Изцяло запълнени са специалностите “Предучилищна и начална училищна педагогика”, “Логопедия”, “Биология и английски език”, “Руска филология”, “Балканистика”, “Немска филология с модул скандинавски езици”, “Скандинавистика”, “Португалска филология”, “Класическа филология”, “Арабистика”, “Японистика”, “Китаистика” и др. За незаетите 638 места в редовна и задочна форма, субсидирани от държавата, Софийският университет обявява допълнителен прием. От 11 до 15 септември е срокът за подаване на документи за участие в допълнителния прием. На 16 септември. ще се проведат допълнителни изпити по физика, теология (устен), музикален инструмент или пеене за специалност “Музика” и събеседване за “Изобразително изкуство”. Класирането ще бъде обявено на 19 септември, а записването на новоприетите студенти ще бъде на 20, 21 и 25 септември. Допълнителен прием е обявен за специалностите “Философия”, “Библиотечно-информационни науки”, “История”, “Етнология”, “Архивистика и документалистика”, “Минало и съвремие на Югоизточна Европа”, “Педагогика”, “Социални дейности”, “Неформално образование”, “Българска филология” и др. Софийският университет обявява и прием на студенти за попълване на 348 незаети места за обучение срещу заплащане. През миналата година Софийският университет беше обявил допълнителен прием за 1079 места в редовна и задочна форма на обучение, субсидирани от държавата. Планът-прием през 2016 г. и през 2017 г. е един и същ - 4916 души. ", "date": "2017.08.25", "title": "Учителската заплата вече над средната за страната"}
{"url": "https://www.24chasa.bg/novini/article/6408361", "text": "Мъж, осъден за убийство на двама души през 1987 г., беше екзекутиран в американския щат Флорида със смъртоносна инжекция, включваща медикамент, който никога досега не е бил използван при изпълнение на смъртни наказания в САЩ, предадоха Ройтерс и Асошиейтед прес, като се позоваха на властите. 53-годишният Марк Джеймс Асей беше първият бял мъж, екзекутиран във Флорида за убийство на чернокож мъж, откакто щатът възобнови смъртното наказание през 1970-те години. Оттогава във Флорида са екзекутирани най-малко 20 чернокожи мъже за убийство на бели жертви, предаде БТА. Смъртоносната инжекция включваше три медикамента, в това число анестетика етомидат, критикуван от някои като недоказан при екзекуции. Той замени препарата мидазолам, чието набавяне стана по-трудно, след като фармацевтични компании започнаха да отказват да го предоставят за екзекуции. Асей, който беше осъден на смърт за убийството на двама мъже по расистки подбуди, е първият екзекутиран затворник във Флорида от година и половина.", "date": "2017.08.25", "title": "Екзекутираха мъж, осъден за две убийства, със смъртоносна инжекция във Флорида"}
{"url": "https://www.24chasa.bg/novini/article/6408371", "text": "САЩ и НАТО ще разширят обучението на афганистанските сили за сигурност, които участват в мисията \"Решителна подкрепа\" на алианса, каза командващият войските на САЩ и НАТО в Афганистан генерал Джон Никълсън, цитиран от ДПА. \"Повече съветници от САЩ и НАТО означават засилване на обучението във военните училища\", заяви Никълсън на пресконференция в Кабул, предаде БТА. Той също така спомена за увеличаване на военновъздушните сили на Афганистан и на сравнително успешните специални сили, чиято численост се предполага, че ще бъде удвоена на 30 000 души до 2020 г. Изявлението беше направено дни след като американският президент Доналд Тръмп представи нова стратегия за войната в Афганистан.", "date": "2017.08.25", "title": "САЩ и НАТО ще разширят обучението на \nафганистанските сили"}
{"url": "https://www.24chasa.bg/novini/article/6408375", "text": "Европейските държави са готови да започнат да връщат бежанци в Гърция, след като мигрантите, искащи да се съберат със семейства си (предимно в Германия), подготвят протести в Атина, пише The Guardian, предаде БТА. Германия е подала почти 400 молби за преселване, отбелязаха служители в Берлин и източници от правителството в Атина. Обединеното кралство, Франция, Нидерландия и Норвегия също са поискали мигранти да бъдат върнати в Гърция. „Оформянето на документацията започна и очакваме връщанията да стартират следващия месец“, обясни гръцкият министър на миграцията Янис Музалас. „Ще започнем със символичен брой като жест на приятелство (към другите държави от ЕС)“, допълни министърът.", "date": "2017.08.25", "title": "Държавите от ЕС започват да връщат бежанци в Гърция"}
{"url": "https://www.24chasa.bg/novini/article/6408385", "text": "Има опасност учениците да се включат в този конфликт, а ролята на директора е да обединява, не да разединява. В случая няма как Министерството на образованието да се намеси, това е работа на регионалния инспекторат. Това заяви заместник-министърът на образованието Таня Михайлова пред Би Ти Ви по повод ескалацията на напрежението в Софийската математическа гимназия след уволнението на преподавателката по математика Петя Тодорова. Г-н Антони Стоянов трябва сам да подаде оставка. Това е негово решение. Той не изпълнява функциите си на директор, лично с него трудно успявахме да говорим още от 12 юли, когато стана ясно, че е уволнена учителката по математика Петя Тодорова. Странно е, че стои в кабинета си по време на отпуската си. Доколкото знам, г-н Стоянов не е подал искане за допуск до училището по време на отпуск, а в същото време не позволява това на другите учители. Санкция към директора Стоянов най-вероятно ще има въз основа на протокола от проверките, каза още Михайлова. Обидно е, че на г-жа Петя Тодорова е предложен граждански договор, и то сега, след нейното уволнение от страна на директора. Родителите искат този учител да преподава на техните деца, това е доверие към нея, поясни още зам.-министърът.", "date": "2017.08.25", "title": "Има опасност и учениците да се включат в конфликта в Софийската математическа гимназия"}
{"url": "https://www.24chasa.bg/novini/article/6408392", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството. Във връзка с подмяна на сградно водопроводно отклонение на ул. „6“, кв. „Враждебна“, се налага спиране на водоподаването от 9:30 до 17:00 часа на клиентите на „Софийска вода”, живеещи в района на: ул. „6“, и ул. „39“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „6“ пред № 4А. В петък във връзка с реконструкция на уличен водопровод на ул. „Панайот Волов“, кв. „Кремиковци“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Свети Георги Победоносец от ул. „Панайот Волов“ до ул. „Радивоя“ ул. „Димитър Стефанов Казака“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Свети Георги Победоносец“ и ъгъла с ул. „Димитър Стефанов Казака“. Във връзка с монтаж на спирателни кранове на ул. „Липа“, с. Доброславци, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. \"Градинарска\" от ул. \"Липа\" до ул. \"Житенски път\", Бивш стопански двор. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Липа“. Във връзка с подмяна на сградно водопроводно отклонение на ул. „3“, кв. „Обеля“, се налага спиране на водоподаването от 9:00 до 15:00 часа на клиентите на „Софийска вода”, живеещи в района на: ул. „3“ от ул. „Ефрем Чучков“ до ул. „5“; ул. „5“ от ул. „3“ до ул. „Ефрем Чучков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „3“ на ъгъла с ул. „5“. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2017.08.25", "title": "Вижте къде спират водата в София днес"}
{"url": "https://www.24chasa.bg/novini/article/6408395", "text": "Американският президент Доналд Тръмп разговаря по телефона с египетския президент Абдел Фатах ас Сиси и му каза, че има желание да развива двустранните отношения и да преодолее евентуалните пречки в тази насока, заяви канцеларията на Сиси, цитирана от Ройтерс. Двамата са разговаряли два дни след като запознати източници казаха, че САЩ са решили да спрат помощ в размер на 95,7 милиона долара за Египет и да забавят още 195 милиона долара, тъй като Кайро не е постигнал напредък в спазването на човешките права и демокрацията, предаде БТА. \"Президентът Абдел Фатах ас Сиси получи телефонно обаждане от президента на САЩ Доналд Тръмп, който потвърди силата на приятелството между Египет и САЩ и изрази своето желание да продължи да развива тези отношения и да преодолее всякакви пречки, които могат да ги засегнат\", заяви канцеларията на Сиси.", "date": "2017.08.25", "title": "Тръмп иска да развива отношенията между САЩ и Египет"}
{"url": "https://www.24chasa.bg/novini/article/6408397", "text": "510 души се борят срещу пожара в Кресна. Очакваме да се включат и доброволци от Пловдив. Тук е и екип на Столичната община. Това заяви вътрешният министър Валентин Радев пред  . Пожарът е на площ между 5000 и 7000 дка. \"Локализиран е от двете страни. Единият вертолет вече работи. Очакваме да се включи и още един. Селата са опазени. Няма опасност за къщите, но нека, ако има възрастни хора, особено в Стара Кресна да напуснат домовете си, защото опасността не е преминала\", призова Радев.", "date": "2017.08.25", "title": "Валентин Радев: 510 човека се борят с пожара в Кресна"}
{"url": "https://www.24chasa.bg/novini/article/6408400", "text": "PR експертът Ива Екимова ще създаде неправителствена организация, която да помага на деца, които са станали жертва на киберизнудване. Това съобщи самата Екимова пред Нова тв, след като преди ден разказа, че непознат мъж се е опитал да я изнудва във фейсбук. , разказа Екимова. Тя обясни, че киберизнудването застрашава момичета на възраст между 4 и 10 г. Заради липсата на комуникация в семейството и в училище, имало много случаи на деца, които дори посягаli на живота си. Затова Екимова показала чата с непознатия мъж на дъщеря си и сезирала ГДБОП. След поста й във фейсбук пък много жени написали, че срещу тях също е имало подобни опити, но най-често те блокирали човека вместо да сезират компетентните органи.", "date": "2017.08.25", "title": "Ива Екимова прави НПО след опита за киберизнудване"}
{"url": "https://www.24chasa.bg/novini/article/6408405", "text": "Цялата горна махала на село Стара Кресна беше спасена от пожара. Това каза на брифинг директорът на ГД „Пожарна безопасност и защита на населението“ (ПБЗН) гл. комисар Николай Николов, предава \"Фокус\". „Оцеля село Стара Кресна. В ранните часове на този ден обстановката беше критична. Цялата горна махала на селото беше спасена, не само 4 къщи. Трябва да подчертая, че и хората от селото сами се бяха организирали. Всички са с маркучи с вода и до сутринта бяха в готовност. Това беше критичната ситуация, иначе по периметъра не е имало критична ситуация. Тук ще видим дали някъде по деретата няма някоя изгоряла барака, за която не сме знаели. Възможно е да има някъде“, обясни гл. комисар Николов. По думите му в 9.00 часа започват да пускат хората да посетят домовете си. „Тези, които наистина са физически здрави, да отидат да навестят своите домове, да видят как са животните и пак ще ги помолим да напуснат“, добави още Николай Николов.", "date": "2017.08.25", "title": "Гл. комисар Николов: Цялата горна махала на с. Стара Кресна беше спасена от пожара"}
{"url": "https://www.24chasa.bg/novini/article/6408414", "text": "В България никой не се занимава да изследва какво има в тези кутийки, с които се зареждат наргилетата. Ние четохме много международни изследвания, които посочват, че във всички се съдържа някакво количество никотин, като в някои никотинът е повече, отколкото е в най-слабите цигари. В момента пушенето на наргиле сред тийнейджърите е страшно разпространено и е абсолютно безконтролно\", коментира главният редактор на вестник \"168 часа\" Слави Ангелов в студиото на \"Здравей, България\" по  Съдържат се и различни метали - никел, арсен, хром, олово. Във всички тези изследвания пише, че пушенето на наргиле води до изключително тежки заболявания, включително и ракови, допълва той.  Във Виетнам са започнали да решават този проблем в началото на това хилядолетие, тъй като там страшно много деца пушат наргиле. Разликата е, че във Виетнам са го правили деца, които живеят в отдалечени райони, а при нас това е мода, допълва Ангелов. ", "date": "2017.08.25", "title": "Слави Ангелов: Пушенето на наргиле при тийнейджърите е абсолютно безконтролно (Видео)"}
{"url": "https://www.24chasa.bg/novini/article/6407769", "text": "    Слънчевото бунгало в “Евксиноград” има четири спални - две големи на първия етаж и още две - на мансардния. Най-вероятно френският президент Еманюел Макрон и шармантната му съпруга Брижит са се гушкали тази нощ в постелятата на Тодор Живков, защото тази спалня е и най-представителната. Бунгалото, което всъщност е красива къща, е строено през 1975-1976 г., Съпругата му Мара Малеева умира на 23 октомври 1971 г. Людмила Живкова, която вече е председател на Комитета за култура, няма никакво отношение нито към строителството на бунгалото, нито към обзавеждането му. Офицери от УБО казват, че тя е ходила много рядко в “Евксиноград”. Бунгалото е построено в основата на стръмен бряг, пред него е неголям плаж. Наречено е Слънчево, защото през целия ден е огряно от слънцето. Недалеч от сградата се намира Слънчевият часовник, подарен от английската кралица Виктория като благодарност за спасени от българите английски моряци, претърпели корабокрушение във Варненския залив. Освен две спални на първия етаж има просторен хол, в който Живков приема и разговаря с гостите си, кухня и трапезария. До бунгалото има барбекю, както и басейн, а зад бунгалото - асансьор, който изкачвал Живков до алеята в парка. Недалеч от бунгалото се намира дом №3, днес известен като вила “Магнолия”, в който Първия отсядал при посещенията през останалите месеци на годината. Пак офицери от УБО казват, че Живков повече предпочитал да отдъхва в Сандански, отколкото в “Евксиноград”. В първите години на демокрацията никой от новите властници не отсяда в Слънчевото бунгало. Пръв се престрашава Иван Костов. След това редовно през лятото там отмарят Георги Първанов, Росен Плевнелиев и Бойко Борисов. Домакините на президентското семейство сигурно ще ги разведат из Френската градина и ще им разкажат, че първият декоративен материал за парка към двореца е донесен от Южна Франция. На две зелени площи е изграден на френското кралско семейство - френската лилия. От френски произход е и вграденият в парковата композиция фронтон. Той е част от покрива на средновековния замък “Сен Клу”, изгорял по времето на Френско-пруската война от 1870 г. В замъка, който е бивша резиденция на Бурбоните и Бонапартите, са се бракосъчетали родителите на цар Фердинанд. Фронтонът е единственият архитектурен паметник от средновековна Франция, който е пренесен и съхранен в България.", "date": "2017.08.25", "title": "Семейство Макрон в спалнята на Живков"}
{"url": "https://www.24chasa.bg/novini/article/6408280", "text": "Със заповед на премиера дойдохме на място, формиран е кризисен щаб под мое ръководство, главен комисар Николов ръководи оперативния щаб, тук са областният управител, директорът на ОДМВР-Благоевград, съобщи на брифинг от мястото на пожара в района на Кресненското дефиле министърът на вътрешните работи Валентин Радев предаде агенция Фокус. Анализирахме обстановката, доволен съм от организацията и предприетите действия досега. Овладяно е положението, преместени са хората, осигурена е безопасността им, което бе най-важното на този етап. На евакуираните жители от двете села - Сенокос и Ощава са предоставени храна и подслон. Осигурено е полицейско присъствие за охрана на имуществото на хората. Полицията ще пази собствеността им докато пожарникари, армия, местни хора и горски служители успеят да овладеят този пожар. Утре в 6 часа операцията се подновява с пълни сили. От десетки години в района не е имало пожар с такъв обем, но в тази ситуация имаме съдействието на министъра на отбраната и вицепремиера Красимир Каракачанов, а също и контакт и готовност за съдействие при необходимост и от Министерство на здравеопазването, поясни Радев. Най-важното, което докладвахме и на премиера е, че няма опасност за жителите на двете села – Ощава – с 72-ма жители и Сенокос – с 43 д. население. Хората са изведени и обгрижени, включително и с медицинска помощ. Тази нощ на терен ще останат около 130 души пожарникари и горски работници, отделно полицията ще пази селата. Целта на дежурството през нощта е да не допуснем внезапно разрастване на пожара, съобщи на брифинга директорът на ГД „Пожарна безопасност и защита нанаселението“ главен комисар николай Николов. Утре сутрин, към 6 часа около 500 души ще бъдат в района на пожара, в това число пожарникари, военни, доброволци, 2 хеликоптера, 4 водоноски и повече от 34 пожарни автомобила. Важно е да успеем да овладеем обстановката още докато е хладно сутринта. Пожарът е с дължина 7 км в двете посоки. Необходими са много сили и техника за погасяването. В 7 часа ще се включи първият хеликоптер, в 7.30 – втори. Модулните формирования от армията ще се включат по целия периметър, поясни Николов. Разбираемо е хората да се притесняват за къщите и имотите си. Затова утре, ако е необходимо, ще доведем хората до селата, за да нахранят животните и пак ще ги изведем, за да изключим всяка опасност за живота им, допълни главният комисар.", "date": "2017.08.25", "title": "Валентин Радев от района на пожара: Полицаи пазят имуществото в двете евакуирани села"}
{"url": "https://www.24chasa.bg/novini/article/6408347", "text": "Организацията \"Уикилийкс\" публикува в четвъртък нова серия документи за кибершпионажа на ЦРУ, които засягат редица американски служби за сигурност, включително министерството на вътрешната сигурност, Агенцията за национална сигурност и Федералното бюро за разследване, предаде ТАСС, съобщи БТА. Според изявление на официалния сайт на Уикилийкс, организацията публикува секретни документи от проект на ЦРУ, кръстен \"Експрес лейн\". \"Експрес лейн\" се инсталира и стартира от Отдела на техническите служби на ЦРУ под предлог на ъпдейт на програмите. В резултат агенцията е получавала достъп до базите данни на другите служби без тяхно знание. Въпросната публикация е част от документите от серията \"Волт-7\", едно от най-големите изтичания на документи на ЦРУ. Те включват почти 10 000 документи и файлове, съхранявани в изолираната вътрешна мрежа на Центъра по киберразузнаване. Самият Център се намира в централата на ЦРУ в Ленгли, щата Вирджиния. Уикилийкс започна да публикува данните за методите за кибершпионаж на ЦРУ на 7 март тази година.", "date": "2017.08.25", "title": "\"Уикилийкс\" публикува нова серия документи за кибершпионажа на ЦРУ"}
{"url": "https://www.24chasa.bg/novini/article/6408350", "text": "Тропическата буря Харви прерасна в ураган, който заплашва да засегне американската петролна промишленост в Мексиканския залив, предадоха световните агенции. Метеоролозите заявиха, че Харви ще бъде най-силният ураган, който ще връхлети континенталната част на САЩ от 12 години. При достигането си до сушата той ще бъде от категория 3, предаде БТА. Според прогнозите скоростта на вятъра може да достигне от 178 до 208 км/ч, когато ураганът достигне крайбрежието на щата Тексас в началото на уикенда, каза Националният център по ураганите на САЩ. Ураганът може да причини тежки наводнения, а валежите е възможно да достигнат количество от 76 см. Губернаторът на Тексас Грег Абът издаде обявление за бедствие в 30 окръга. Населени места на пътя на урагана започнаха евакуация, а енергийни фирми затвориха рафинерии и крайбрежни петролни и газови платформи. Компанията \"Коноко Филипс\" заяви, че временно спира сондажите в находището \"Игъл Форд\" и работата на пет платформи заради наближаващия ураган. Тя евакуира целия си несъществен персонал от района на находището и от крайбрежните си платформи в американската част на Мексиканския залив. Засега производството на петрол от двата района не е засегнато.", "date": "2017.08.25", "title": "САЩ се готвят за голям ураган"}
{"url": "https://www.24chasa.bg/novini/article/6408418", "text": " Това съобщи директорката на детската градина във Варна, в която работи Шиндова пред  . Директорката на детската градина Ивелина Иванова обясни, че Шиндова работи там от година и половина. \"Дистанцираме се от тази позиция. Нашата детска градина работи от дълги години с деца, които имат специални образователни потребности. Учителката ще си понесе вината за казаното. Етичната комисия ще реши какво наказание ще й бъде наложено\", обясни Иванова. Шиндова била млад учител. Децата я обичали, което означавало, че си върши добре работата. В нейната група също имало деца със специални образователни потребности.", "date": "2017.08.25", "title": "Наказват учителка, нарекла деца с увреждания \"зверски опасни\""}
{"url": "https://www.24chasa.bg/novini/article/6408439", "text": "Трима души са загинали при катастрофи през последното денонощие, съобщиха от МВР. На територията на страната са станали 13 произшествия. Ранени са тринадесет човека, като за един от тях има опасност за живота. В София са регистрирани 123 леки и две тежки катастрофи, при които са пострадали трима.                                                                                                                                                                                                                                                                                                                       ", "date": "2017.08.25", "title": "Трима души са загинали при катастрофи през денонощието в страната"}
{"url": "https://www.24chasa.bg/novini/article/6408423", "text": "Президентът Макрон да се превърне от френски в европейски лидер - това е тенденцията и тази визита трябва да се разглежда в този аспект. Това каза бившият външен министър Соломон Паси пред  . Сега е моментът да отправим няколко благодарности към Франция. Първата е за срещата на президента Митеран с български интелектуалци през 1989 г. - закуската във френското посолство в София подпомогна да падне режимът в България. След това президентът Саркози, който дойде в София по повод освобождаването на медиците в Либия, както и други визити на френски президенти, каза Паси. В момента България има много по-.голяма тежест заради предстоящото председателство на Европейския съвет на ЕС, смята Соломон Паси. Макрон иска задълбочаването на европейската интеграция преди съюзът да се разреши. Преди 2 г. една от българските корабостроителници успя да построи и да продаде боен кораб в чужбина, а сега е изключително изгодно да търсим европейска кооперация - цената ще бъде по-добра, данъците ще дойдат в нашия бюджет, а ако имаме възможност да излезем на външни пазари с Франция ще е великолепно. Франция ще е много подходящ партньор, ако създадем една военна база на Черно море, смята Паси. Ако получим подкрепата на Франция за Шенген и влизането в еврозоната, ще бъде голям успех, посочи Паси. Навършиха се 27 г. от речта, с която навремето призовах да излезем от Варшавския договор. Но защо не сега Европейският съюз да стане колективен член на НАТО, каза още Паси. Той предложи по време на българското председателство да се постави въпросът за финансирането на общи европейски проекти за отбрана.", "date": "2017.08.25", "title": "Соломон Паси: Визитата на Макрон у нас е част от тенденцията той да се превърне от френски в европейски лидер"}
{"url": "https://www.24chasa.bg/novini/article/6408459", "text": "В Евксиноград тече подготовка за официалното посрещане на френския президент Еманюел Макрон. Той ще бъде посрещнат с почести от българския си колега Румен Радев пред резиденцията в 10 ч. След това двамата ще се оттеглят за разговори. В 11:30 ще дадат пресконференция, на която ще оповестят за какво са разговаряли. ", "date": "2017.08.25", "title": "Ето как в Евксиноград се готвят за официалното посрещане на Макрон (Снимки)"}
{"url": "https://www.24chasa.bg/novini/article/6408455", "text": "Скандално известният бизнесмен Стоян Стоянов - Златния е бил пребит и наръган с нож през изминалата нощ в София. Нападението е станало пред дома му в столичния квартал \"Банишора\",  Стоянов е наръган 6 пъти с нож. Сигналът в полицията е дошъл от дежурния полицай в \"Пирогов\", където пострадалият е бил откаран. В момента той е в тежко състояние с множество рани и контузии. Стоянов стана скалнадлно известен у нас. Има множество криминални регистрации в МВР. Преди време беше обвинен в склоняване към проституция на малолетни момичета. Преди това бизнесменът организираше и модни конкурси на различни места в страната. Има още един наръган тази нощ в София, но няма нищо общо с инцидента със Златния.", "date": "2017.08.25", "title": "Наръгаха Стоян Златния, в тежко състояние е"}
{"url": "https://www.24chasa.bg/novini/article/6408517", "text": "70-годишен мъж е загинал при пожар в дома му в град Съединение. Това каза инсп. Цвятко Дешев, говорител на Областно управление „Пожарна безопасност и защита на населението“ в Пловдив, предаде \"Фокус\". По думите му, сигналът за горяща къща на ул. „Кракра“ №2 в град Съединение е подаден в 13:32 часа вчера. На мястото на пожара са били изпратени два противопожарни автомобила. Открито е тялото на 70-годишен мъж, загинал в резултат на получени изгаряния. Вследствие на пожара са унищожени 80 кв. метра покривна конструкция и котел на твърдо гориво. „Спасена е сградата, но има загинал. Причините за възникване на пламъците са в процес на изясняване“, посочи инсп. Цвятко Дешев.", "date": "2017.08.25", "title": "70-годишен загина при пожар в дома си в град Съединение"}
{"url": "https://www.24chasa.bg/novini/article/6408533", "text": "С посрещане на главния вход на двореца в \"Евксиновград\" започна официалната част от посещението на президента на Франция Еманюел Макрон в България. Макрон и съпругата му Бриджит бяха посрещнати от българския държавен глава и неговата първа дама Десислава. След церемонията двамата президенти се оттеглиха за разговор на четири очи.  По-късно през деня Макрон има среща и с премиера Бойко Борисов, който го посрещна късно вечерта в четвъртък на летището във Варна. Еманюел Макрон предава на живо във фейсбук посрещането си в \"Евксиноград\".                             ", "date": "2017.08.25", "title": "Вижте как Радеви официално посрещнаха Макрон в Евксиноград (Видео + Снимки)"}
{"url": "https://www.24chasa.bg/novini/article/6408542", "text": "Министърът на околната среда и водите Нено Димов изпрати рейнджъри от Дирекцията на „Национален парк Пирин“ да се включат в гасенето на пожара в Кресненското дефиле, съобщиха от пресцентъра на Министерство на околната среда и водите. Целта е да помогнат на включилите се в борбата с огнената стихия над 500 пожарникари, местни хора, фирми, горски служители и военни. В акцията участват два хеликоптера, четири водоноски и повече от 34 пожарни автомобила. За по-ефективно противодействие и навременно потушаване на горски пожари, всяка година Дирекцията на „Национален парк Пирин” и Районните служби за пожарна безопасност и защита на населението в прилежащите на парк общини подписват споразумение за съвместна дейност. Пожарът е локализиран от две страни, но е с дължина 7 км в двете посоки. Опасността обаче не е преминала, особено за Стара Кресна. Огънят e унищожил до момента над 5000 декара сухи треви и иглолистни гори.", "date": "2017.08.25", "title": "Министър Димов изпрати рейнджъри\nда помагат за пожара в Кресненското дефиле"}
{"url": "https://www.24chasa.bg/novini/article/6410269", "text": "Полицията в Лондон е обезвредила мъж, който е атакувал с мачете полицай през двореца \"Бъкингам\". Сцената се е разиграла пред стотици туристи в центъра на английската столица. Друг пък бе разстрелян от полицията в центъра на Брюскел, като също размахмал мачете. 30-годишен сомалиец крещял \"Алах акбар\" на булевард \"Емил Жакмен\". Той бе посочен от Ислямска държава като задължителна цел на атентатори - самоубийци, които да газят хората, като в Барселона. ", "date": "2017.08.25", "title": "Мъж с мачете атакува полицай пред двореца \"Бъкингам\", друг е застрелян в центъра на Брюксел"}
{"url": "https://www.24chasa.bg/novini/article/6409791", "text": "                  Вече 16 години бившият ватман Явор Иванов е в Централния софийски затвор, където излежава доживотна присъда без право на замяна за убийството на двама свои колеги. През 2000 г. 25-годишният тогава мъж, на пръв поглед кротък и затворен, ликвидира в рамките на 4 месеца 23-годишния Лазар Колибаров и 28-годишната Анита Методиева. От ревност. Влюбен бил в Анита, а тя харесвала Лазар. Година по-късно Явор е осъден. Оттогава е в килия в първи отряд на затвора. Това е най-тежкият отряд и зона с повишена степен на сигурност, в който са осъдените до живот. Режимът е специален. също като него с доживотна присъда. Имат телевизор, който обаче е на съкилийника му. От дълги години Явор се труди като помощник-чистач в групата на половин щат. Мълчалив, затворен, неконтактен, описват го в затвора. Вече е на почти 42 г., ще ги навърши през ноември. Дистанциран е от колективните мероприятия, казаха от затвора. Не се включва в спортните прояви, не прави картички, не рисува, не се моли в двата храма в затвора - православния и евангелския, не участва в подготовката на коледните и великденските тържества. Не пуши. Избирателен е в контактите си с останалите затворници. Рядко общува с тях, почти не им продумва. Не е наказван, не е буен и не влиза в пререкания с другите лишени от свобода. Носи дочени дрехи и яде, каквото предлага затворническата кухня. Не иска свиждания. Отказва всякакви контакти с външния свят. Отклони и поканата за разговор с екип на “24 часа”. На искането за среща написал, че не желае да говори за каквото и да било. Съжалява за стореното, макар и да не го е казвал, убедени са служители от затвора. С годините е разбрал колко нелепо е това, което е извършил. Отказва срещи от срам, няма претенции, защото съзнава, че човек, отнел живота на двама млади свои колеги, не може да има изисквания, смятат в затвора. Явор е неконтактен, тих, дори плах и саможив до началото на 2000 г. Постъпва на работа като ватман през юли 1996 г. Оттогава познава и колежката си Анита, 3 години по-голяма от него. Двамата карат мотриса по линия №9. През 1998 г. на работа в депото постъпва и Лазар Колибаров, също ватман на трамвай №9. Никой не знае как и защо, но през април 1999 г. Явор започва да проявява интерес към Анита. Според спомени на ватманите искрата пламнала внезапно, когато се засекли в сервиза и Анита изрекла нещо от типа на: “Явор е моят кавалер”. По-късно той ѝ признава за чувствата си, но тя го облъсква. “Около 10-15 пъти съм се опитвал да говоря за чувствата си, но тя реагираше все по същия начин, макар и с леки нюанси. Само веднъж на рождения ѝ ден отидох при нея, дадох ѝ цветята и подаръците. Поне според мен доста се зарадва и каза, че може би не ги заслужава”, признава той пред психолозите след двете убийства. Анита, която е засмяна, контактна и влюбена в работата си млада жена, изглежда привлечена от колегата си Лазар. Това не убягва на Явор. Става нервен, раздразнителен, невъздържан. Все по-често изригва към майка си: “Жените са едни и същи, тях само бой ги оправя и теб баща ми все по-често трябва да те бие”, крещи той. Въпреки че опитите му да се сближи с Анита удрят на камък, Явор надявайки се, че тя ще откликне на чувствата му. Той следи как се развиват отношенията ѝ с Лазар. “Бях си взел един бинокъл и с него видях, че Анита му се беше увесила на врата, а твърдеше пред мен, че не е такава. Донякъде гледах на Лазар като на пречка към Анита. Опитвах се и аз да се разбирам с нея, но не ставаше”, признава Явор. През пролетта на 2000 г. той решава, че единственият път за сърцето на Анита минава през убийството на конкурента му. Явор хладнокръвно започва да планира смъртта на Лазар. В края на април 2000 г. отива на битака в кв. “Малашевци” и се свързва с амбулантни търговци, за да му намерят оръжие. Уговарят се да се срещнат на следващия ден. Така Явор си набавя пистолет “Уебли и Скот” със заглушител и 20 патрона. За да провери как работи оръжието, младият ватман го изпробва в тунела под НДК откъм Перловската река. Там стреля два пъти по празна бутилка от шампанско, а после събира гилзите. Два дни по-късно прострелва оръжието отново, но този път в кв. “Западен парк”. Мишената му е парче от стиропор, по което гърми три-четири пъти. Третият му опит на стрелец е в тунела пред театър “София”. Като ватман той добре познава местата в София, които са хем безлюдни, хем шумни. и решава, че най-подходящото място да го ликвидира е последната спирка на обръщалото в кв. “Хладилника” или на спирката в кв. “Дървеница”. Това трябвало да стане, когато Лазар е трета смяна и кара последната мотриса. Така се стига до 13 май 2000 г. В този ден Лазар е последната смяна. Около 22 ч Явор напуска дома си в кв. “Овча купел” и около 23,30 ч вече е на спирка РУМ на бул. “Черни връх” в посока от “Лозенец” към центъра. Прикрит в мрака, той чака появата на трамвая, управляван от Лазар. Шом го вижда да се задава откъм центъра, Явор пресича булеварда, качва се от първата врата, влиза в кабинката на водача и сяда от лявата му страна. Лазар не се изненадва, защото му се е случвало и друг път да вози в кабинката си колега. Това е обичайна практика между ватманите. Явор му казва, че се връща от гости и ще му е по-удобно да се придвижи с мотрисата, защото живее близо до депото. В найлонова торбичка носи пистолета. Когато стигат на последната спирка “Хладилника”, двамата ватмани изчакват окъснелите пътници да слязат, за да потеглят към депото. Щом Лазар затваря вратите, така както е седнал, Явор бърка в торбето, вади оръжието и го насочва в тила на колегата си, който през това време попълва пътния лист. Той пада по очи на таблото. Следват още два изстрела в тялото му. “Ревността няма нищо общо, тя е на десети план. Лазар имаше връзка с Анита, но не беше това. Не може човек да работи две години като ватман, да го качат на мотриса, а Анита да твърди наляво-надясно, че тя ще помага на него. Може би беше завист”, казва той. След като разстрелва Лазар, Явор отваря първата врата на мотрисата и си тръгва. По пътя към дома си взема такси до Нов български университет, а оттам продължава пеша. Скрива оръжието в гардероба в стаята си. Трамвай №9, управляван от ватмана Лазар Колибаров, не се прибира в депо “Красна поляна”. Обикновено последната мотриса се връща около 0,15 ч. От депото пращат контролна кола да го търси по линията и малко преди 1 ч тя стига до “Хладилника”. Там колегите му виждат трамвая да стои с отворени врати. Лазар е Тогава те забелязват кръвта по таблото. Вестта за убития ватман се разнася светкавично. Колегите му спонтанно се вдигат на протест. В депото пристигат полицейски шефове, за да им обещаят сигурност. Според една от версиите младият ватман е застрелян от мутри, с които се скарал за пътен инцидент. Криминалистите разпитват работещите в депото. Явор пред Анита. Мисли, че като е разчистил конкурента си, пътят към сърцето на колежката му вече е открит. Кани я на срещи, тя отказва и става все по-хладна. “Аз можех да ѝ дам обич, но безизходността на положението ме накара да я убия. Това означаваше да се самозалъгвам докрай. Мисля, че доста съм съм се борил за любовта”, признава Явор. Той прави писмен план как да убие Анита. Решава, че най-подходящото място да ликвидира колежката си е между площад “Възраждане” и подлеза на НДК. Предвидливо с щанга разпечатва и размества капака на шахтата, която се намира на завоя в тунела под НДК. Още преди да се развидели на 20 август 2000 г., Явор излиза от дома си в “Овча купел” и тръгва към депото. Облечен е с черно долнище на анцуг, фланелка, червено платнено яке, обут е с кубинки. В найлонов плик носи пистолета. Около 4,30 ч се качва от първата спирка в трамвайната мотриса №2057, която се движи по линия №9, управлявана от Анита. Застава до кабинката на ватмана, докато пътуват, в трамвая няма други пътници. Не си говорят. “Няколко пъти, докато се возех в трамвая, вдигах пистолета, но се колебаех. Чак на “Възраждане” можах да натисна спусъка с много неприятно чувство. непоносимо Отчаяние и гняв, че се е стигнало дотам. Гняв и към нея, и към мен. След като го извърших за секунди изпитах облекчение, но пак започнаха да ме глождят съмнения, че не е трябвало да става така”, признава ватманът. Анита е убита с един куршум в тила. Тя пада напред, а той издърпва тялото встрани и се настанява на мястото на ватмана. Кара транзит, без да спре на “Петте кьошета” и в подлеза на НДК. Спира едва след като навлиза в кривата на тунела. С влачене сваля тялото на Анита и го бута в шахтата. После потегля към “Хладилника”. Там обръща мотрисата и продължава по бул. “Черни връх”. Когато стига до кръстовището с бул. “Джеймс Баучер”, потегля по маршрута на трамвай 14. Малко след завоя спира трамвая, отваря вратите и го зарязва там. Прибира се в дома си с градския транспорт. А около 23,30 ч Явор се връща в тунела, за да заличи следите от престъплението. Вади тялото на Анита от шахтата, съблича го и го напъхва в чувал, след което го хвърля отново в шахтата. Дрехите слага в друга торба, която изхвърля във вентилационен отдушник на бул. “България”, а оръжието скрива в мазето на апартамент на родителите си. В полицията е създаден оперативен щаб за разкриване на убийството, защото сред ватманите се надига вулкан от гняв. ( Основната сламка в разследването е, че извършителят е човек, който може да кара новите чешки мотриси, които са с компютър. Оказва се, че близо 40 ватмани в София са обучени да ги управляват. След това кръгът се стеснява около мъжете, които познават Анита или са я ухажвали. Явор попада сред десетината заподозрени, останали накрая. Разпитват го няколко пъти, после започва да се оплита в показанията си. Той сам води разследващите до шахтата. По-късно по време на делото Явор твърди, че го били и затова направил самопризнания. Той не отрича, че е убил двамата си колеги, но причината не била ревност. По случая работехме под голямо напрежение, защото ватманите заплашваха, че ако не открием убиеца, ще спре градският транспорт. Имаше опасност от транспортен хаос в София, спомни си тогавашният шеф на националната полиция ген. Васил Василев. Той лично отишъл в депото, за да успокои хората, че извършителят ще бъде разкрит. “А в това време, както се казва, той е бил на първия ред”, спомня си ген. Василев. По думите му Явор се издънил на детектора на лъжата. След като не издържал полиграфа, направил самопризнания. “После пак отидох в депото, за да съобщя на ватманите, че убиецът е техен колега”, разказа ген. Василев. ", "date": "2017.08.25", "title": "Убиец на двама ватмани стана отшелник в затвора"}
{"url": "https://www.24chasa.bg/novini/article/6410232", "text": "Посолството на Република България в Берн организира изпращането на два ТИР-а с електрически болнични легла и матраци и други болнични консумативи за УМБАЛ Александровска в София. Дарението бе предоставено отново от Фондацията „Помощ и Подкрепа” към Малтийския орден в Швейцария, с която посолството в Берн от години поддържа изключително ползотворни контакти. В организацията по товарене и изпращане на транспортите за България се включиха служители на посолството и доброволци. В рамките на създаденото добро сътрудничество с фондацията, от септември 2015г. досега посолството на Република България в Берн реализира вече близо 17 хуманитарни акции за различни болници в България - Първа специализирана акушеро-гинекологична болница за активно лечение „Света София” гр. София, МБАЛ Казанлък, МБАЛ Силистра, МБАЛ „Света Анна” във Варна, болница Пирогов, Александровска болница, МБАЛ Русе, МБАЛ Свети Георги Пловдив, МБАЛ Петрич, МБАЛ Харманли, а през лятото на 2016г. посолството организира, със съдействието и на БЧК, посещение в България на директора на Фондацията „Помощ и Подкрепа” към Малтийския орден в Швейцария, г-н Гуидо Щьокли, в рамките на което той посети български болници и се запозна на място с приложението на дарените от организацията обзавеждане, консумативи, помощни средства и др. Фондация „Помощ и Подкрепа”. Това е най-голямата организация на Малтийския орден в Швейцария. Основана е през 1994г, като само за последните две години организацията е изпратила по целия свят над 400 TIR-a и над 20 корабни контейнера хуманитарна помощ за страни от целия свят.", "date": "2017.08.25", "title": "Посолството ни в Швейцария пак изпрати дарения за Александровска болница в София"}
{"url": "https://www.24chasa.bg/novini/article/6409989", "text": "Първата дама на Франция Брижит Макрон пристигна сутринта на официалната церемония в “Евксиноград” облечена в дизайнерска рокля на “Луи Вюитон”. Тъмносиният тоалет е украсен с два тесни набрани волана при бюста. Единият е обшит с пайети, оформящи шарки на питон. В петък сем. Макрон беше на официално посещение в Румъния, където 64-годишната дама отново заложи на тъмносин модел на същата марка. Роклята, с която бе в България, е с любимата дължина на Брижит Макрон - пет пръста над коляното, с която предизвика бурни дискусии в световните медии при първите си публични появи. Първата дама на Франция беше с чорапогащник и затворени обувки, както е прието да са облечени дамите на официални събития според строгия дипломатически протокол, който обаче отдавна е нарушен, тъй като 21 в. разчупи табутата и традициите. За визитата си у нас тя избра класически черни кожени обувки с тънък ток и остри върхове. Отново са на “Луи Вюитон”. Елегантните обувки са с 10-сантиметров ток, а цената им е $ 745 Модната къща предлага и по-нисък вариант, чиято височина е 6,5 см. С приблизително такава височина бяха сандалите в екрю на Десислава Радева. За разлика от своята гостенка тя се спря на модел с отворени пети и пръсти, без чорапогащник. Съпругата на българския президент не отстъпваше по елегантност на френската първа дама. Десислава бе със светлосиня рокля до коляното с големи декоративни бели копчета и леко разкрояваща се в долната си част. Тоалетът е от колекцията пролет-лято 2017 г. на “Долче и Габана” и струва около 1450 евро. Радева взела тоалета специално за случая назаем, часове след края на визитата на Макрон роклята бе върната. Тоалетът е подбран според протокола за случая - разходката в градината и неформалната обстановка, в която премина срещата между първите дами, коментираха специалисти. Радева бе със  празника на Варна Преди време от “Дондуков” 2 обясниха, че тя няма свой бюджет за тоалети и каквото и да купи, го прави с лични средства и от заплатата на мъжа си. В реклама за България се превърна срещата ѝ с мадам Макрон, докато политическите мъже обсъждаха държавни дела. Протекла като между добри познати, двете се разбирали добре и разговорът вървял свободно, разказаха наблюдатели. Брижит била много земен човек и двете със съпругата на Радев си паснали много. По програма срещата им трябваше да продължи до 13,30 ч, Първо двете се разходиха до ботаническата градина и двореца в Балчик. Брижит била толкова очарована, че на няколко пъти изразила съжаление, че Еманюел не е с нея да види тези красоти. И заявила, че има малко места по света, където иска да се върне пак, но това е едно от тях. Докато се разхождали из градините с рози, Радева ѝ разказала за българската роза, чието етерично масло е в основата на много световни козметични и парфюмерийни марки и се цени и във Франция. След това двете дегустирали вино от избите на двореца - пино ноар с розови листа, което толкова харесало на френската първа дама, че тя настояла да бъде опитано и от всички от екипа ѝ. В градината те били спирани от много посетители за снимки. Брижит си поговорила с френски туристи, а Г-жа Макрон дори съжалила, че не си е взела бански. Дамската среща продължила с обяд в известен ресторант с невероятна гледка към морето. Там танцьори от Варна им представили типичния за региона фолклорен танц с дървени лъжици. Десислава изненадала гостенката си с красива картина с българска шевица и с две книги на френски език - “Време разделно” на Антон Дончев и за България - “Розата на Балканите”. Брижит пък подарила на домакинята си порцелан от най-старата френска фабрика. Преди да се разделят, Радева показала на гостенката си френската “следа” в двореца в Евксиноград - под главната тераса е вграден централният фронтон от покрива на замъка Сент Клу, в който са се венчали родителите на Фердинанд. Той изобразява френския кралски герб. След разрушаването на замъка е бил пренесен камък по камък в България във вагон на “Ориент-експрес” през 1891 г. ", "date": "2017.08.25", "title": "Деси Радева взела дизайнерската рокля само за срещата с Макрон, върнала я веднага"}
{"url": "https://www.24chasa.bg/novini/article/6410251", "text": "Мъж беше прострелян в центъра на Брюксел тази вечер, след като нападнал с мачете двама войници с нож, съобщи белгийската телевизия, цитирана от Ройтерс. Според белгийската телевизия не е ясно дали мъжът е оцелял. Засега брюкселската полиция не е открита за коментар, съобщи БТА.                                                                                                                                                                                                                                                                                                                       ", "date": "2017.08.25", "title": "Мъж беше прострелян в Брюксел, след като нападна с мачете войници"}
{"url": "https://www.24chasa.bg/novini/article/6410130", "text": "До края на годината България да влезе в Шенген, да отпадне граничният контрол за български граждани в ЕС и да бъде приета новата директива за командированите работници в ЕС, както настоява Франция. За това се договориха премиерът Бойко Борисов и президентът на Франция Еманюел Макрон, стана ясно от изявленията им след срещата в правителствената резиденция “Евксиноград” край Варна. Франция подкрепя присъединяването на България към Шенген, каза президентът Макрон. Освен това страната ни трябвало активно които трябва да доведат до реформиране на безграничното пространство. “До 2-3 месеца тези разговори за новия Шенген трябва да приключат и България да е част от него”, заяви от своя страна премиерът Борисов. “За България е изключително важно да има подкрепата на Франция за Шенген, еврозоната и за индустриално сътрудничество”, допълни министър-председателят. “България е външна граница на ЕС и я охранява много добре”, заяви Макрон. Според него страната ни вече трябваше да е част от Шенген, тъй като изпълнява критериите от 2011 г. “Волята на България е да бъде пълноправен член на ЕС. Такава е волята и на Франция”, подчерта в изказването си президентът Макрон. България трябва да бъде пълноправен член и на общата европейска отбрана, допълни още той. Френският президент също посочи края на годината като срок, в който България да бъде включена във всички инициативи и проекти на ЕС. “България е избрала да бъде член за пример на съюза и да осигурява външната граница на ЕС”, допълни Макрон. Ангажимент за присъединяването ни към Шенген френският президент пое и пред нашия държавен глава Румен Радев. “Очакваме подкрепа за бързо присъединяване на България към Шенген. Както и активно включване на България във всички дискусии за изграждане на нови правила в Европа. Защото Шенген е крещящ пример как правилата се променят в движение”, заяви пък българският президент. Франция подкрепя и присъединяването на България към преддверието на еврозоната, гарантира още президентът Еманюел Макрон. “Това искане на България е абсолютно легитимно”, допълни той и подчерта, че страната ни изпълнява изискванията, за да приеме еврото като валута. “Трябва да сложим край на границата между Изтока и Запада, на страни в Шенген и страни извън Шенген, на страни от еврозоната и страни извън нея”, заяви Макрон. Той и Борисов са договорили и подписването на няколко споразумения за индустриално сътрудничество и участие на френски фирми в модернизацията на българската армия, обяви френският президент. След няколко седмици те ще бъдат подписани при посещение на българските министри на отбраната Красимир Каракачанов и на икономиката Емил Караниколов в Париж. Конкретика не бе посочена, но Франция проявява интерес да ни продаде патрулни кораби и бойни машини за пехотата. Българското условие е те Макрон подчерта важността на общата европейска отбрана и даде пример с “Евксиноград”. “Виждате това прекрасно място. То е на 2 ч от Крим и на толкова от Турция. Това място е в сърцето на действителните залози в сферата на сигурността”, каза гостът. След срещата си с Макрон премиерът Борисов благодари на българския държавен глава Румен Радев, че са защитавали абсолютно еднакви позиции пред френския президент. България подкрепя предложението на Франция за промяна в директивата на ЕС за командированите работници. Борисов и Макрон обаче са се разбрали тази тема да бъде разделена от друго френско искане за нов режим на международните превози в Европа. Директивата за командированите работници предвижда българският работник да получава колкото френския, когато е командирован да свърши някаква работа във Франция, обясни Макрон. България подкрепя това предложение и ще се постарае директивата да бъде приета до края на годината, обясни пък Борисов. “Трябва ли работникът от Източна Европа да живее в скотски условия и да получава по-малко заплащане? Не”, заяви българският министър-председател. Франция предлага ограничаване на командироването на работници в друга страна от ЕС до 1 година, а не както е в момента до 3. Искат се и по-високи заплати на командированите работници и плащане на осигуровки в страната, в която са пратени. Българските синдикати подкрепят плана, но според работодателските организации той е опасен за работниците и бизнеса у нас. Приемането на предложенията на Еманюел Макрон обаче трябвало да стане, като се отчетат и опасенията на противниците на промените като Унгария и Полша, допълни той. Борисов пое ангажимента да разговаря с полската министър-председателка Беате Шидло по темата при нейна визита в България в края на септември. До момента Полша е най-яростният противник на френското предложение за командированите работници. От “Евксиноград” Макрон нападна Полша по темата, тъй като страната категорично му опонира по въпроса. По думите на френския държавен глава България ще го подкрепи и планът ще бъде приет, тъй като за влизането му в сила е нужно квалифицирано мнозинство от европейските държави, а не единодушие. “Полша и Унгария са наши приятели и важни членове на ЕС”, подчерта Борисов пред френските журналисти и обясни, че не трябва да се допуска държави от съюза да влизат в открита конфронтация. Борисов подчерта обаче, че основният въпрос при европейския пазар на труда трябва да бъде как да бъде увеличено заплащането в страните от бившия социалистически блок, за да не търсят хората от тях работа на Запад. Според премиера заради това трябвало да бъде продължено с кохезията в ЕС, която включва и европейските фондове. Освен със социалния дъмпинг Европа трябва да се бори и с данъчния дъмпинг, както и с корпоративния, подчерта след разговора си с Макрон пък българският президент Румен Радев. И посочи, че не е правилно работниците на едни и същи компании в клоновете в Източна Европа да получават по-ниски заплати от колегите си в западните. Радев поиска и изработване на инвестиционна политика, която да сближи нивата на заплащане и жизнения стандарт в старите и новите членки на ЕС. Според него предложенията на Макрон трябва да се включат за обсъждане в по-голямата тема за социална Европа. Второто френско предложение за промяна в режима на международните превози засега не среща българската подкрепа. Причината е, че ще се увеличат разходите на българските тираджии и те ще станат неконкурентни на западните, обясни Борисов. “Един пример - не е все едно дали българският шофьор ще се върне от Франция до фирмата майка 4000 км, за да почива, или това ще трябва да направи белгийски или холандски шофьор”, обясни премиерът. Президентът Макрон също раздели темата за правилата за работа на международните шофьори от тази за командированите работници. Франция иска нови правила за международните превози, според които на всеки 3 седмици шофьорът трябва да се прибира за почивка у дома си, веднъж седмично трябва да почива на хотел, а не в камиона си и пр. “По правилата за тираджиите има поне 15 детайла, които предстои да бъдат изчистени. Тя ще е тема на неформалния съвет в Талин”, каза още Борисов. (24часа) “От 10 години не е идвал президент. Много е. Желанието ни е връзката ни да стане по-жива”. Това написа на български език френският президент Еманюел Макрон във фейсбук профила си, като се отбеляза от България. Преди да изпрати госта, Борисов му показа Центъра с навигационни симулатори във Висшето военноморско училище “Н. Й. Вапцаров” във Варна. Макрон и Борисов бяха придружени от външния министър Екатерина Захариева и военния Красимир Каракачанов. Хванати за ръка, държавният глава Румен Радев и съпругата му се отправят да посрещнат президентското семейство Макрон. Във фейсбук страницата на президента Макрон излезе съобщение от негово име, написано на български. “Благодаря, скъпи Бойко! Ако съм тук днес, то не е само защото Борисов бе първият, който ме посети в Париж след моето избиране за президент, но и защото той е мой приятел!” С тези думи се обърна френският президент Еманюел Макрон към българския премиер Бойко Борисов в началото на техните изявления пред медиите. И продължи с похвалите, като изтъкна, че е имал възможността да се увери лично в каква голяма степен Борисов ангажира България с всички решения и политики на ЕС. Българският премиер също не спести комплименти на госта си. “Благодаря на президента Макрон, че изпълни обещанието си да посети България през август и да види сам как се охранява външната шенгенска граница”, започна изказването си Борисов. След това с усмивка премиерът отправи специални благодарности към Десислава Радева, съпругата на българския. “Благодаря на Десислава Радева, че пое ангажимента с първата дама на Франция, за да можем ние да имаме време да проведем тези важни разговори”, заяви Борисов. Радева и Брижит Макрон се оттеглиха от “Евксиноград” към “Двореца” и ботаническата градина в Балчик почти веднага след церемонията по официалното посрещане на френския президент от българския. Преди това двете президентски семейства за кратко пиха кафе в двореца. Радева помогна на своята гостенка почти веднага след като Брижит Макрон слезе от автомобила си. Френската първа дама бе с обувки с тънки токчета, които затънаха в чакълената алея пред двореца и тя залитна. Радева обаче веднага ѝ подаде ръка и спести конфузната ситуация гостенката да падне. Еманюел и Брижит Макрон пристигнаха във Варна късно вечерта в четвъртък. На летището ги посрещна премиерът Бойко Борисов. Още на стълбичката на самолета Макрон се провикна радостно: “Бойко”. След което му представи съпругата си на английски. Борисов ѝ подари букет бели рози. (24часа)", "date": "2017.08.25", "title": "Макроподкрепа от Макрон (Обзор)"}
{"url": "https://www.24chasa.bg/novini/article/6410151", "text": "Северна Корея е ускорила работите по изработване на детайли за нов ядрен реактор, който строи, и продължава да използва съществуващия реактор, който осигурява гориво за атомни бомби. Това се констатира в доклад на Международна агенция за атомна енергия (МААЕ), огласен днес и цитиран от Ройтерс, цитиран от БТА. В документа, подготвен за годишната конференция на агенцията на ООН за ядрен надзор, се констатира, че \"в инсталация за производство на реактор за лека вода има признаци за повишена активност, съвпадащи с производството на някои компоненти за реактор\". В доклада пише още, че \"не са наблюдавани признаци за доставка или монтиране на големи компоненти за реактор\". Очаква се новият реактор да бъде по-голям от действащият експериментален в Йонбьон, за който има индикации, че е в експлоатация. Предполага се, че в Йонбьон работят и центрофуги за обогатяване на уран, казва МААЕ. В предишния доклад на агенцията на ООН се посочваше, че първият реактор е презареден през 2015 г. и че неговите горивни пръти ще траят до края на 2017 г. МААЕ няма достъп до Северна Корея и следи за действията й предимно чрез сателитни изображения, отбеляза Ройтерс.", "date": "2017.08.25", "title": "Северна Корея работи активно по нов ядрен реактор"}
{"url": "https://www.24chasa.bg/novini/article/6410164", "text": "Над 200 милиона лева годишно са щетите, които пожарите и наводненията причиняват. Това показва статистиката на МВР и на Националния статистически институт. Само за година огънят е глътнал близо 18 млн. лв. В тези пари влизат преките загуби на горския фонд, но към тях не са включени разходите за гасене и човешкият ресурс, съобщава \"Монитор\". Най-много пари отиват за справяне с наводненията - над 170 млн. лв. Повечето от тези събития обаче са предизвикани от човешка грешка или намеса. Над 90% от пожарите са заради небрежност от страна на хората, а глобата е едва 1000 лв.  За справяне със свлачища пък годишно отиват около 10 млн. лв.", "date": "2017.08.25", "title": "Губим над 200 милиона годишно от пожари и наводнения"}
{"url": "https://www.24chasa.bg/novini/article/6409957", "text": "Мъж съблече бившата си съпруга гола и я заплаши с нож, преди полицаи да го задържат на 23 август в София. Д. П. и приятелката му се разделили през април. Той обаче я тормозел и на 20 април тя си извадила ограничителна заповед срещу него. Двамата обаче се видели на 23 август, за да обсъдят срещите на мъжа с детето им. Тогава той нападнал бившата си жена, защото тя не му дала да ѝ провери телефона. Започнал да я бие в заведение, а хората не реагирали. Замъкнал я в колата си и я откарал в апартамента си в кв. “Дружба”. Там я съблякъл гола и продължил да я бие. Изхвърлил я чисто гола на улицата, но след малко я прибрал. Дори я облякъл отново. Продължил с издевателствата и дори опрял нож до гърлото на жената. Предложил да отидат за цигари до близката бензиностанция. Там за секунди изгубил от поглед жената, чийто телефон вече бил взел. Тя се примолила на служителите в обекта да ѝ услужат с джиесем и набрала тел. 112, за да повика помощ. Полицаите дошли за 2 минути и веднага задържали мъжа. Прокуратурата е удължила ареста до 72 часа и ще иска постоянно задържане. Д. П. е с обвинение за закана за убийство и може да получи до 6 г. затвор.", "date": "2017.08.25", "title": "Арест за мъж, съблече бившата си жена гола и я заплаши с нож"}
{"url": "https://www.24chasa.bg/novini/article/6409926", "text": "Властите в Сардиния въведоха тежки наказания за туристи, които си вземат за спомен пясък от райските плажове на средиземноморския остров, предаде Би Би Си. Преди началото на летния сезон те приеха закон и вече са глобили с по 1000 евро четирима туристи, които си отнесли пясък, раковини и камъчета за спомен. След многобройни жалби от местните жители митничарите станали по-бдителни и претърсвали багажа на чуждестранните туристи на летищата. Проблемът не е нов: през 1994 г. италианците от Сардиния закриха за посетители прочутия розов плаж на о. Будели. През 2015 г. само за три месеца и само на едно от летищата на Сардиния били иззети 5 тона пясък. ", "date": "2017.08.25", "title": "Туристи взели пясък от Сардиния - 1000 евро глоба"}
{"url": "https://www.24chasa.bg/novini/article/6409853", "text": "Рекорден ръст от 1 млрд. евро оборот имат предприятията от отбранителната промищленост през 2016 г. Това става ясно от доклад на министъра на икономиката Емил Караниколов до правителството. С него той предлага създаване на Съвет за координиране и развитие на дружествата производители и търговци на стратегически изделия и специална продукция. Предвижда се той да е консултативен орган към МС, а целта е да помага за модернизирането на тази индустрия. Съветът да се председателства от министъра на икономиката, в него да бъдат включени още включени министрите (или техни заместници) на отбраната, на външните работи, на вътрешните работи, на финансите и на труда и социалната политика. Освен тях в него да влизат председателят или зам.-председател на ДАНС, президентите или вицепрезиденти на КНСБ и КТ “Подкрепа”, както и представител на Сдружение “Българска отбранителна индустрия”, предлага Караниколов. ", "date": "2017.08.25", "title": "€1 млрд. е оборотът на  отбранителната индустрия"}
{"url": "https://www.24chasa.bg/novini/article/6409763", "text": "Четири села бяха спасени от изпепеляване благодарение на над 500-те пожарникари, горски, военни и доброволци, които гасиха огромния пожар в Кресненското дефиле. Огънят е бил локализиран от наблюдателна кула на Югозападното държавно предприятие в четвъртък около 14 ч в района на симитлийското с. Мечкул. Заради силния вятър само за часове пожарът обхвана около 7000 дка иглолистна гора и стигна застрашително до къщите в селата Сенокос, Ощава, Мечкул, Стара Кресна. които бяха настанени вечерта в съседните села, - имаха осигурен подслон, храна и вода. Електрическият далекопровод за Гърция, както и токът в селата бяха изключени. На тъмно остана и тунелът в Кресненското дефиле. Областният управител Бисер Михайлов веднага пристигна на мястото и свика кризисен щаб. На място непрекъснато бяха вътрешният министър Валентин Радев, шефът на “Пожарна безопасност” главен комисар Николай Николов, главният секретар на МВР Младен Маринов. “Спасихме стотици къщи и не допуснахме човешки жертви. За съжаление, има три къщи, в които не живееха хора, не получихме навременна информация и те са с изгорели покриви. Хубавото е, че сградите са строени от камък и може да бъдат възстановени”, каза главен комисар Николов. В гасенето се включиха над 500 души. Пристигнаха с общо над 30 автомобила. Близо 200 горски работници също бяха на терен със специализираната техника. Над 80 военнослужещи от Благоевград и София бяха мобилизирани на най-тежкия фронт на пожара. Включиха се и два хеликоптера на ВВС. Министър Нено Димов изпрати и рейнджъри от Национален парк “Пирин”. Пламъците не навлязоха на защитената територия. Кметът на София Йорданка Фандъкова също изпрати екип от 13 души и техника. Екипи на Бърза помощ дежуряха на място, но не се наложи тяхната намеса. “Ситуацията е тревожна, важното е обаче, че Сутринта започнахме контролирано да ги пропускаме в с. Ощава, за да си нахранят животните. Говорих с главния прокурор Сотир Цацаров и го информирах за положението. Прокуратурата вече е започнала досъдебно производство срещу неизвестен извършител. Полицията работи по установяване на причината\", каза министър Радев. Той призова шофьорите да са внимателни при движение през Кресненското дефиле и тунела. Пристигнаха и части на жандармерията с високопроходими автомобили, за да обходят селата и да окажат помощ на хората, ако се налага. Разпоредено бе засилено полицейско присъствие на основните пътни артерии, които са в близост до огнищата на пожара, каза Младен Маринов. “Целта е да се наблюдава и ако някъде се забележи задимяване на пътя, за да не се допуснат пътнотранспортни произшествия. В петък движението е доста интензивно”, допълни той. Огънят върви на четири фронта, като два от тях в петък сутринта бяха овладени. Проблемни останаха единият - в посока на Национален парк “Пирин”, и другият - към кресненските села Ощава и Стара Кресна. През нощта е имало реална опасност за изпепеляване на къщи в Стара Кресна, но огнеборците са успели да ги спасят. На междуселски път изгоря оставена кола на мъж от Ощава, чията жена починала няколко часа преди да избухне огънят. На място бяха разположени измервателни станции, които към момента не отчитат замърсяване на въздуха. Въпреки това задушлива миризма се стелеше над части от Благоевград и Сандански.", "date": "2017.08.25", "title": "Огромен пожар  в Кресна, 4  села  на косъм от  изпепеляване (Обзор)"}
{"url": "https://www.24chasa.bg/novini/article/6409771", "text": "Застреляните, а после запалени в дома си Илия и Еленка Спирдонови от габровското село Богданчовци са поръчани от съсед, съобщиха на съвместен брифинг в Габрово полицията и прокуратурата. Веселин Иванов поискал екзекуцията им, защото Илия проявил неуважение по повод смъртта на големия му син при катастрофа. Тази информация за мотива на престъплението проверява в момента прокуратурата. Иванов и прекият извършител на убийството на 11 август - 54-годишният Лъчезар П., негов приятел, са арестувани и с повдигнати обвинения. Предстои от съда да бъде поискано постоянното им задържане под стража, каза говорителят на прокуратурата Людмила Рачева. Оръжието на престъплението не е открито, но се предполага, че не е дългоцевно. Двамата обвиняеми са разпитани пред съдия, но не признават участието си в пъкленото дело. Убитото семейство Спирдонови и съседите им - баща и синове Иванови, Карали се, че кучетата на Веселин се разхождали свободно по улицата и се спускали срещу хората. Имали спор за преместване на ограда и за нов строеж в съседния до къщата на Спирдонови парцел. В имотната вражда се стигнало и до закани, че ще ги подпали и ще ги унищожи. В началото на 2017 г. комшиите си разменили по една жалба до полицията, но те били приключени само с предупреждения. “Не са установени данни за престъпление и закани за убийство”, каза Рачева. Катализатор явно се явила внезапната смърт на по-големия син на Веселин и осквернената му от съседа памет. Как - от полиция и прокуратура не уточняват. Тогава той намерил Лъчезар, с когото се познавали и поддържали контакти, и го “мотивирал” според прокуратурата да застреля Илия и Еленка и да подпали дома им. “Какво ме интересуват комшиите, аз същия ден струвах 40 дни от смъртта на сина”, каза миналата събота пред репортер на “24 часа” Веселин, показвайки некролог. “Катастрофа... край Карнобат”, допълни той и обърна гръб под непрестанния лай на 5 кучета, завързани в двора. Призори на 3 юли двете му момчета - на 20 и 26 години, се забиват с фолксваген туарег в спрял влекач с прикачено полуремарке. Според полицейските сводки джипа шофира по-малкият брат. Той е тежко ранен, а по-големият - Никола, който бил на дясната седалка, загива на място. на Никола и това съвсем не е случайно, смятат близки на Спирдонови. “Остава да се изяснят още много обстоятелства около мотива за престъплението. Работи се изключително трудно не само заради тежестта му, но и заради пожара. На този етап смятаме, че имаме достатъчно доказателства за повдигнатите обвинения - на Лъчезар за убийство, а на Веселин за подбудителство”, допълни Рачева. Първоначално се работело по няколко версии - убийство с цел грабеж, за отмъщение, включително и убийство и последвало самоубийство. За да остане водеща съседската вражда, на повторния оглед разследващите са пресели 10-сантиметров пласт от пепелището и са го проверили обстойно с метал детектор, разкри шефът на ОД МВР - Габрово, старши комисар Борислав Бончев.", "date": "2017.08.25", "title": "Съсед поръчал разстрела на съпрузи - осквернили паметта  на починалия му син (Обзор)"}
{"url": "https://www.24chasa.bg/novini/article/6409834", "text": "Фонд “Земеделие” изплати близо 11 млн. лв. по Схемите за извънредна помощ за приспособяване на млекопроизводителите и земеделските стопани в други сектори на животновъдството. Средствата са осигурени от националния бюджет, 28 хил. лв. са от неизразходваните средства от бюджета на ЕС. Извънредна помощ получиха 17 723 животновъди. От разплащателната агенция съобщиха още, че са превели над 13 млн. лв. за контрол на почвената ерозия. Те са по мярката за агроекология на програмата за селските райони. С тях трябва обработваемите земи да се превърнат в пасища чрез използване на многогодишни тревни смески, противоерозионни мероприятия в лозя и трайни насаждения и др. ", "date": "2017.08.25", "title": "Още 11 млн. лева помощ за фермери"}
{"url": "https://www.24chasa.bg/novini/article/6410043", "text": "Лидерът на албанските социалисти Еди Рама, чиято партия спечели убедителна победа на изборите на 25 юни, ще съобщи състава на новото правителство в неделя, информира англоезичното издание \"Албениън дейли нюз\". Рама каза, че имената на новите министри ще бъдат съобщени на конгреса на Социалистическата партия на 27 август, предава БТА. Той помоли дотогава всички да запазят търпение. Засега не е оповестено официално нито едно от имената на министрите, които ще влязат в новия кабинет, наричан \"Рама 2\".", "date": "2017.08.25", "title": "Еди Рама съобщава състава на новото албанско правителство в неделя"}
{"url": "https://www.24chasa.bg/novini/article/6409847", "text": "Полският инвеститор GTC, който продаде двата притежавани от него мола в Бургас и Стара Загора на южноафрикански фондове, се кани да изгради две офис сгради. Те ще се намират непосредствено до “Бизнес парк София” в столичния “Младост”. Това се разбира от отчета на компанията за първото полугодие, публикуван на сайта ѝ. За проекта Advance Business Center бе съобщено още миналата година, но тогава плановете бяха да се издигне само една 11-етажна сграда с общо 14 500 квадратни метра офиси. По-късно обаче поляците са купили и съседния парцел и сега там ще се изгради още една подобна сграда с 15 200 квадратни метра офис пространства. Тя трябва да бъде довършена до 2020 година, като инвеститорът очаква доходността му от двете сгради да е около 9% годишно, пише в отчета. Наемите на офиси клас А в столицата в момента са около 12-13 евро на квадратен метър. Твърде възможно е обаче да останат на тези нива още дълго време, тъй като до 2019 г. ще бъдат готови няколко големи нови бизнес сгради. ", "date": "2017.08.25", "title": "Полската GTC вдига офис сгради в София с пари от молове"}
{"url": "https://www.24chasa.bg/novini/article/6409952", "text": "Турция е арестувала петима души, заподозрени, че са извършили хакерска атака срещу официалната катарска информационна агенция по-рано тази година, съобщи ДПА, позовавайки се на катарски прокурор. През май проирански изявления, приписвани на лидера на Катар, бяха публикувани от държавната информационна агенция КНА, което предизвика настоящата дипломатическа криза в региона. Изявленията бързо бяха премахнати, а Катар заяви, че сайтът е бил хакнат и започна разследване, предава БТА. \"Ние изпратихме молба за помощ до приятелски страни, които смятаме, че могат да ни помогнат по този въпрос\", заяви главният прокурор на Катар Али ал-Мари. \"Нашите приятели в Турция ни отговориха наскоро. Петима души са били арестувани и срещу тях се води разследване. Катарски прокурори работят с турските власти по този случай\", добави той след среща с турския министър на правосъдието Абдулхамит Гюл в Анкара. Иран и Саудитска Арабия са съперници в региона и коментарите предизвикаха гневни реакции в Рияд и други столици в Залива. Скоро след това Саудитска Арабия, Обединените арабски емирства, Бахрейн и Египет прекъснаха отношенията си с Катар, обвинявайки го, че подкрепя тероризма.", "date": "2017.08.25", "title": "Петима арестувани в Турция за хакерска атака срещу катарската информационна агенция"}
{"url": "https://www.24chasa.bg/novini/article/6409963", "text": "Президентът на Франция Еманюел Макрон не може да взима еднолични решения за бъдещето на Европа. Това заяви министър-председателят на Полша Беата Шидло, в отговор на коментарите на французина, че „Полша няма отношение към развитието на Европа“ и не взема участие в този процес, предаде ТАСС, позовавайки се на информация от полски информационен сайт, съобщи \"Фокус\". „За бъдещето на Европа няма да решава, нито президентът на Франция, нито някой друг лидер, в едностранно решение, а само всички членове на съюза, заедно“, заяви тя и посъветва Макрон да не разбива единството на ЕС. „Напомням на президента Макрон, че Полша е също такъв член на общността, какъвто е и Франция. Ние имаме същите права и ще ги използваме, за да гарантираме благополучието на поляците и полякините“, подчерта Шидло и добави, че „не е в конфликт с нито една държава от ЕС“. Беата Шидло изказа предположение, че „арогантните изказвания“ на Макрон, „произтичат от липсата му на опит“.“Надявам се да се отърве от този недостатък и да бъде по-сдържан в бъдеще“. „По отношение на делегираните работници, Полша и Централна Европа защитават общия пазар, а Франция, чрез своите усилия, се опитва да събори един от стълбовете на ЕС“, констатира Шидло.", "date": "2017.08.25", "title": "Полша отговаря на Макрон: Не може да взима сам решения за бъдещето на Европа"}
{"url": "https://www.24chasa.bg/novini/article/6409990", "text": "Финландска енергийна компания пусна пилотен проект, при който ще бъде използван конски тор за производство на електроенергия за отопление на жилища в Швеция, пише в. \"Локал\". Инсталацията ще заработи през месец октомври. Проектът ще обхване няколко конюшни с 400-500 коня. В оборите ще бъдат разположени специални постелки за събирането на животинския отпадък. След това той ще се отправя за изгаряне в електростанцията в град Хелефорс. Полученото електричество ще представлява пет процента от общия енергодобив на страната, предава БТА. Понастоящем в Швеция има 356 хиляди коне. За да функционира нормално пилотният проект, ще бъде нужно оползотворяването на отпадъчния материал от 150 хиляди от тях.", "date": "2017.08.25", "title": "Отопляват шведски домове с конски тор"}
{"url": "https://www.24chasa.bg/novini/article/6410034", "text": "Двама мъже са загинали днес при пътнотранспортни произшествия на територията на Варненска област, обявиха от полицията в крайморския град, съобщи БТА. Около 15.30 часа на входа на с. Гроздьово по време на движението си, водачът на мотоциклет, който е бил без регистрационни табели, губи контрол над мотора си, пада на пътното платно и се блъска в лек автомобил. В резултат на удара 40-годишен мъж е загинал на място. При друг пътен инцидент около 16.15 часа на пътя от Вълчи дол за Суворово е загинал жител на с. Чернево. Мъжът /46 г./ е пътувал в каросерията на малък товарен автомобил. По време на движението му, при неизяснeни към момента обстоятелства, паднал на платното за движение и загинал на място. По двата случая има образувани досъдебни производства.", "date": "2017.08.25", "title": "Двама загинаха при катастрофи във Варненско"}
{"url": "https://www.24chasa.bg/novini/article/6409953", "text": "Изтормозена проститутка си отмъстила на Стоян Стоянов-Златния, като го наръгала 6 пъти. Това е основната версия, по която работи полицията, след като свързваният с компаньонки бизнесмен бе нападнат пред дома си в столичния квартал “Банишора”. Нападателят издебнал Златния в гръб с нож и нанесъл 6 удара. Повечето от раните обаче са драскотини, мъжът има фрактура на подбедрицата и нараняване на устата. Сигналът в полицията е подаден от дежурния полицай в “Пирогов”, където пострадалият е бил откаран. Той бил вкаран в спешното, но бързо го стабилизирали. В момента е без опасност за живота. Полицаи обаче не са го разпитали, тъй като заради раната в устата Златния фъфлел и нищо не му се разбирало. Все пак успял да обясни, че го атакували в гръб и не е видял лицето на нападателя си, нито дори пола. Заради многото опити за наръгване, от които обаче се получили драскотини, полицаи предполагат, че Златния е бил нападнат от жена. Основната версия е, че тя е била компаньонка, работеща за Златния. В миналото той бе свързван с такъв бизнес. Другата хипотеза е опит за грабеж. Смята се, че тя е с по-ниска степен на вероятност, защото мъжът не е обран. Той е известен като Златния заради огромните и масивни ланци и пръстени, които носи от години. Стоянов има множество криминални регистрации в МВР. Преди време беше обвинен в склоняване към проституция на малолетни момичета. Преди това бизнесменът организираше модни конкурси на различни места в страната.", "date": "2017.08.25", "title": "Проститутка наръгала Стоян Златния за отмъщение"}
{"url": "https://www.24chasa.bg/novini/article/6409946", "text": "Испанско семейство изпрати хеликоптер от Кан в Сен Тропе, за да вземе забравена от сина им плюшена играчка, съобщи в. “Нис матен”. Семейството почивало на Лазурния бряг първо в луксозен хотел в Сен Тропе, а после продължило в Кан. Още с пристигането обаче разбрали, че са забравили любимото плюшено мече на детето в предишния хотел. С пощата доставката щяла да е много бавна, затова родителите наели хеликоптер. Това им струвало 700 евро. Бялото мече било единствен пътник в самолета и седяло на седалката на помощник-пилота, забавляват се със случката френските медии. ", "date": "2017.08.25", "title": "Испанци пращат хеликоптер за забравена играчка"}
{"url": "https://www.24chasa.bg/novini/article/6409827", "text": "Двама вицепремиери - Томислав Дончев и Валери Симеонов, имат бележки към новия Закон за храните. Това става ясно от стенограмата на правителственото заседание от сряда. Дончев изразява притеснение, че пак ще може да се предлага една и съща вода с различни търговски описания, което в противоречие с евродиректива. Регистрацията на камионите за хляб пък щяла да натовари бизнеса. Министърът на земеделието Румен Порожанов отговаря, че това е мярка срещу сивата икономика. Валери Симеонов е срещу ангажиране на здравното министерство с контрола на минералните води. Решава се законът да се приеме, но да има поправки. ", "date": "2017.08.25", "title": "Ще преправят Закона за храните"}
{"url": "https://www.24chasa.bg/novini/article/6410071", "text": "ИКЕА България има нов управител. Това е Никос Ифантидис, който поема бизнеса у нас след 16 години работа за бранда на гръцкия пазар. Ифантидис има 20-годишен опит в управлението и продажбите. През последните 6 от тях е регионален управител и отговаря за трите магазина на ИКЕА в Северна Гърция. Кариерата му за шведския мебелен гигант започва като търговски мениджър в първия магазин на ИКЕА в Гърция – този в Солун, на който става управител през 2003 г. През 2006-а поема ръководство на откриването на централния магазин в Атина, на който e и управител до 2009 г. В ИКЕА той трупа опит като oперативен търговски директор в ресорите логистика, асортимент и комуникации, и oрганизация на интериора. Начело на eкипа на ИКЕА България Никос Ифантидис си поставя за цел да развива търговските канали, за да повишава удовлетвореността на клиентите и да заздравява лидерската позиция на бранда като експерт в обзавеждането на дома за всички хора.", "date": "2017.08.25", "title": "ИКЕА България има нов управител"}
{"url": "https://www.24chasa.bg/novini/article/6410094", "text": "От утре сутринта 35 военнослужещи от армейското поделение в Хасково с техника се включват в потушаването на , съобщи пресцентърът на областната администрация в Хасково. Областният управител Станислав Дечев е поискал намесата и на военните, съобщи БТА. На терена на бедствието между селата Филипово, Присадец, Маточина и Варник в помощ на екипите от сутринта ще бъдат и доброволните формирования от Свиленград и Тополовград. Рано сутринта от пожарната в Бургас ще изпратят и тежка верижна машина, която да пресече пътя на огъня. Силният пожар до 20 часа тази вечер е обхванал над 1200 декара площ, горят сухи треви и храсти. Огънят е далече от населените места и няма опасност за хората от близките села, както и застрашени стопански обекти, домове, селскостопански площи, уверяват от държавната администрация. Тази нощ на терен остават да работят 5 противопожарни екипа и 3 екипа с техника от Държавното горско стопанство. Ситуацията е сложна. Пламъците са в силно пресечена местност и се гаси предимно на ръка. Както и при пожарите в района преди седмица, които унищожиха над 7000 декара с храсти и лесонепригодни площи, основната версия за възникването и сега е човешка безотговорност.", "date": "2017.08.25", "title": "Военни се включват в потушаването на новия пожар в Сакар"}
{"url": "https://www.24chasa.bg/novini/article/6409914", "text": "Kортежът на шефа на НАТО участва в тежка катастрофа във Варшава, но Йенс Столтенберг не е пострадал. Четирима души са ранени. Инцидентът станал около 20 ч в четвъртък, съобщиха от полицията. Товарен микробус не се съобразил със сигналите на пилотната патрулна кола и я ударил странично. Двама полицаи, шофьорът на буса и 70-годишна пешеходка са ранени и откарани в болница. Колата, в която е бил генералният секретар на НАТО, не е била ударена. Двете превозни средства, участвали в сблъсъка, са сериозно смачкани. Столтенберг е на официална визита в Полша, където проведе среща с полския президент Анджей Дуда, с полската премиерка Беата Шидло, с външния министър и министъра на отбраната. За Варшава пътува и турският външен министър Мевлют Чавушоглу, който също ще разговаря със Столтенберг. Шефът на НАТО каза, че алиансът ще изпрати двама експерти, които да присъстват на руските военни учения в Беларус, след като Минск ги покани да участват, предаде АП. Маневрите “Запад”, които започват на 14 септември, пораждат напрежение между НАТО и Москва. В тях ще участват около 100 000 войници и оборудване от Русия и Беларус близо до границите на Естония, Латвия, Литва и Полша, които са членове на алианса. По думите на Столтенберг от Беларус са посочили, че НАТО може да присъства на пет посетителски дни по време на ученията. Столтенберг заяви, че присъствието по време на посетителски дни не е същинско наблюдение и че НАТО иска “по-цялостен начин за наблюдение” на маневрите. Ден по-рано в Римини, Италия, Столтенберг заяви, че военният блок не търси конфронтация с Русия, но агресивното поведение на Москва подрива доверието и сигурността на Европа. Столтенберг похвали Полша за приноса ѝ в мисиите на НАТО в Афганистан и Косово, както и за харчовете ѝ за отбрана, които я нареждат след лидерите, достигнали 2% от БВП. ", "date": "2017.08.25", "title": "Бус се вряза в кортежа на шефа на НАТО в Полша (Обзор)"}
{"url": "https://www.24chasa.bg/novini/article/6409817", "text": "25 тона сладоледени изделия и 9 тона майонеза са изтеглени от пазара заради съдържание на яйчен прах, замърсен с фипронил. Това съобщи директорът на Областната дирекция по безопасност на храните в София Камен Николов. Миналия петък от Германия са съобщили, че в България е получена пратка яйчен жълтък на прах, замърсен с фипронил. До момента е установено, че 500 кг от продукта са доставени в един търговски склад и са идентифицирани фирмите, до които е дистрибутиран. Пратката е доставена март месец до две производствени предприятия на територията на страната. До момента от тези 500 кг са открити 65 кг яйчен прах, който ще бъде унищожен. Останалите количества са в двете предприятия, произвели около 9 тона майонеза и 25 тона сладолед и сладоледени торти. Николов заяви, че почти 100% от продуктите са изтеглени и са поставени под възбрана. Следва да се вземат проби и ако се окажат безопасни, ще бъдат пуснати за продажба. Агенцията е предприела и превантивни мерки за недопускане на замърсяване с фипронил. Ще се извършат проверки на всички ферми за кокошки носачки в страната за наличие и употреба на забраненото вещество; Ще се вземат и проби за лабораторни анализи от контролните органи, съгласувано с браншовите асоциации на птицевъдите.", "date": "2017.08.25", "title": "25 т. сладолед и 9 т. майонеза спрени заради фипронил"}
{"url": "https://www.24chasa.bg/novini/article/6409890", "text": "\"Ислямска държава” заплаши папата с ново видео, в което обещава: “Идваме в Рим!”, съобщи в. “Дейли мейл”. Джихадисти късат снимки на папа Франциск и бутат статуи на Исус във видеото, заснето във Филипините. Основна тема в него е конфликтът между християнството и исляма. Говорител с американски акцент хвали “воините на Мохамед”, докато членове на “Ислямска държава” разрушават черква. Един от джихадистите поглежда в камерата и казва на английски: “Помнете това, куфар (крайно обиден термин за немюсюлмани), ще дойдем в Рим, ще дойдем в Рим, иншаллах”. Наоколо ислямисти късат снимки на папа Франциск и на папа Бенедикт XVI, а осквернената черква накрая е обвита в пламъци. Говорителят нарежда: “Религията на кръста ще бъде разбита. Враждата на кръстоносците към мюсюлманите послужи само за да насърчи младото поколение”. “Ислямска държава” губи все повече позиции в Сирия и Ирак, но се е окопала във Филипините, където се бори с правителството за контрол над град Марави. Междувременно кметът на Венеция Луиджи Бруняро заяви, че всеки, който вика “Аллаху акбар” на централния площад, ще бъде застрелян. Бруняро е независим политик, който се гордее, че не е “политически коректен”. Кметът направи изказването си след терористичните атаки в Испания.  Властите в Гърция засилиха мерките за сигурност в туристическите обекти в Атина заради страх от евентуална терористична атака, подобна на тази в Барселона, съобщи в. “Вима”. Екипи на полицията са разположени по търговските улици в гръцката столица. Мерките са предприети и с оглед на новите заплахи, отправени от “Ислямска държава”. Мадрид е поискал от гръцката полиция информация за евентуално присъствие в страната на около 10 испанци от марокански произход, за които се смята, че са планирали убийствена атака в испански градове. Първоначалната проверка показала, че гръцкият отговор е бил отрицателен, пише “Вима”. ", "date": "2017.08.25", "title": "Джихадисти плашат  папата: Идваме в Рим"}
{"url": "https://www.24chasa.bg/novini/article/6409934", "text": "НАСА разпространи видеозапис, направен от Международната космическа станция, който показва окото на урагана Харви, съобщи Прес асосиейшън. Видеото е заснето рано тази нощ. Астронавтът Ранди Брезник изрази подкрепата си към жителите на Тексас в социалните медии и пусна още снимки на урагана Харви, предава БТА. Очаква се категорията на урагана да се повиши от втора на трета степен късно днес местно време или рано утре. Метеоролозите предупредиха, че ураганът е опасен. Възможно е да падне 90 см дъжд, а скоростта на вятъра да достигне 200 км/ч, предупреди американският Национален център по ураганите. В ниските части по тексаското крайбрежие евакуацията е задължителна. Предишният ураган от трета категория в САЩ - Уилма, беше през 2005 г. Той връхлетя Флорида.", "date": "2017.08.25", "title": "НАСА показва от космоса колко огромен е ураганът Харви (Видео)"}
{"url": "https://www.24chasa.bg/novini/article/6409720", "text": "Министърът на икономиката Емил Караниколов предлага в проект на правителствено постановление създаването на съвет за координиране и развитие на дружествата производители и търговци на стратегически изделия и специална продукция като консултативен орган към Министерския съвет, който да се председателства от министъра на икономиката. Проектопостановлението е оповестено на портала за обществени консултации, съобщи БТА. Българската отбранителна технологично-индустриална база е един от секторите с голямо значение за сигурността, икономическото развитие и просперитета на страната ни, пише в доклада на министъра. Темповете на нарастване на производството на годишна база надвишават динамиката на ръста на икономиката като цяло. През последните години производството и реализацията на отбранителни продукти бележат рекорден ръст, като достигат годишен оборот от над 1 млрд. евро през 2016 година, изтъква министърът. Тези цифри показват, че българската отбранителна индустрия притежава необходимия производствен и технологичен потенциал, който я прави конкурентоспособен и желан партньор на международния пазар на отбранителни продукти, посочва министър Караниколов. Той отбелязва, че институционалната подкрепа от страна на държавата е от съществено значение за ускоряване на процесите, свързани с модернизацията и адаптацията на българската отбранителна индустрия към съвременните изисквания за сигурност и тенденциите в глобалната икономика. Тенденциите към засилване на отбранителното и индустриалното сътрудничество и постигането на необходимото ниво на стратегическа автономност на Европейския съюз, както и геополитическите ангажименти на България в светлината на членството й в НАТО, изискват по-високо ниво на координация на национално равнище и обединяване на усилията на държавните институции и бизнеса в процеса на планиране и изграждане на модерни способности, смята министърът. В този смисъл, според него, е целесъобразно създаването на Съвета, като в състава му да бъдат включени министрите (или техни заместници) на отбраната, на външните работи, на вътрешните работи, на финансите и на труда и социалната политика, председателят или заместник-председател на Държавна агенция \"Национална сигурност\", президентите или вицепрезиденти на КНСБ и КТ \"Подкрепа\", както и представител на Сдружение \"Българска отбранителна индустрия\". Проектът предвижда Съветът да провежда редовни заседания най-малко един път на три месеца, като на заседанията в зависимост от предмета на обсъжданите теми могат да бъдат канени за участие представители на постоянните комисии към Народното събрание, представители на други държавни институции, както и на други неправителствени организации, които имат отношение към разглежданите въпроси. По проекта на Постановление не се налага да бъде изготвяна справка за съответствие с европейското право, тъй като актът не съдържа разпоредби, въвеждащи в българското законодателство норми на правото на Европейския съюз. Предложеният проект на Постановление няма да окаже пряко и/или косвено въздействие върху държавния бюджет, изтъква министърът.", "date": "2017.08.25", "title": "Създават съвет за координиране на производители и търговци на стратегически изделия"}
{"url": "https://www.24chasa.bg/novini/article/6409737", "text": "Държавен фонд \"Земеделие\" е превел 13 101 000 лева по мярката \"Агроекология и климат\" от Програмата за развитие на селските райони 2014-2020 г. на близо 1900 земеделски стопани, съобщиха от фонда, цитирани от БТА. Плащанията са в направление \"Контрол на почвената ерозия\". Чрез направлението земеделските стопани прилагат една или комбинация от следните дейности - превръщане на обработваеми земеделски земи в пасища, чрез използване на многогодишни тревни смески, противоерозионни мероприятия в лозя и трайни насаждения, създаване и поддържане на буферни ивици за предотвратяване на ерозията, както и поясно редуване на културите. Агроекологичните дейности по направленията от мярката се прилагат за период от пет последователни години, като бенефициентите поемат ангажимент да спазват специфичните за поетия ангажимент изисквания. Ставките, по които се извършва оторизацията на субсидиите, се определят с текст от наредба от 24 февруари 2015 г. за прилагане на мярка 10 \"Агроекология и климат\" от ПРСР 2014 - 2020 г. Подпомагането по мярката е във вид на годишно компенсаторно плащане за земеделски стопани, които доброволно извършват агроекологични практики. Средствата са осигурени както следва - 75 процента от Европейския земеделски фонд за развитие на селските райони и 25 процента от националния бюджет. Експертите от дирекция \"Директни плащания\" продължават да работят всекидневно за по-бързо изплащане на средствата по останалите биологични и агроекологични направления от Кампания 2016.", "date": "2017.08.25", "title": "Фонд \"Земеделие\" преведе над 13 млн. лв. на 1900 фермери за почвената ерозия"}
{"url": "https://www.24chasa.bg/novini/article/6409750", "text": "Персоналът на сръбското посолство в Македония се завърна в Скопие след кратка дипломатическа криза между двете страни, предаде Асошиейтед прес. Посолството потвърди, че подновява от днес консулската си дейност. Сръбското външно министерство съобщи, че посланикът трябва да се върне в Скопие на 31 август. Сърбия изтегли за консултации целия персонал на посолството миналата неделя, като обвини Македония в \"разузнавателни действия против органите и институциите на Сърбия\". Македония отхвърли обвиненията и заяви, че не е шпионирала и не е планирала да шпионира Сърбия. Двете страни се отчуждиха, след като новото ляво правителство на Македония замени старата консервативна администрация, смятана за по-близка до Белград. Дипломатическата криза бе преодоляна, след като сръбският президент Александър Вучич и македонският премиер Зоран Заев се споразумяха да работят заедно за подобряване на двустранните отношения.", "date": "2017.08.25", "title": "Сръбското посолство в Скопие поднови дейност след дипломатическата криза"}
{"url": "https://www.24chasa.bg/novini/article/6409396", "text": "Днес по обяд е избухнал нов пожар в района на сакарските села Филипово, Присадец, Маточина, Варник, съобщиха от пресцентъра на Областна администрация - Хасково, цитирани от \"Фокус\". Според първоначалните данни, огънят е тръгнал е от пасище. В момента горят сухи треви и храсти. Пламъците са далече от населените места. Засега не се знае каква площ е обхванал пожарът. На място вече работят 5 противопожарни екипа, изпратени са и 3 коли, снабдени с противопожарна техника.", "date": "2017.08.25", "title": "Нов пожар гори в района на сакарски села, тръгнал от пасище"}
{"url": "https://www.24chasa.bg/novini/article/6409497", "text": "„Готова съм още на 1 септември в първия ден от работата на Народното събрание да внеса предложения и да настоявам за незабавни промени в Закона за арендата и Закона за собствеността и ползването на земеделските земи. Очаквам също така, те да бъдат припознати от депутати от всички парламентарни групи, избрани от Монтана и региона, така че по най-бързия начин парламентът да отмени лобистката поправка, при това със същото завидно единодушие и ентусиазъм, с които е била приета в края на 43-ото НС“. Това заяви омбудсманът Мая Манолова, цитирана от пресцентъра на държавната институция, при срещата си с над сто собственици на земи в Монтанско. Тя се състоя в общината на Вълчедръм и бе втората, след като преди седмица такава имаше и в институцията на омбудсмана. „Измамите и схемите със земеделски земи трябва да бъдат незабавно преустановени, защото това е посегателство върху едно от основните конституционни права – правото на собственост“, категорична бе Мая Манолова. На срещата във Вълчедръм присъстваха още заместник-министърът на земеделието, храните и горите Вергиния Кръстева и Николай Маринов - директор на ГД „Земеделие и регионална политика“, областният управител на Монтана Росен Белчев и кметът на Община Вълчедръм Иван Барзин. „Проблемът, който ви е събрал по това време, толкова много хора в тази зала, е много сериозен. С моя екип се занимаваме с него от няколко седмици. Мисля, че вече всички са наясно - и граждани, и институции, че става дума за схема, за опит за измама, така че свързани лица, преотдавайки помежду си земеделски земи, на които не са собственици, да ограбят истинските собственици, като възпрепятстват обработването и прибирането на реколтата от една страна, а от друга да получат евросубсидии“, подчерта Манолова. По думите й, измамните схеми са възможни поради няколко причини. Първата е, практиката нотариусите да заверяват само подписи, но не и съдържанието на договорите за наем, което води до безпроблемно сключване на такива договори между две страни, които не са собственици на земята. Процедурата продължава в Агенцията по вписванията, където заради отпадането на изискването за представяне на скица на имота, в която фигурира името на собственика, става възможно вписването на договори от несобственици и без връзка със собственика. Накрая процедурата, отново чисто административно, минава и през земеделските служби, без да се изследва собствеността. „Слава Богу, че вие реагирахте своевременно, че ме уведомихте за този опит да бъдете ограбени, че предприехте всички действия, че алармирате институциите - в мое лице, в лицето на Министерството на земеделието, храните и горите. Своевременно, като омбудсман, изпратих препоръка до министъра на земеделието, храните и горите Румен Порожанов, до председателя на Съвета на нотариусите при Нотариалната камара Димитър Танев, за да бъдат преустановени тези практики“, обясни Манолова. Тя подчерта, че и земеделското министерство е реагирало своевременно и министър Порожанов издава заповед, с която е преустановено вписването на такива договори за наем от общинските служби по земеделие. „На пръв поглед изглежда, че случаят е решен, защото реално до вписване на тези измамни договори не се е стигнало, но вашата тревога, специално за мен, е абсолютно обяснима, защото това решение не е окончателно. При постановяването на отказ за вписване е възможно да има съдебно обжалване и такова вече има в Община Лом. Освен това, вместо да се стреснат, наглите измамници, разбрах от мои източници, че в МЗХГ са изпратили гневно писмо с възмущение, защо и на какво основание са спрени вписванията на тези договори за наем в общинските служби и на какво основание министърът се е разпоредил да иска изследване на собствеността, когато има договор за наем“, допълни Манолова. Тя отново подчерта, че окончателното решение на проблема ще се случи след приемането на законодателни промени, които да направят невъзможни схемите и измамите със земеделски земи. „Най-малкото, което може и трябва да се направи, е да се върне изискването за представяне на скица в Агенцията по вписванията, така че да стане невъзможно вписването на договори от несобственици и без връзка със собственика. Има нужда от едно по-детайлно уреждане на този вид поземлени отношения, защото тук стои въпросът за т.нар. „бели петна“ - това са земи, имоти и масиви, които биха станали лесна плячка на измамници, защото хората, собствениците или са в чужбина, или по други причини нямат връзка със земята\", завърши Мая Манолова.", "date": "2017.08.25", "title": "Манолова: Очаквам да се отмени лобистка поправка за присвояване на земи (Видео)"}
{"url": "https://www.24chasa.bg/novini/article/6409530", "text": "Турският външен министър Мевлют Чавушоглу заяви днес във Варшава, че Берлин трябва да бъде по-внимателен в изказванията си по отношение на Анкара, предаде ТАСС и БТА. \"В Германия се правят изявления, които излизат от рамките на допустимото. Изборите са временно явление, а приятелството е нещо постоянно. Те трябва да бъдат внимателни /в изказванията/\", каза министърът, цитиран от телевизия СиЕнЕн-Тюрк. Чавушоглу подчерта, че \"няма нужда да се правят популистки изявления преди изборите\" и че Германия не бива да \"прекрачва линията\". Вчера германският външен министър Зигмар Габриел заяви, че \"Турция, която ограничава свободата на словото, хвърля невинни хора в затвора и потиска опозицията, не може да стане част от ЕС\". Той заяви също, че Германия няма проблеми с Турция или с турците, а със сегашното турско правителство. През ноември 2016 г. депутатите от Европейския парламент гласуваха за прекратяване на преговорите за членство на Турция в ЕС, започнати през 2005 г. Повод за това беше \"непропорционалната реакция\" на турските власти след опита за държавен преврат в страната.", "date": "2017.08.25", "title": "Чавушоглу: Германия трябва да внимава в изказванията си за Турция"}
{"url": "https://www.24chasa.bg/novini/article/6409549", "text": "ХIV Национален събор на приятелите на Русия ще се проведе на 9 септември край язовир \"Копринка\". Това обявиха на пресконференция в пресклуба на БТА Ирина Минева и Елена Иванова от Национално движение \"Русофили\". Сдружението и Община Казанлък са съорганизатори на събора. Тази година той е посветен на 140 години от Освобождението на България. Преди началото на събора по традиция ще има поклонение на Паметника на свободата на връх Шипка - от 9.00 до 10.00 часа. Концертът на лауреатите на Националния фестивал на руската поезия, песен и танц \"Пусть всегда будет солнце\" ще продължи от 9.30 до 13.00 часа край язовир \"Копринка\". Награждаване на победителите в Международния конкурс за детска рисунка \"Обичам моята Родина\" ще бъде от 11.30 до 12.00 часа. Традиционния митинг в подкрепа на позициите на Национално движение \"Русофили\" ще се проведе от 13.00 до 14.00 часа. Празничната художествена програма с участие на български и руски артисти и състави ще продължи до 17.00 часа.", "date": "2017.08.25", "title": "Русофилите се събират на 9 септември край язовир \"Копринка\""}
{"url": "https://www.24chasa.bg/novini/article/6409562", "text": "Застреляните, а после запалени в дома си Илия и Еленка Спирдонови от габровското село Богданчовци, са поръчани от съсед, съобщиха на съвместен брифинг в Габрово полицията и прокуратурата. Веселин Иванов поискал екзекуцията им, защото Илия проявил неуважение по повод смъртта на големия му син при катастрофа. Тази информация за мотива на престъплението проверява в момента прокуратурата, но не уточнява как Илия е осквернил паметта на 26-годишния мъж. Веселин и прекият извършител на престъплението на 11 август - 54-годишният Лъчезар П., негов приятел, са арестувани и с повдигнати обвинения. Предстои от съда да бъде поискано постоянното им задържане под стража, каза говорителят на прокуратурата Людмила Рачева. Оръжието на престъплението не е открито, но се предполага, че не е дългоцевно. Двамата обвиняеми са разпитани пред съдия, но не признават участието си в пъкленото дело. Убитото семейство Спирдонови и баща и синове Иванови били в дългогодишна междусъседска война. Карали се, че кучетата му се разхождали свободно по улицата и се спускали срещу хората. Имали спор за преместване на ограда и за нов строеж в съседния до къщата на Спирдонови парцел. В имотната вражда се стигнало и до закани, че ще ги подпали и ще ги унищожи. В началото на 2017 г.комшиите си разменили по една жалба до полицията, но те били приключени само с предупреждения.\"Не са установени данни за престъпление и закани за убийство\", каза Рачева. Катализатор явно се явила внезапната смърт на по-големия син на Веселин и несподелената от съседа мъка. Тогава той намерил Лъчезар, с когото се познавали и поддържали контакти, и го \"мотивирал\", според прокуратурата, да застреля Илия и Еленка и да подпали дома им. Не се съобщава също финансова или друга е била мотивацията. \"Какво ме интересуват комшиите, аз същия ден струвах 40 дни от смъртта на сина\", каза миналата събота пред репортер на \"24 часа\" Веселин, показвайки некролог. \"Катастрофа... край Карнобат\", допълни той и обърна гръб под непрестанния лай на 5 кучета, завързани в двора. Призори на 3 юли двете му момчета на 20 и 26 години се забиват с Фолксваген Туарег в спрял влекач с прикачено полуремарке. Според полицейските сводки джипът шофира по-малкият брат. Той е тежко ранен, а по-големият Никола, който бил на дясната седалка, загива на място. Убийството и палежът са извършени точно в същия час, в деня на помена на Никола и това съвсем не е случайно, смятат близки на Спирдонови. \"Остава да се изяснят още много обстоятелства около мотива за престъплението. Работи се изключително трудно, не само заради тежестта му, но и заради пожара. На този етап смятаме, че имаме достатъчно доказателства за повдигнатите обвинения - на Лъчезар за убийство, а на Веселин за подбудителство\", допълни Рачева. Първоначално се работело по няколко версии - убийство с цел грабеж, за отмъщение, включително и убийство и последвало самоубийство. За да остане водеща съседската вражда, на повторния оглед разследващите са пресели 10-сантиметров пласт от пепелището и са го проверили обстойно с метал детектор, разкри шефът на ОД МВР Габрово ст.комисар Борислав Бончев.", "date": "2017.08.25", "title": "Съсед поръчал разстрела на съпрузите в Богданчовци заради вражда и неуважение"}
{"url": "https://www.24chasa.bg/novini/article/6409568", "text": "Над 1,1 млн. лв. ще спести бизнесът годишно от една от предлаганите промени в данъчно-осигурителния процесуален кодекс (ДОПК), които са публикувани от министерство на финансите за обществено обсъждане, съобщава НАП. Предложението е юридическите лица, които не са осъществявали дейност и са освободени от подаване на годишен отчет за дейността (статистическия отчет), да не са длъжни да подават годишна данъчна декларация по Закона за корпоративното подоходно облагане и да обявяват годишни финансови отчети в търговския регистър, посочват от приходната агенция. Според анализ на НАП тази мярка ще спести разходи за преводи, транспорт, заплати на служители на близо 200 000 фирми, които сега изпращат в НАП своите декларации и обявяват в търговския регистър финансовите си отчети без да имат дейност. Проектът на ДОПК предвижда и други облекчения за гражданите и представителите на фирмите. Така например нововъзникващите дружества ще могат да заявяват доброволна регистрация по закона за ДДС, едновременно с регистрирането си в Агенцията по вписванията. Регистрацията ще се осъществява по облекчена процедура, а фирмите ще си спестят посещението и в две институции. С проекта на ДОПК се предлага също да отпадне и задължението при регистрация по закона за данък върху добавената стойност фирмите да представят опис за наличните активи. Предвижда се също така НАП да може да предоставя информация за наличие или липса на задължения на други компетентни органи по служебен път.", "date": "2017.08.25", "title": "НАП: Бизнесът ще спести над 1,1 млн. лв. годишно с промени в данъчния кодекс"}
{"url": "https://www.24chasa.bg/novini/article/6409600", "text": "Турският премиер Бинали Йълдъръм призова германския външен министър Зигмар Габриел да не се меси в работите на Турция, предаде ТАСС. Занимавайте се със своите работи. Следете какво става във Вашата страна и не се опитвайте да се месите в работите на Турция, посочи Йълдъръм днес пред журналисти, информира БТА. Турция, която ограничава свободата на словото, хвърля невинни хора в затвора и потиска опозицията, не може да стане част от ЕС, заяви Габриел вчера в интервю за в.\"Билд\". Той предложи турският президент Реджеп Тайип Ердоган да предприеме стъпки за прекратяване на преговорите за членство на Турция, тъй като при сегашното положение е малко вероятно те да доведат до положителен резултат. Ние нямаме проблем с Турция, нямаме проблем с турците, а имаме проблем със сегашното правителство и провежданата от президента политика, посочи Габриел. На 19 август турският президент Ердоган разкритикува остро германския министър на външните работи Габриел, след като той отправи критики към намесата му в кампанията за германските избори на 24 септември. \"Кой си ти, че да говориш на президента на Турция? Разговаряй с ръководителя на турското външно министерство. Знай си мястото! Не ни поучавай!\", препоръча Ердоган на Габриел. На 18 август Ердоган призова турците в Германия да не гласуват за нито една от трите големи партии на парламентарните избори на 24 септември, а именно - Християндемократическия съюз, Германската социалдемократическа партия и Зелените, определяйки ги като \"врагове\" на Турция. Габриел осъди \"намесата на Ердоган в германската предизборна кампания\". ", "date": "2017.08.25", "title": "Бинали Йълдъръм призова Зигмар Габриел да не се меси в работите на Турция"}
{"url": "https://www.24chasa.bg/novini/article/6409231", "text": "Г-жа Севдалина Василева е новият Изпълнителен директор и член на Управителния съвет на Fibank (Първа инвестиционна банка). Г-жа Василева ще наследи г-н Васил Христов като Главен директор ритейл (CRBO). Професионалният опит на г-жа Севдалина Василева в банковата сфера започва през 2007 г. в Пощенска банка като Директор направление Потребителско кредитиране. От 2010 г. до 2016 г. е Управител с ресор Ритейл банкиране в Alpha Bank. През 2017 г. г-жа Василева се присъедини към Fibank като директор „Стратегическо планиране и развитие“. Г-жа Василева е магистър бизнес администрация със специалност „Управленски информационни системи“ от Стопанския факултет на Софийския университет. През 1996 г. специализира маркетинг и мениджмънт в Lund University, Швеция.", "date": "2017.08.25", "title": "Жена застана начело на Fibank"}
{"url": "https://www.24chasa.bg/novini/article/6409622", "text": "Римска златна верижка, тип истмион (плетка), на възраст повече от 16 века намериха в древния град Хераклея Синтика в местността Рупите. Откритието е на археолозите от екипа на доцент доктор Людмил Вагалински при разкопките на античното селище, съобщи днес директорът на петричкия музей - Сотир Иванов. Златното украшение е от четвърти век след Христа, но се е запазило перфектно въпреки вековете, през които е лежало в земята, предава БТА. Изработката на верижката, която тежи 49,28 грама, е изящна. Първите посетители, видели златната верижка, са туристи от Швейцария и България, както и кметът на община Петрич - Димитър Бръчков. Най-новите открития ще бъдат експонирани в централната зала на Исторически музей - Петрич след края на археологическите проучвания през септември тази година. Археолози начело с доц. д-р Людмил Вагалински работят на терен с помощта на община Петрич. За втора поредна година кметството осигури 30 000 лева за проучване на древното селище, което привлича все повече туристи от страната и чужбина. \"Радваме се, че общината подпомага нашата дейност. Истината е, че развитието на туризма е в полза на всички в региона. Очакваме много нови открития - храм, театър, стадион\", заяви Сотир Иванов.", "date": "2017.08.25", "title": "Откриха златна верижка на над 16 века в Рупите"}
{"url": "https://www.24chasa.bg/novini/article/6409641", "text": "На 86-годишна възраст почина академик Дечко Павлов Дечков, съобщиха от Българската академия на науките (БАН). Акад. Дечко Павлов е един от създателите на Централната лаборатория за електрохимични източници на ток, основател и ръководител на секция \"Оловни акумулатори\". Бил е заместник-директор на Института по електрохимия и енергийни системи при БАН. Той е един от най-изтъкнатите български учени с изключителни постижения в областта на електрохимията и по-специално в разкриването на процесите, протичащи при технологията на производството и експлоатация на оловните батерии. Научните му приноси, свързани с кинетиката на електродните процеси, свойствата и структурата на оловните оксиди и процесите в оловните батерии, са получили широко международно признание. Автор е на стотици научни трудове и много монографии, с хиляди цитирания в световната научна литература. Голяма част от научните му постижения са защитени с авторски свидетелства и патенти, регистрирани у нас и в други страни. Много от неговите идеи са доведени до практически внедрявания в наши акумулаторни заводи, със значителен икономически ефект. Като високоценен преподавател е чел лекции в редица университети и световноизвестни фирми в Япония, Германия, Франция, Австралия, Китай, Бразилия и Русия. За големите му постижения в науката, технологиите и производството е удостоен с редица национални и международни награди и отличия. Като признание за цялостната му научна и научно-приложна дейност през 1989 г. е избран за член-кореспондент, а през 1997 г. за академик на БАН. Опелото ще се състои на 29 август (вторник), от 12.00 ч., в църквата \"Св. София\" в София.", "date": "2017.08.25", "title": "Почина академик Дечко Павлов Дечков"}
{"url": "https://www.24chasa.bg/novini/article/6409673", "text": "Супермаркет   в село Гроздьово, Варненска област, е открит на 8 април тази година. Той е резултат на усилията на три поколения. Сега собственик на фирмата е представител на последното - Мехмед Ирхан. Обектът е направен според всички стандарти, освен това интериорът, решен в оранжево, създава приятно настроение за клиентите. Те могат да избират от голям асортимент - има топла витрина, салати, охладени меса. Поне 70% от клиентите са преминаващи през главния път наблизо. Под шапката на семейната фирма има общо три обекта, един от които е за домашни потреби. В другите се пекат закуски за най-ранобудните. Собствениците държат да отварят първи в селото - в 4 ч вече работят. Хората идват при нас, защото избираме най-добрата стока, казва Мехмед Ирхан. - Аз съм на 22 години. От 18-годишен се занимавам с мой бизнес. Собственик съм на магазините, фирмата е на мое имам. Имам и друга - за доставка на интернет и цифрова телевизия. Уча в Шумен, специалността ми е свързана с метрологията. Семейният бизнес с магазини е наследствен. През 1993 г. баба ми и дядо ми са имали една барака, помагали са майка ми и баща ми. През 1996 г. баща ми заминава за Германия, година по-късно се връща и открива заведение в селото. През 2000 г. отново заминава за Германия. Следва още един магазин. После решава да купи стара, изгоряла къща на главния път. През 2003 г. открива друг обект. - Аз взех сам решението да се занимавам със собствена фирма, защото имах интерес в тази област. Всеки си избира пътя. Да имам собствен бизнес и да го управлявам ми е в кръвта, идва ми отвътре. Сигурно причината да се чувствам така е, че семейството ми е имало бизнес и съм израснал в такава среда. - Гледаме първи да отваряме и последни да затваряме. Единият магазин отваря в 4 сутринта, затваря в полунощ. Предприемачът трябва да е много упорит и да работи постоянно. Аз например на ден работя поне 18 часа. Най-важен е трудът. Сега искам да изградя хубаво бъдеще, а след това ще мисля за други неща. - Трудни моменти има постоянно, гледам винаги да се справям с тях. - Трудно е с персонала. В момента ми трябват две касиерки, затова и едната каса не работи. Даваме и добри заплати, но хората избягаха. Навремето селото е било от 3000 души, сега са по-малко. Искаме хора, на които им се работи и имат желанието да се научат. - Трябва спокойствие при управлението на екипа. Аз работя с тях, помагам на всички. Не стоя в офиса и да чакам нещо да се случи. Аз съм израснал с работа, помагал съм в магазините. Даваме и парични бонуси. Не пропускаме особено по празниците. - Да работя, колкото ми трябва. Очите ми не са нависоко. За да е успешен човек в бизнеса, не трябва да е мързелив - богат не се става от работа. Аз не искам да ставам богат. Имам план и за друг бизнес.", "date": "2017.08.25", "title": "Три поколения управляват магазини в Гроздьово, последният е вдигнат на мястото на изгоряла къща"}
{"url": "https://www.24chasa.bg/novini/article/6409687", "text": "Mинистър-председателят Бойко Борисов и френския му гост Еманюел Макрон са на посещение в Центъра с навигационни симулатори във Висшето военноморско училище „Н. Й. Вапцаров“ във Варна.  На посещението са външният ни министър Екатерина Захариева и министърът на отбраната Красимир Каракачанов.                                                                                                                                                                                                                                                                                                                        ", "date": "2017.08.25", "title": "Борисов показва на Макрон Висшето военноморско училище във Варна (Видео)"}
{"url": "https://www.24chasa.bg/novini/article/6409704", "text": "Състав на Хасковския окръжен съд определи постоянна мярка за неоклонение задържане под стража на турския гражданин Абидийн Йоздемир, съобщи БТА. В 23 часа в сряда при Съдът уважи доводите на обвинението, според което престъплението е извършено с особени цинизъм и дързост, а пострадалият е български служител, който охранява външната граница на ЕС. Защитата на обвиняемия поиска по-лека мярка. Аргументите на адвокат Владимир Бамбалов бяха, че всичко се е случило в суматохата и няма нито пряк, нито косвен умисъл за престъплението. За останалите замесени в сбиването на пункта, Перихан Йоздемир /44 г./, Шермин Йоздемир /26 г./ и Тугба Т. /26 г./ държавното обвинение постанови мярка за неотклонение \"парична гаранция\" в размер на по 2000 лева, уточни прокурор Дарина Славова. Трите жени са обвинени в нанасянето на леки телесни повреди на други двама старши полицаи от ГКПП Капитан Андреево.", "date": "2017.08.25", "title": "Съдът в Хасково остави в ареста турчина, счупил крак на граничен полицай"}
{"url": "https://www.24chasa.bg/novini/article/6409753", "text": "Членовете на военен отряд, натоварени с охраната на американския вицепрезидент Майк Пенс, бяха освободени от функциите си в Белия дом, след като бяха обвинени, че са завели жени в хотела си в Латинска Америка. Новината съобщи говорител на министерството на отбраната, предаде Франс прес, предаде БТА.  Инцидентът се е случил по време на неотдавнашното посещение на вицепрезидента в Колумбия, Аржентина, Чили и Панама, но не се съобщава кога точно и в коя страна. Според американската телевизия Ен Би Си екипът на Пенс е получил достъп до записи от наблюдателни камери, показващи как членове на военния отряд водят жени в зона, обявена за охранявана. Американски представители подчертаха, че засега няма основание да се смята, че жените са били проститутки. \"Знаем за инцидента, той се разследва\", каза майор Ейдриън Ранкин-Галоуей, говорител на Пентагона. \"Потвърждаваме, че замесените в него лица са върнати в армията\". И преди е имало скандали със служители на американските сили за сигурност в Латинска Америка. През 2015 г. двама членове на Агенцията за борба с наркотиците бяха хванати да участват в оргии с проститутки в Колумбия. Три години по-рано агенти на Сикрет сървис се срещнаха с проститутки в Колумбия, а други агенти бяха открити пияни в Холандия. През 2015 г. американското министерство на правосъдието строго предупреди служителите си в никакъв случай да не наемат проститутки, дори ако са по работа в страни, където това е законно. Бившият министър на правосъдието Ерик Холдър обясни, че плащането на проститутки застрашава работата на министерството, защото може да доведе до изнудване или шантаж и да подпомогне трафика на хора.", "date": "2017.08.25", "title": "Скандал с военни, отговарящи за охраната на вицепрезидента Пенс"}
{"url": "https://www.24chasa.bg/novini/article/6409781", "text": "България ще изиска от Турция да намали мощността на някои радиопредаватели и да промени ъгъла на излъчване. Това каза в Бургас председателят на КРС Веселин Божков, цитиран от  . \"Ефектът на топлото море\" е причината през лятото да се чуват множество турски радиостанции по Черноморието, посочи Божков. Трябват инвестиции и от страна на българските оператори, за да се чуват повече наши радиостанции и с по-голяма мощност, добави Веселин Божков. Той беше категоричен, че няма смущение на наши честоти от страна на турски медии.", "date": "2017.08.25", "title": "Искаме от Турция да намали мощността на свои радиопредаватели"}
{"url": "https://www.24chasa.bg/novini/article/6409780", "text": "Разликата в доходите на богатите и бедните в Македония е най-голяма сред страните в Европа, показват първият анализ на доходите на македонското министерство на финансите, представен днес на пресконференция в Скопие, съобщава агенция Макфакс. Три процента от македонците печелят толкова, колкото са доходите на 50 процента от гражданите, взети заедно, предава БТА. Според анализа средният доход на гражданите в страната е 320 евро месечно, а най-богатите, които съставляват 1 процент от населението, печелят средно по 4180 евро месечно. Като пример е посочена издателска къща МПМ, която фалира. В нея 466 работещи са получавали около 280 евро месечно, а само един е имал месечен доход 21 хиляди евро. Подобен пример е и една текстилна фабрика, в която 376 работници имат среден месечен доход 140 евро, а един от служителите - 73 хиляди евро. На пресконференцията беше изтъкнато, че е необходимо увеличаване на минималната заплата в страната и въвеждане на по-справедлива данъчна система, което е залегнало в реформите, подготвяни от финансовото министерство. Анализът е направен въз основа на данни за 940 хиляди души, които представляват 90 процента от гражданите, получаващи доходи. В него е посочено, че 99 процента от населението имат доход само от заплати и пенсии.", "date": "2017.08.25", "title": "1% от македонците печелят около 4200 евро месечно, останалите - по 262 евро"}
{"url": "https://www.24chasa.bg/novini/article/6408877", "text": "Великобритания \"няма да плати нито пени повече или по-малко\" от това, което според правителството са законните й задължения към Европейския съюз, за да го напусне, заяви британският външен министър Борис Джонсън, цитиран от Ройтерс, предаде БТА. Финансовият въпрос е на път да се окаже една от най-трудните теми в преговорите за излизане на Великобритания от ЕС след 40 години в него. Според ЕС това е и една от трите области, в които двете страни трябва да постигнат напредък, преди да започнат да преговорят за бъдещите си отношения, включително по търговските споразумения. \"Някои от сумите, които съм виждал, изглеждат много големи. Ние, разбира се, ще изпълним задълженията си, но няма да платим нито пени повече или по-малко от онова, което смятаме, че дължим\", подчерта министърът.", "date": "2017.08.25", "title": "Борис Джонсън: Великобритания няма да плати и пени повече за да напусне ЕС"}
{"url": "https://www.24chasa.bg/novini/article/6408889", "text": "Започна срещата \"на четири очи\" между Бойко Борисов и Еманюел Макрон. По-рано днес Макрон и съпругата му Брижит бяха посрещнати от българския държавен глава и неговата първа дама Десислава. След срещата на двамата президенти, дойде и тази на Бойко Борисов и Макрон, които се оттеглиха за разговор.                                                                                                                                                                                                                                                                                                                                                                                                                                                                      ", "date": "2017.08.25", "title": "Започна срещата на четири очи на Бойко Борисов с Еманюел Макрон (Снимки)"}
{"url": "https://www.24chasa.bg/novini/article/6408902", "text": "Подкрепата на Франция за бързо влизане на България в Шенген – общото пространство без граници на Европейския съюз, обеща президентът Еманюел Макрон на българския държавен глава Румен Радев. „България е изпълнила изцяло критериите за присъединяване към шенгенското споразумение“, заяви Макрон след разговорите си с Радев. В Европа обаче трябва да проведем разговор за промяна на правилата за Шенген и България трябва да участва пълноправно в дискусията, подчерта Макрон. „Очакваме подкрепа за бързо присъединяване на България към Шенген. Както и активно включване на България във всички дискусии за изграждане на нови правила в Европа. Защото Шенген е крещящ пример как правилата се променят в движение“, заяви и българският президент Румен Радев. Българският президент поиска и подкрепата на френския си колега за бързо приемане на България в чакалнята на еврозоната. Категорично обаче Макрон не потвърди, че ще има такава подкрепа. Подчерта обаче, че България трябва да има право да участва в дискусиите по всички теми в Европа. Това означава, че страната ни може да получи статут на наблюдател на срещите на страните от Еврогрупата. Такъв преди дни поиска и Чехия. Още три общи позиции постигнали двамата президенти, разказа Макрон. Френският президент сподели, че е оптимист за прокарването на неговите предложения за нови правила за командированите работници, след като е разговарял с Румен Радев. Франция предлага ограничаване на командироването на работници в друга страна от ЕС до 1 година, а не както е в момента до 3 г. Освен това предложението включва и искане за по-високи заплати на командированите работници и плащане на осигуровки в страната, в която са командировани. В България това искане се подкрепя от синдикатите, но според работодателските организации е опасно за българските работници и бизнес. От „Евксиноград“ Макрон нападна Полша по темата, тъй като страната категорично не подкрепя предложението му. Според думите му обаче България ще го подкрепи и то ще бъде прието, тъй като за влизането му в сила е нужно квалифицирано мнозинство от европейските държави, а не едондушие. Радев обаче на няколко пъти подчерта в изказването си, че подкрепата за промени в командироването на работниците е от правомощията на правителството. След разговорите на Макрон с Радев, френският президент започна срещата си с премиера Бойко Борисов. Освен със социалния дъмпинг Европа трябва да се бори и с данъчния дъмпинг, както и с корпоративния, подчерта обаче Радев. Българският президент посочи, че не е правилно работниците на едни и същи компании в клоновете в Източна Европа да получават по-ниски заплати от колегите си в западноевропейските клонове. Радев поиска и изработване на инвестиционна политика, която да сближи нивата на заплащане и жизнения стандарт в старите и новите страни членки на ЕС. Според него предложенията на Макрон трябва да се включат за обсъждане в по-голямата тема за социална Европа. Двамата президенти са постигнали съгласие и за по-тясно военно сътрудничество, както и за изграждането на обща европейска отбрана. Франция може да участва в модернизацията на българските военноморски и сухопътни сили, подчерта в изказването си президентът Радев. Френски компании проявяват интерес да продадат на България бойни машини на пехотата и бойни кораби. Макрон пък подчерта важността на общата европейска отбрана давайки за пример „Евксиноград“. „Виждате това прекрасно място. То е на 2 часа от Крим и на толкова от Турция. Сега разбирате, че това място е в сърцето на действителните залози в сферата на сигурността“, заяви Макрон.", "date": "2017.08.25", "title": "Макрон обеща подкрепа за влизане на България в Шенген (Обзор)"}
{"url": "https://www.24chasa.bg/novini/article/6408944", "text": "Афганистанските власти потвърдиха, че е самоубийствен атентат в шиитска джамия в столицата Кабул, предава AFP, съобщи БТА. Говорителят на полицията в Кабул заяви за агенцията, че самоубийствен атетатор „се взриви във вътршността на джамията“, допълваки, че има жертви, но техният брой към момента не може да бъде посочен. От Министерството на вътрешните работи потвърдиха, че е извършена „терористична атака“.", "date": "2017.08.25", "title": "Атентатор се самовзриви в шиитска джамия в Кабул, има жертви"}
{"url": "https://www.24chasa.bg/novini/article/6408947", "text": "Министър-председателят на България Бойко Борисов и президентът на Франция дават съвместна пресконференция след срещата, която проведоха в Евксиноград. Благодаря на президента Макрон, че удържа на думата си и дойде в България на нашето Черноморие, каза Борисов.  Много благодаря, господин министър-председател. Искам да кажа, че ако съм тук днес, то е не само защото Борисов бе първият европесйки лидер, който приех във Франция след встъпването ми в длъжност, но и защото той е мой приятел, каза Макрон. Говорихме по много теми, които са свързани с образованието, искам да изразя задоволството си от напредъка по много теми и очаквам скоро да се подпишат договори, продължи френският президент. Също така искам да заявя споделената ни воля за осъществяването на партньорства и създаването на нови работни места в промишлеността. По европейските теми волята на България е да бъде пълноправен член на ЕС, такава е и волята на Франция, заяви Макрон. Първата последица от тази наша съвместна воля е, че до края на октомври ще се споразумеем за директивата за командированите работници с цел премахване на социалния дъмпинг. Второто споразумение, което постигнахме, е свързано с волята на премиера Борисов България да бъде приета в рамките на Еврозоната. Като излезем извън лицемерието, мисля, че трябва да сложим край на границата между Изтока и Запада. Желая да се засили работата по реформата на всички текстове, свързани с охраната на границите, каза още Макрон.  На края на годината искам България да участва във всички инициативи на ЕС и да участва в решаването на въпроси. България е направила избор да бъде член на ЕС за пример. България подсигурява външната граница на ЕС. Благодаря за разговорите, трябва и да действаме след това, допълни Макрон. Няма тема, по която с президента Радев да не сме на едно мнение. Благодаря и на Десислава Радева, че пое ангажимента с първата дама. Няколко детайла искам да спомена. Благодаря за подкрепата на Франция при подписването на договора между България и Македония. Дори критичните теми и тези, които изискват по-сериозен дебат, може да ги обсъждаме в една приятелска обстановка, каза Борисов. Много ми се иска да говорим за по-конкретни неща за да дадем перспективи не само на думи. Президентът Макрон явно, че иска това, която говори през кампанията си, да се изпълни действително във Франция. Все повече говорим за Европа на две скорости - ясни критерии и всяка една държава да се стреми да ги спазва. В България сме се постарали и всеки един от тях е спазен. Истински се надявам в следващите 2-3 месеца, като направим този \"нов\" Шенген, България да заеме своето място там като доказала се вече външна граница. Издържахме всички стрестестове на банковата система, един от най-ниските външни дългове имаме ние, стабилен фискален резерв и огромен резерв в БНБ, допълни българският премиер Бойко Борисов.  Макрон проведе среща с българския президент Румен Радев по-рано днес.                                                                                                                                                                                                                                                                                                                        ", "date": "2017.08.25", "title": "Макрон: Бойко Борисов е мой приятел (Обновена, видео)"}
{"url": "https://www.24chasa.bg/novini/article/6409001", "text": "Мюсюлманското население в Западна и Централна Европа расте и голяма част от него успява да се интегрира с второто си поколение. Това установява германската фондация „Бертселсман“ в проучване за интеграцията на мюсюлманите в Европа, публикувано в четвъртък. В Германия първото поколение от мюсюлмански имигранти пристига през 60-те и 70-те години на миналия век и е предимно от Турция. Днес турците в Германия са само половината от мюсюлманското население, което е близо 4,5 милион души според данни на статистическата служба от 2015 година. Това представлява почти 6% от цялото население. Втората по големина група мюсюлмани е тази на имигрантите от Близкия и Средния изток. Най-късно с второто си поколение в Германия мюсюлманите успяват да се интегрират, посочва още фондацията. Социолози от „Бертелсман“ са направили обширни допитвания в края на 2016 година сред мюсюлмани в Германия, Австрия, Швейцария, Франция, Великобритания и Турция. Бежанци, дошли в Европа след 2010 година не са включени в проучването, тъй като интеграцията е дълъг процес, който изисква повече време. Ето и част от резултатите от проучването: По отношение на пазара на труда Германия се справя най-добре с интеграцията на имигранти мюсюлмани. Второто и третото поколение участват в него по същия начин, по който и германците – близо 60% от тях работят на пълен работен ден, 20 на сто на половин. Безработните сред мюсюлмани и немюсюлмани са почти равен процент. Според изследователите това се дължи на отварянето на пазара на труда и на това, че държавата е поставила акцент върху изучаването на немски език. Добрата икономическа ситуация в страната също играе роля. Трудности при намиране на работа имат само много религиозните мюсюлмани, които настояват да се молят по пет пъти на ден. Те често са безработни или ниско платени. Съвсем различно седят нещата с тях във Великобритания. Ислямът там е равнопоставен на другите религии и работещите мюсюлмани имат право да го изповядват на работа. По отношение на езика и образованието интеграцията в Германия се случва по-бавно, отколкото във Франция. 36% от германските мюсюлмани напускат училище преди 17-тата си година, докато във Франция това са само 11 на сто. Три четвърти от децата на имигранти мюсюлмани обаче израстват с немски като първи език. Затова изследователите смятат, че големите разлики в образованието на мюсюлманите в Германия и Франция се дължат на училищната система. Във Франция учениците учат по-дълго заедно в клас. По отношение на социалните връзки мюсюлманите са добре интегрирани, посочва „Бертелсман“. 4-ма от 5-ма мюсюлмани прекарват свободното си време с немюсюлмани. Две трети заявяват, че приятелският им кръг се състои поне наполовина от немюсюлмани. Проучването установява и че в приемните страни мюсюлманите са трудно приемани от местните ли дори напълно отхвърляни. Всеки пети германец не желае мюсюлмани за свои съседи, в Австрия пък това желание посочва всеки четвърти. Мюсюлманите във всички пет държави заявяват, че се чувстват обвързани със страната, в която живеят. Същевременно много изпитват емоционална близост и с родината на родителите и бабите и дядовците си. „Смесената идентичност“ за повечето мюсюлмани е нормално състояние.", "date": "2017.08.25", "title": "Мюсюлманите в Европа - интегрирани, но неприети"}
{"url": "https://www.24chasa.bg/novini/article/6408991", "text": "Днес по обяд започна връщането по домовете на евакуираните заради пожара жители на две села - симитлийското Сенокос и кресненското Ощава. Решението бе взето от ръководството на Кризисния щаб, тъй като няма реална опасност в момента за двете населени места. Това съобщи областният управител на Благоевград - Бисер Михайлов, предаде БТА. В селищата остават да охраняват жандармеристи и огнеборци, които при необходимост да организират нова евакуация на местното население. \"Молбата ми е местните хора да слушат съветите и разпорежданията на специалистите. Наложи ли се, нека напуснат домовете си, за да не се стигне до инциденти. Защото най-важно е да опазим здравето и живота на хората в тази сложна обстановка\", каза областният управител на Благоевград - Бисер Михайлов. Тежка нощ изкараха над 100 жители на двете села, които бяха евакуирани късно в четвъртък от домовете си. На някои бе оказана и медицинска помощ. Едните бяха настанени в хотел в съседното село Брежани, а другите - в кметството на Стара Кресна. Доста хора обаче спаха в колите си, а други изкараха нощта навън, без да мигнат. \"Няма как да спим, докато огънят е на метри от домовете ни\", споделиха те.", "date": "2017.08.25", "title": "Връщат евакуираните заради пожара в Кресненското дефиле хора в домовете им"}
{"url": "https://www.24chasa.bg/novini/article/6409004", "text": "Полицейски служители са задържали вчера петима чужденци без валидни документи на главен път Е 79 в близост до Видин. Това съобщават от Областна дирекция на МВР, предаде БТА. Мъжете били задържани в РУ на МВР, а при проверката е установено, че са граждани на Афганистан и Пакистан. Днес групата е транспортирана в Специален дом за временно настаняване на чужденци в столицата. Вчера полицаи от Кула са задържали още един чужденец в близост до разклона за село Извор махала, община Кула. Мъжът е бил задържан в районното управление за установяване на самоличността, а проверката е установила, че е афганистанец с регистрационна карта на бежанец. Днес мъжът е изведен с обществен превоз от Видинска област.", "date": "2017.08.25", "title": "Полицаи задържаха шестима бежанци във Видинско без валидни документи"}
{"url": "https://www.24chasa.bg/novini/article/6409019", "text": "\"От 10 години не е идвал президент. Много е. Желанието ни е връзката ни да стане по-жива\". Това написа на български език френският президент Еманюел Макрон във фейсбук профила си, като се отбеляза от България.  Той, заедно със съпругата си Брижит Макрон, са на посещение в двореца в \"Евксиновград\". Снощи те бяха посрещнати от премиера Бойко Борисов и външния ни министър Екатерина Захариева на летище Варна. В момента Борисов и Макрон дават пресконференция.    ", "date": "2017.08.25", "title": "Макрон прописа на български"}
{"url": "https://www.24chasa.bg/novini/article/6408992", "text": "Двама мъже, събиращи пари и ценностти от жертвите на телефонни измамници, са задържани в централната част на Пазарджик, научи \"24часа\". Информацията бе потвърдена от говорителя на полицията Мирослав Стоянов. Гастролиращите \" мулета\" са от сливенско. Само в рамките на няколко часа те са успели да приберат парите от три измамени възрастни жени от града, преди да бъдат заловени. Мъжете са криминално проявени и на този етап твърдели, че били наети на работа от непознати по Интернет. От полицията отказаха повече подробностти с мотив, че по случая се работи интензивно. През последната седмица жители Пазарджик и Велинград са били подложени на тотален натиск от телефонни измамници по познатите схеми, като най-често на хората се обаждали лица, представящи се за лекари и полицаи.", "date": "2017.08.25", "title": "Две \"мулета\" на телефонни измамници задържаха в Пазарджик"}
{"url": "https://www.24chasa.bg/novini/article/6408988", "text": "Защитата на 15-годишния Иван Иванов от Бургас, обвинен в убийството на 11-годишната Никол Йончева, ще иска той да бъде поставен под родителски надзор в дома на семейството. Мярката е алтернатива на домашен арест при непълнолетни, обясниха юристи. В момента осмокласникът е в ареста с постоянна мярка \"задържане под стража\". Жалбата за промяна на мярката вече е депозирана в съда, а заседанието  е насрочено за понеделник, 28 август, от 14 часа. Според новия адвокат на ученика най-адекватна мярка за задържане би била домашен арест, за да може Иван да бъде при родителите си. Както вече стана ясно той е с умствена изостаналост, назначена му е съдебно-психиатрична експертиза, която да установи дали не страда от психично заболяване. По непотвърдена информация тийнейджърът се води на отчет в Центъра за психично здраве. Майка му Донка отрича синът й да е болен. Жената е убедена, че той не е способен на убийство, бил много свит и наивен, по-големите деца редовно го биели.   Разследващи обаче са категорични, че срещу 15-годишния Иван Иванов са събрани достатъчно доказателства, които го уличават в повдигнатото му обвинение. Той самият е направил частични самопризнания пред съдия, в които е казал, че с Никол се скарали дали да пушат наргиле. \"Дъщеря ми е била убита съвсем целенасочено. Първо е ударена по главата и е зашеметена. Лявото й ухо беше синьо. След като  я е намушкал в асансьора, убиецът е избягал пеша по стълбите, оставяйки детето ми\", сподели единствено пред \"24 часа\" бащата на Никол Любомир Йончев. Той иска най-строгата присъда за извършителя - доживотен затвор без право на замяна.", "date": "2017.08.25", "title": "Осмокласникът Иван, обвинен в убийството на 11-годишната Никол, иска вкъщи"}
{"url": "https://www.24chasa.bg/novini/article/6409046", "text": "Председателят на Народното събрание Димитър Главчев ще участва в националното честване на 140 години от Шипченската епопея. Това съобщиха от пресценъра на Народното събрание. Председателят на парламента ще присъства в 8.30 часа на литургия в храм-паметника „Рождество Христово“ в град Шипка. Димитър Главчев ще поднесе цветя пред костницата, в която се съхраняват костите на близо 9000 руски и български воини, загинали в България по време на Освободителната война. В 9.00 часа той ще се включи в похода към връх Шипка, който ще тръгне от двора на църквата. В 12.00 часа председателят на Народното събрание ще бъде на официалната церемония пред Паметника на свободата на връх Шипка, с която ще бъде тържествено отбелязана 140-тата годишнина от Шипченската епопея. Димитър Главчев ще присъства на заупокойната молитва в криптата на Паметника на свободата и ще наблюдава възстановка на епичните боеве.", "date": "2017.08.25", "title": "Главчев ще участва в националното честване на 140 години от Шипченската епопея"}
{"url": "https://www.24chasa.bg/novini/article/6409060", "text": "Президентът Макрон и съпругата му бяха официално посрещнати от президента Радев и съпругата му пред двореца Евксиноград тази сутрин към 10 ч. След това френският държавен глава се срещна с Радев и Борисов на четири очи. По същото време съпругите на двамата президенти посетиха Балчик.", "date": "2017.08.25", "title": "Вижте всичко от посещението на Макрон в България (Снимки)"}
{"url": "https://www.24chasa.bg/novini/article/6409071", "text": "74-годишна жена от Кюстендил вчера е станала жертва на телефонна измама, съобщиха от пресцентъра на МВР. Тя е дала голяма сума пари - около 65 000 лв. по схемата за оказване на съдействие на полицията. Всички налични пари опаковала и ги оставила закачени в торбичка на входната врата на къщата си. Когато торбичката с парите била отнесена от неизвестен човек, се породили съмненията й, че е измамена. По случая е започнато досъдебно производство в Районно управление „Полиция” – Кюстендил, уведомен е дежурен прокурор.", "date": "2017.08.25", "title": "74-годишна от Кюстендил даде 65 000 лева на ало измамници"}
{"url": "https://www.24chasa.bg/novini/article/6409076", "text": "На 24 август, около 11 ч. е получено съобщение за извършена кражба на сумата от 350 евро от портфейл, оставен без надзор в закусвалня в град Каварна съобщават от полицията в Добрич. От проведените незабавни издирвателни работи е установен извършителя на деянието. С полицейска мярка за срок от 24 часа е задържан Т.К. (21 г.) от град Тополовград, служител в обекта. Сумата парите е иззета по надлежния ред. По случая е образувано бързо полицейско производство.", "date": "2017.08.25", "title": "В Каварна заловиха крадец на 350 евро"}
{"url": "https://www.24chasa.bg/novini/article/6409088", "text": "Българският премиер Бойко Борисов развежда френския президент Еманюел Макрон из Евксиноград.  Макрон пристигна заедно със съпругата си Брижит на посещение в България. Нашият премиер заедно с външния ни министър ги посрещнаха на летище Варна снощи. Днес френският президент проведе разговори с държавния глава Румен Радев и премиера Бойко Борисов. След срещите бяха дадени пресконференции.                                                                                                                                                                                                                                                                                                                                ", "date": "2017.08.25", "title": "Вижте как Борисов развежда Макрон из Евксиноград (Видео)"}
{"url": "https://www.24chasa.bg/novini/article/6408439", "text": "Трима души са загинали при катастрофи през последното денонощие, съобщиха от МВР. На територията на страната са станали 13 произшествия. Ранени са тринадесет човека, като за един от тях има опасност за живота. В София са регистрирани 123 леки и две тежки катастрофи, при които са пострадали трима.                                                                                                                                                                                                                                                                                                                       ", "date": "2017.08.25", "title": "Трима души са загинали при катастрофи през денонощието в страната"}
{"url": "https://www.24chasa.bg/novini/article/6408423", "text": "Президентът Макрон да се превърне от френски в европейски лидер - това е тенденцията и тази визита трябва да се разглежда в този аспект. Това каза бившият външен министър Соломон Паси пред  . Сега е моментът да отправим няколко благодарности към Франция. Първата е за срещата на президента Митеран с български интелектуалци през 1989 г. - закуската във френското посолство в София подпомогна да падне режимът в България. След това президентът Саркози, който дойде в София по повод освобождаването на медиците в Либия, както и други визити на френски президенти, каза Паси. В момента България има много по-.голяма тежест заради предстоящото председателство на Европейския съвет на ЕС, смята Соломон Паси. Макрон иска задълбочаването на европейската интеграция преди съюзът да се разреши. Преди 2 г. една от българските корабостроителници успя да построи и да продаде боен кораб в чужбина, а сега е изключително изгодно да търсим европейска кооперация - цената ще бъде по-добра, данъците ще дойдат в нашия бюджет, а ако имаме възможност да излезем на външни пазари с Франция ще е великолепно. Франция ще е много подходящ партньор, ако създадем една военна база на Черно море, смята Паси. Ако получим подкрепата на Франция за Шенген и влизането в еврозоната, ще бъде голям успех, посочи Паси. Навършиха се 27 г. от речта, с която навремето призовах да излезем от Варшавския договор. Но защо не сега Европейският съюз да стане колективен член на НАТО, каза още Паси. Той предложи по време на българското председателство да се постави въпросът за финансирането на общи европейски проекти за отбрана.", "date": "2017.08.25", "title": "Соломон Паси: Визитата на Макрон у нас е част от тенденцията той да се превърне от френски в европейски лидер"}
{"url": "https://www.24chasa.bg/novini/article/6408459", "text": "В Евксиноград тече подготовка за официалното посрещане на френския президент Еманюел Макрон. Той ще бъде посрещнат с почести от българския си колега Румен Радев пред резиденцията в 10 ч. След това двамата ще се оттеглят за разговори. В 11:30 ще дадат пресконференция, на която ще оповестят за какво са разговаряли. ", "date": "2017.08.25", "title": "Ето как в Евксиноград се готвят за официалното посрещане на Макрон (Снимки)"}
{"url": "https://www.24chasa.bg/novini/article/6408464", "text": "Българската агенция по безопасност на храните предприема превантивни мерки за недопускане на замърсяване на птицефермите с фипронил. Ветеринарномедицински препарати, съдържащи веществото не са разрешени за употреба при продуктивни животни, в т.ч. и кокошки носачки. Контролните органи, съгласувано с браншовите асоциации на птицевъдите, ще извършват проверки на всички птицефермите за кокошки носачки в страната за наличие и употреба на забраненото вещество. Ще бъдат вземани и проби за лабораторни анализи, съобщиха от пресцентъра на Министерството на земеделието, храните и горите. Мерките се предприемат превантивно и са с цел да се предотврати замърсяване на българските яйца с фипронил, за да бъдат защитени потребителите от евентуални здравни рискове, а самите производители – от евентуална криза на българския пазар. Във връзка с получената в България пратка яйчен жълтък на прах, замърсен с фипронил яйца, Българската агенция по безопасност на храните до момента установи, че 500 кг от продукта са доставени в един търговски склад и са идентифицирани фирмите, до които е дистрибутиран. Установено е, че пратката е доставена до две производствени предприятия на територията на страната. Налични и възбранени са почти 64 кг яйчен жълтък на прах, който ще бъде насочен за унищожаване. Продължава извършването на проверки и по отношение на използваното количество яйчен продукт и разпространението на храните, в които е вложен. До този момент е констатирано, че яйчния жълтък на прах е вложен в много минимални количества (от 0,9 до 2,9%) при производството на над 25 тона сладолед, сладоледени торти и около 9 тона майонеза. На фирмите производители са връчени предписания за незабавно спиране на реализацията и изтеглянето от пазара на наличните партиди с вложен яйчен жълтък на прах. В момента почти всички разпространени в търговската мрежа количества са изтеглени. Предстои извършването на лабораторен анализ на партидите и до излизането на резултатите всички възбранени храни ще са под официален контрол.", "date": "2017.08.25", "title": "Предприемат превантивни мерки заради замърсяването на птицефермите с фипронил"}
{"url": "https://www.24chasa.bg/novini/article/6408455", "text": "Скандално известният бизнесмен Стоян Стоянов - Златния е бил пребит и наръган с нож през изминалата нощ в София. Нападението е станало пред дома му в столичния квартал \"Банишора\",  Стоянов е наръган 6 пъти с нож. Сигналът в полицията е дошъл от дежурния полицай в \"Пирогов\", където пострадалият е бил откаран. В момента той е в тежко състояние с множество рани и контузии. Стоянов стана скалнадлно известен у нас. Има множество криминални регистрации в МВР. Преди време беше обвинен в склоняване към проституция на малолетни момичета. Преди това бизнесменът организираше и модни конкурси на различни места в страната. Има още един наръган тази нощ в София, но няма нищо общо с инцидента със Златния.", "date": "2017.08.25", "title": "Наръгаха Стоян Златния, в тежко състояние е"}
{"url": "https://www.24chasa.bg/novini/article/6408497", "text": "В петък министърът на външните работи на Турция Мевлют Чавушоглу ще посети Варшава , където ще участва в редовните военни съвещания с колегите си от Полша и Румъния, съобщава вестник The Daily Sabah, цитиран от Фокус. Първата тройна срещна се проведе на 9 юни 2016 г., последвана от втора на 25 август същата година. Очаква се в дневния ред на консултациите в петък да бъде включено подсилването на ролята на НАТО в борбата срещу тероризма, както и сигурността по Източния и Южния фланг на Алианса, в светлината на взетите по-рано решения на общите съвещания на организацията в Уелс (2014 г.), Варшава (2016 г. ) и Брюксел (2017 г.). Генералният секретар на НАТО Йенс Столтенберг, който в момента се намира в полската столица, също се очаква да вземе участие в консултациите. При последната среща във Варшава, турският президент Реджеп Тайип Ердоган изтъкна нуждата Алиансът да бъде по-активен на фона на засилващите се заплахи за сигурността.", "date": "2017.08.25", "title": "Чавушоглу пристига във Варшава за участие в тристранни консултации на НАТО"}
{"url": "https://www.24chasa.bg/novini/article/6408508", "text": "Най-малко 34 сирийски правителствени войници и съюзни бойци са загинали при контраатака на близкоизточната радикална групировка „Ислямска държава“ в източната част на провинция Ракка, предава Франс прес, цитирана от Фокус. По данни на базираната в Лондон Сирийска обсерватория за човешките права джихадистите са успели да установят повторно контрол над големи територии в района, след като те бяха освободени от правителствените сили на Дамаск.", "date": "2017.08.25", "title": "Над 30 сирийски военни са загинали при атака на „Ислямска държава“ в Ракка"}
{"url": "https://www.24chasa.bg/novini/article/6408517", "text": "70-годишен мъж е загинал при пожар в дома му в град Съединение. Това каза инсп. Цвятко Дешев, говорител на Областно управление „Пожарна безопасност и защита на населението“ в Пловдив, предаде \"Фокус\". По думите му, сигналът за горяща къща на ул. „Кракра“ №2 в град Съединение е подаден в 13:32 часа вчера. На мястото на пожара са били изпратени два противопожарни автомобила. Открито е тялото на 70-годишен мъж, загинал в резултат на получени изгаряния. Вследствие на пожара са унищожени 80 кв. метра покривна конструкция и котел на твърдо гориво. „Спасена е сградата, но има загинал. Причините за възникване на пламъците са в процес на изясняване“, посочи инсп. Цвятко Дешев.", "date": "2017.08.25", "title": "70-годишен загина при пожар в дома си в град Съединение"}
{"url": "https://www.24chasa.bg/novini/article/6408533", "text": "С посрещане на главния вход на двореца в \"Евксиновград\" започна официалната част от посещението на президента на Франция Еманюел Макрон в България. Макрон и съпругата му Брижит бяха посрещнати от българския държавен глава и неговата първа дама Десислава. След церемонията двамата президенти се оттеглиха за разговор на четири очи.  По-късно през деня Макрон има среща и с премиера Бойко Борисов, който го посрещна късно вечерта в четвъртък на летището във Варна. Еманюел Макрон предава на живо във фейсбук посрещането си в \"Евксиноград\".                             ", "date": "2017.08.25", "title": "Вижте как Радеви официално посрещнаха Макрон в Евксиноград (Видео, снимки)"}
{"url": "https://www.24chasa.bg/novini/article/6408542", "text": "Министърът на околната среда и водите Нено Димов изпрати рейнджъри от Дирекцията на „Национален парк Пирин“ да се включат в гасенето на пожара в Кресненското дефиле, съобщиха от пресцентъра на Министерство на околната среда и водите. Целта е да помогнат на включилите се в борбата с огнената стихия над 500 пожарникари, местни хора, фирми, горски служители и военни. В акцията участват два хеликоптера, четири водоноски и повече от 34 пожарни автомобила. За по-ефективно противодействие и навременно потушаване на горски пожари, всяка година Дирекцията на „Национален парк Пирин” и Районните служби за пожарна безопасност и защита на населението в прилежащите на парк общини подписват споразумение за съвместна дейност. Пожарът е локализиран от две страни, но е с дължина 7 км в двете посоки. Опасността обаче не е преминала, особено за Стара Кресна. Огънят e унищожил до момента над 5000 декара сухи треви и иглолистни гори.", "date": "2017.08.25", "title": "Министър Димов изпрати рейнджъри\nда помагат за пожара в Кресненското дефиле"}
{"url": "https://www.24chasa.bg/novini/article/6408531", "text": "НАТО не иска да се конфронтира с Русия, но нейното „агресивно поведение подкопава доверието, стабилността и сигурността в Европа“, заяви в четвъртък генералният секретар на Алианса Йенс Столтенберг, предава руската редакция на Deutsche Welle. Русия незаконно анексира Крим и продължава да дестабилизира ситуацията в източната част на Украйна, подчерта Столтенберг. „Това е конфликт, при който бяха убити около 10 хил. украинци“, допълни генералният секретар, цитиран от \"Фокус\". Той обясни, че Алиансът сега прилага дуалистичен подход спрямо Русия: отбрана и диалог. НАТО продължава да се стреми към по-конструктивни и предсказуеми отношения с Москва, за да запази мира и да подтикне Русия да действа в рамките на правилата и нормите на международната общност, уточни Столтенберг.", "date": "2017.08.25", "title": "Йенс Столтенберг обвини Русия в агресивно поведение"}
{"url": "https://www.24chasa.bg/novini/article/6408566", "text": "По обвинение на Окръжната прокуратура 60-годишният Веселин И. и 54-годишният Лъчезар П. са задържани със 72-часова прокурорска мярка за неотклонение. Обвинението е за извършено убийство. Предстои да им бъде поискана постоянна мярка за неотклонение \"Задържане под стража\". Това съобщиха от прокуратурата, предаде БТА. Убийството е извършено през нощта на 10 срещу 11 август в къща в габровското село Богданчовци. На 11 август е започнало досъдебно производство срещу неизвестен извършител за умишлено умъртвяване на съпрузите Илия С. и Еленка С. чрез запалване на дома им, припомниха от прокуратурата. Според резултата от аутопсията съпрузите са били застреляни в сърдечната област. Съдебно медицинската експертиза е установила, че смъртта е настъпила в резултат на огнестрелните рани, а не при пожара. Лъчезар П. е обвинен за това, че през нощта на 10 срещу 11 август, подбуден от Веселин И., умишлено умъртвил мъжа и жената. Веселин И. е обвинен за подбудителство към убийство.", "date": "2017.08.25", "title": "Задържаха двамата, обвинени в убийството на съпрузите от Богданчовци"}
{"url": "https://www.24chasa.bg/novini/article/6408565", "text": "Четиринайсет души загинаха при падане на автобус в морето в руския Краснодарски край (южната част на Европейска Русия). Това съобщи регионалният клон на Министерството на извънредните ситуации, предаде ТАСС, цитиран от \"Фокус\".  Специализирани екипи са успели да спасят 24 души, 8 от които са настанени в болници. Автобусът, паднал в морето от строящия се кей в село Волна, е вдигнат с кран и вече се намира на брега, информират ТАСС и електронният в. \"Лента\". Според спасителите в автобуса е имало работници от компанията \"Таманнефтегаз\", изграждали пристанищното съоръжение.", "date": "2017.08.25", "title": "Автобус падна в морето в руския Краснодарски край, 14 загинаха"}
{"url": "https://www.24chasa.bg/novini/article/6408603", "text": "Нова вълна от бежанци и мигранти залива Гърция през последните дни, като потокът е най-вече към островите в североизточната част на Егейско море, съобщава в. \"Та неа\". Изданието цитира източници от гръцката брегова охрана, които смятат, че добрите метеорологични условия са само едната страна на проблема, а другата, се свеждала до това, че Турция е отворила \"кранчето\", тъй като от миналия петък до понеделник по гръцкото крайбрежие са пристигнали 633 мигранти и бежанци, което показвало, че каналджиите отдавна са били готови за този момент. Представители на гръцките пристанищни власти са разтревожени и се питат доколко има фактически контрол по турските сухопътни и морски граници. От гръцката брегова охрана се твърди, че Турция е разхлабила мерките за охрана на морските си граници и че пред последните дни е нараснал броят на пристигащите мигранти и бежанци на територията на Гърция. По данни на вестника само вчера на на гръцките острови Лесбос, Хиос, Родос, Тилос и Самос са пристигнали общо 250 души.", "date": "2017.08.25", "title": "Нова вълна от бежанци и мигранти към Гърция"}
{"url": "https://www.24chasa.bg/novini/article/6408612", "text": "Най-големият завет, който ни оставиха българските опълченци, е единението. Това заяви вицепрезидентът Илияна Йотова на церемонията по отбелязването на 140 годишни от епичните боеве на връх Шипка, която се проведе пред паметника на Опълченците в София. Това съобщиха от прессекретариата на президента. „Българската история показа, че можем да пазим този завет в манастирите и килийните училища, във въстанията и сраженията, както и в домовете си, опазвайки духа на една велика народност. Подвигът на Шипка не е само в праха на мъртвите, а дълг на живите”, подчерта вицепрезидентът. Според Илияна Йотова не е достатъчно само да помним подвига, съхранен в каменните паметници, страниците на книгите и в дните, които отброяват годишнините. „Често поглеждаме към миналото като на непресъхващ извор на гордост и търсим упование и поуки, но това не е достатъчно, ако нямаме големи български каузи днес, както и волята да ги осъществим”, посочи вицепрезидентът.  По думите на Илияна Йотова сме длъжни да търсим онова, което може да ни накара да се чувстваме сплотени като нация, а институциите трябва да знаят как се развива държавност, как се опазва българщина и как се отговаря на очакванията на хората. „С всяко дело, с всяка крачка и всяко решение трябва да следваме завета и подвига на българските опълченци“, допълни вицепрезидентът. Илияна Йотова припомни, че българският писател класик Иван Вазов пише одата „Опълченците на Шипка”, за да събуди българската съвест и самочувствие, а чешкият художник Ярослав Вешин запечатва в прочутото си платно образа на опълченеца Никола Корчев със светинята, Самарското знаме, в ръце – поразен от достолепието на един българин, който е забравил себе си, защото помни Родината. „Има един връх в България, който се извисява над всички останали. Не по височина на метрите, а по височината на саможертвата и куража. В сърцето на всеки българин Шипка е най-високото и епично място, защото там преди 140 години шепа опълченци заедно с руски воини защитиха не само прохода, а българската чест. Изковаха свободата и се превърнаха в герои. Те не го направиха, за да запишат имената си в историческия летопис, макар и останали завинаги в него, не го направиха за слава и награди, а защото вярваха в народа си, езика си и в българщината”, заяви вицепрезидентът. На паметника на Опълченците беше отслужена литургия в памет на загиналите герои в Шипченската епопея и бяха поднесени венци и цветя.", "date": "2017.08.25", "title": "Илияна Йотова: Подвигът на Шипка не е само в праха на мъртвите, а дълг на живите"}
{"url": "https://www.24chasa.bg/novini/article/6408647", "text": "Врачанската полиция успя да открие укриващия се от правосъдието осъден от районния съд във Видин измамник. Въпреки влязлата в сила присъда Тихомир Г. се укривал от органите на правосъдието и реда и бил обявен за общодържавно издирване. Веднага щом бил разкрит и арестуван, осъденият бил предаден съгласно разпореждане на служители на областното звено за охрана при ГДО за привеждането му в затвора във Враца за изпълнение на наложеното наказание.", "date": "2017.08.25", "title": "Криещ се от правосъдието видинчанин закопчаха във Враца"}
{"url": "https://www.24chasa.bg/novini/article/6408660", "text": "Бившият ръководител на френското Централно бюро за борба срещу незаконния трафик на наркотични вещества (OCRTIS) Франсоа Тиери е обвинен в съучастничество в трафик на наркотици при разследване, разкрило спорни методи за залавяне на наркотрафиканти, предаде Франс прес, като се позова на източник, близък до разследването. След като вчера бе призован от съдиите, разследващи залавянето на рекордните над 7 тона канабис през октомври 2015 г. в Париж, снощи на бившия шеф на Бюрото бяха повдигнати обвинения, предаде БТА.  Тиери е заподозрян, че е благоприятствал вкарването на дрогата във Франция, без да информира докрай съдебните власти, в рамките на отношенията си с важен информатор на службата за борба с дрогата, смятан за опитен трафикант - Софиан Амбли. На Тиери са предявени обвинения за \"съучастничество в притежание, транспортиране и придобиване на наркотични вещества и съучастничество в износ на наркотици от организирана банда\", посочи запознатият източник. В основата на случая стоят 7 тона канабис, натоварени в микробуси и оставени в скъпия 16-ти район в Париж. Залавянето на канабиса от френските митнически служби беше приветствано от тогавашния президент Франсоа Оланд. Разследването беше поверено на бюрото за борба с наркотрафика, но много бързо прокуратурата му отне случая, след като разкри, че доставката на дрога от Мароко е част от тайна операция на същата служба за внедряване в мрежа с помощта на Софиан Амбли. Следователите подозират, че Тиери не е информирал напълно съдебните власти за тази операция, както и за ролята, изиграна от неговия информатор - нещо, което Тиери оспорва. Под прикритието на тази операция бюрото за борба с наркотрафика е контролирало пряко вноса на най-малко 15 тона канабис, които бяха заловени, включително 7-те тона в 16-ти район, отбеляза източникът.", "date": "2017.08.25", "title": "Обвиниха бивш шеф на френската служба за борба с дрогата в наркотрафик"}
{"url": "https://www.24chasa.bg/novini/article/6408688", "text": "БАБХ проверява птицеферми за употреба на фипронил. Агенцията по храните предприе превантивни мерки, след като Министерството на земеделието и храните съобщи, че у нас е пристигнала партида яйчен прах с наличие на токсичното вещество. Контролните органи ще проверяват всички птицеферми за кокошки носачки в страната за забраненото вещество. Ще се правят и лабораторни анализи, информира  Мерките се предприемат превантивно и са с цел да се предотврати замърсяване на българските яйца с фипронил, за да бъдат защитени и потребителите, и производителите. До момента е установено, че 500 килограма яйчен прах с фипронил са били доставени в у нас. Идентифицирани са фирмите, на които е бил доставен. Издадена е възбрана за почти 64 килограма яйчен жълтък на прах, който ще бъде насочен за унищожаване. Продължава извършването на проверки и по отношение на използваното количество яйчен продукт и разпространението на храните, в които е вложен. До този момент е констатирано, че яйчният жълтък на прах е вложен в много минимални количества (от 0,9 до 2,9%) при производството на над 25 тона сладолед, сладоледени торти и около 9 тона майонеза. На фирмите производители са връчени предписания за незабавно спиране на производството и изтеглянето от пазара на наличните партиди с вложен яйчен жълтък на прах. В момента почти всички количества, разпространени в търговската мрежа, са изтеглени.", "date": "2017.08.25", "title": "Изтеглят тонове сладолед и майонеза, произведени у нас със заразен яйчен прах"}
{"url": "https://www.24chasa.bg/novini/article/6408712", "text": "Президентите на България и Франция Румен Радев и Еманюел Макрон дават пресконференция в Евксиноград.  Oбсъдихме важни аспекти от нашето сътрудничество. На първо място Франция е сред нашите водещи външнотърговски партньори. Двустранният ни стокообмен се увеличава непрекъснато и достига, 1,9 млрд евро, каза Радев след срещата с френския президент. Имаме всички предпоставки да постигнем много повече. Затова е необходимо да насърчаваме контактите на бизнеса за повече обмен. Също така е необходимо да стимулираме сътрудничеството в областите на туризма, науката, културата и директния контакт между хората. Изразих своето уверение, че Франция ще подкрепи усилията ни за интеграция в Шенген, както и в приемната на Еврозоната, каза още нашият президент. Обсъдихме открито всички обстоятелства около тези членства. Отношенията ни с Франция имат определено важно значение в констекста на членството ни в ЕС. Затова е необходимо да съгласуваме действията си в европейския дневен ред. Сигурността на европейците се превръща в основен фактор за бъдещето на Европа, каза още Радев. Приемам вижданията на господин Макрон, че европейската отбрана ще даде нов импулс на общия европейски проект. Нужна е интеграция и по-общо сътрудничество в сферата на отбраната. Българският и френският президенти обсъдили и важността на силна отбранителна индустрия като задължителна част от силна Европа на глобалната сцена. Овладяването на миграцията и рискът от терористични атаки изискват сътрудничество във всички сфери, засилена охрана на външните граници и засилена политика на връщане на мигранти.  Получих потвърждение от Франция за по-голяма солидарност на страните от първа линия, съобщи Радев - Също така очаквам подкрепа от Франция за защита на българските граници. Сигурността на европейските граждани започва от сигурността на нашите граждани. Искам да ви кажа колко съм щастлив за възможността да съм днес тук. Както казахте, това е първо посещение на френски президент от 10 години насам. Така започна своето изявление Еманюел Макрон след срещата си с българския президент Румен Радев.  Вие подчертахте нашите двустранни отношения, това са отношенията в областта на образованието и икономиката. По отношение на областта на сигурността и отбраната - те се развиват. Искаме да насърчим наши предприятия да инвестират в България, каза френският президент. Нашето двустранно сътрудничество е заради добрите нотношения на администрации, хубаво е да се задълбочат връзките между нашите армии. Да вървим към Европа, която закриля по-добре своите гражданир призова Макрон. Имаме съвпадение на мненията по три основни теми. Едно от тези теми е реформата на директивата за командироване на служители, социалния и данъчен дъмпинг, каза френският президент. Целта на тази директива е гражданите ни да живеят по-добре. Втората тема е свързана с отбраната - вие, имате много по-добро експертно мнение от мен по тази тема, обърна се към Радев Макрон. Европа на отбраната - много говорихме по тази тема, време е вече да предприем и действия, които са свързани с геополитическата позиция на България. Третата тема, по която имаме пълно съгласие, е тази за миграцията и засилването на миграционния контрол. Всички сме съгласни, че България е изпълнила изцяло критериите за влизане в Шенген. Еманюел Макрон е на посещение в България със съпругата си Брижит. Те кацнаха в морската ни столица снощи и бяха посрещнати от премиера на България Бойко Борисов и външния ни министър Екатерина Захариева.                Очаквайте подробности!                                                                                                                                                                                                                                                                                                                       ", "date": "2017.08.25", "title": "Макрон: Искаме да насърчим наши предприятия да инвестират в България (Обновена)"}
{"url": "https://www.24chasa.bg/novini/article/6408676", "text": "Стрелба в Айтос вдигна полицията на крак тази нощ, надупчен е автомобилът на местен бизнесмен, който притежава верига от магазини за хранителни стоки. В момента районът около болницата, където живее предприемачът, е отцепен. От полицията съобщиха за 24 часа, че стрелбата е станала след полунощ, когато собственикът на мерцедеса паркирал и се прибрал у дома. Цялата предна част на мерцедеса е надупчена, но пострадали хора няма. В момента се изсянява дали мишена е бил собственикът Христомир К. или става дума за случаен инцидент. Най-вероятно обаче стрелбата е предупреждения срещу айтозлията , смятат разследващи. \"Работи се интензивно по случая\", каза директорът на Областната дирекция на МВР в Бургас старши комисар Калоян Калоянов. Бизнесменът и брат му Диян Колев, който е бивш шампион по мотокрос, са едни от известните лица в Айтос. Очаквайте подробности", "date": "2017.08.25", "title": "Надупчиха колата на бизнесмен в Айтос, той не е бил вътре"}
{"url": "https://www.24chasa.bg/novini/article/6408722", "text": "Министерството на младежта и спорта ще организира за трета поредна година Европейска седмица на спорта в България. За 2017 г. тя ще се проведе от 23 до 30 септември със спортни събития в София, Пловдив, Варна, Русе, Бургас, Стара Загора, Велико Търново, Благоевград и Враца. Събитията включват представяне на дейността на спортни клубове с информация как повече хора да се присъединят към тях, спортни демонстрации и турнири. Това съобщиха от пресцентъра на Министерството на младежта и спорта. Европейската седмица на спорта ще бъде открита от министъра на младежта и спорта Красен Кралев на 23 септември в София, когато в Борисовата градина в близост до езерото „Ариана“ ММС организира Спортен панаир, на който водещите федерации ще представят възможностите за практикуване на техните спортове в столицата. Някои от най-известните и успели български спортисти, заедно с перспективни и талантливи млади състезатели, спортисти с увреждания и ветерани ще бъдат лица на Европейската седмица на спорта. Олимпийската шампионка в тройния скок Тереза Маринова, талантливите лекоатлетки Лиляна Георгиева (сребърна медалистка на 1500 м от европейското първенство по лека атлетика за юноши и девойки) и Александра Начева (световна вицешампионка в тройния скок за девойки под 18 г.), паралимпийският и световен шампион в тласкането на гюле Ружди Ружди, волейболистът Цветан Соколов, шампионката в слалома от Световните зимни игри на Спешъл Олимпикс Радена Ангелова, футболният национал Ивелин Попов, финалистът от световното първенство по плуване Антъни Иванов, европейската шампионка за девойки до 18 години по тенис на маса на двойки Мария Йовкова и заместник-кметът на Стара Загора и многократна шампионка и медалистка в леката атлетика от Световни и Европейски първенства за ветерани Красимира Чахова ще бъдат хората, които ще промотират активния начин на живот и ползите от спорта. Спортистите ще се включат в събитията, организирани от Министерството на младежта и спорта и ще запишат специални видео послания към своите фенове. Европейската седмица на спорта е инициатива на Европейската комисия за насърчаване на заниманията със спорт и двигателната активност сред населението в Европа. Целта е да се увеличи броят на физически активните граждани, защото спортът повишава качеството на живот, подобрява здравето, намалява икономическите разходи на домакинствата и носи послание за толерантност. Проектът е съфинансиран по Програма Еразъм + на Европейския съюз. Видео посланията на Антъни Иванов, Мария Йовкова и Ружди Ружди вече са публични във facebook страницата на Европейска седмица на спорта.", "date": "2017.08.25", "title": "Спортното министерство организира за трета поредна година Европейска седмица на спорта в България (Снимки, видео)"}
{"url": "https://www.24chasa.bg/novini/article/6408796", "text": "Френският президент пусна в туитър видео от своето посрещане на летище Варна и написа:                                                                                                                                                                                                                                                                                                                       ", "date": "2017.08.25", "title": "Макрон: Бойко, благодаря за посрещането"}
{"url": "https://www.24chasa.bg/novini/article/6408855", "text": "Германски туристи да не пътуват към Турция – това посъветва германският външен министър Зигмар Габриел в интервю за в. „Билд“. Германия все още не е отправила официално предупреждение към гражданите си да се въздържат от пътувания към южната ни съседка, но Габриел заявява в интервюто, че въпреки това не може да не предупреди туристите. „Като държава не можем да решаваме вместо отделните хора, но рискът за задържане е голям“, заявява той. 54 германски граждани се намират към този момент в турски затвори, 10 от тях с ас политически обвинения. Отношенията между Германия и Турция се изостриха след задържането на кореспондента на вестник „Велт“ Дениз Ючел през февруари. След ареста и на германския правозащитник Петер Щойднер в началото на юли Берлин отправи официално предупреждение към хора от определени професионални групи да не пътуват към Турция. „Особено журналистите са под заплаха, но и всеки друг може бързо да бъде заподозрян, че е терорист или привърженик на движението на Гюлен“, предупреждава Габриел. Поне 10 задържани в турски арести и затвори германски граждани се намират там без каквато и да е реална причина, посочи още външният министър. Освен Ючел и Щойднер в турски затвор е и преводачката и писателка Медал Толу Чорлу. Изгледите те да бъдат освободени скоро не са големи, признава германският външен министър в интервюто. Междувременно по настояване на Турция в Испания бе арестуван и писателят от турски произход, но с германско гражданство и живеещ в Кьолн Доган Аханлъ. В интервю писателят обяви, че явно целта на Ердоган е да раздели Европа, но изказа убеждението, че Испания няма да го предаде на Турция. Обвинението срещу него е в „нарушаване на международното право“. Габриел обяви още, че с Турция с това управление не могат да се водят сериозни преговори за членство в ЕС, но Ердоган се опитва да убеди турските граждани, че Европа руши мостовете с Турция, а не обратното.", "date": "2017.08.25", "title": "Зигмар Габриел: Не пътувайте към Турция"}
{"url": "https://www.24chasa.bg/novini/article/6408826", "text": "Криминалисти от Районно управление „Полиция” – Асеновград задържаха извършител на телефонна измама, съобщиха от Областната дирекция на МВР – Пловдив. . В хода на извършените оперативно-издирвателни действия е установен извършителя - 19-годишен с инициали Д.П. от града. С полицейска заповед той е задържан за 24 часа. Работата продължава разследващ полицай.", "date": "2017.08.25", "title": "Арестуваха 19-годишен ало измамник от Асеновград"}
{"url": "https://www.24chasa.bg/novini/article/6408834", "text": "Наследникът на Samsung отива в затвора. Милиардерът беше осъден за корупция. Случаят е свързан с големия скандал, който доведе до импийчмънта на президента в Южна Корея, предаде  Джае-Йон, чието състояние се оценява на 8 милиарда долара, беше осъден на 5 години затвор. Скандалът предизвика масово възмущение в страната. Той се развихри, след като се разбра, че Samsung са дали на президента, чрез нейна приятелка, над 40 милиона долара подкупи, за политическо покровителство и различни.", "date": "2017.08.25", "title": "Осъдиха наследника на Samsung на 5 години затвор"}
{"url": "https://www.24chasa.bg/novini/article/6408838", "text": "Тир е излязъл от пътното платно в района на км 147 на автомагистрала „Тракия“ в посока Бургас, предаде Агенция „Фокус“. На място има полицейски патрул. Очаквайте подробности.                                                                                                                                                                                                                                                                                                                        ", "date": "2017.08.25", "title": "Тир е излязъл от платното на АМ „Тракия“ в посока Бургас"}
{"url": "https://www.24chasa.bg/novini/article/6408844", "text": "Петер Мадсен отрече вина за убийството на шведската журналистка Ким Вал, чието тяло бе намерено обезглавено край бреговете на датската столица Копенхаген, предава германският телевизионен канал Це Де Еф, цитиран от Фокус. Мадсен бе разпитан повторно, след като бе установено, че намереното разчленено тяло е на изчезналата журналистка. Датската прокуратура съобщи, че ще повдигне обвинения за убийство срещу изобретателя на подводници, който бе видян за последно с Ким Вал. Разследването срещу него се води от 12 август.", "date": "2017.08.25", "title": "Петер Мадсен отрече да е виновен за убийството на шведската журналистка"}
{"url": "https://www.24chasa.bg/novini/article/6408857", "text": "Един ден гърците ще ми издигнат паметник в знак на признателност за това, че съм ги накарал да правят реформи. Думите са били казани от германския финансов министър Волфганг Шойбле на предизборен митинг, твърди в. \"Ханделсблат\" в публикация, цитирана от гръцкото издание \"Прото тема\" и БТА. Шойбле е известен с язвителния си хумор, а спасението на Гърция го занимава през последните повече от седем години, и темата фигурира и в предизборната му кампания, отбелязва \"Ханделсблат\". Според вестника политикът-християндемократ бил убеден, че без реформи Гърция никога няма да успее. Той казал, че ако Атина се нуждае от нова финансова помощ през 2018 г., когато изтече срокът на сегашнатата спасителна програма, четвъртата такава щяла да бъде поставена на нова основа, пише още германското издание.", "date": "2017.08.25", "title": "Волфганг Шойбле: Един ден гърците ще ми издигнат паметник"}
{"url": "https://www.24chasa.bg/novini/article/6409082", "text": "На 24 август, около 23 ч., по бул. „Русия” в град Добрич е спрян за проверка лек автомобил „Опел” с добричка регистрация, управляван от неправоспособния Н.Н. (40 г.) от село Воднянци, област Добрич. При извършената проверка за употреба на наркотични и упойващи вещества, тестът отчита положителен резултат за употребата на амфетамин и канабис. По случая е образувано бързо полицейско производство.", "date": "2017.08.25", "title": "Спипаха неправоспособен и надрусан в Добрич"}
{"url": "https://www.24chasa.bg/novini/article/6409096", "text": "Човешка небрежност доведе до нов пожар на територията на Югозападното държавно предприятие. Около 15 декара дъбова гора и 30 дка сухи треви и храсти са се запалили в землището на с. Никудин в Малешевската планина, близо до границата с Македония. Пожарът на територията на \"ДГС Струмяни\" е низов, възникнал е в земеделски територии и бързо е достигнал близката гора. 11 служители на териториалното поделение на ЮЗДП и три високопроходими автомобила са на мястото на инцидента. \"Пожарът е потушен, като в момента се правят минерализовани ивици за недопускане на разпространението му\", съобщи директорът на \"ДГС Струмяни\" инж. Росен Янев. Над 150 горски работници са ангажирани в потушаването на големя пожар в Кресненското дефиле. Техни колеги обаче са останали на пост в другите горски стопанства, защото  е реална опасността от нови инциденти.", "date": "2017.08.25", "title": "Нов пожар в Пиринско вдигна на крак горските"}
{"url": "https://www.24chasa.bg/novini/article/6409113", "text": "Едва ли са много хората, които присъстват в социалните мрежи, следят модните тенденции или работата на българските дизайнери и не са попадали на екстравагантните чанти \"Клошар\". В изработката им задължително се включва грамофонната плоча, а в един от последните модели ще присъства дори книга. Зад изцяло българския бранд стоят Деян Миленков и сестра му Наталия. Първите стъпки към собствения бизнес прави Деян преди около три години. Тогава той работи като барман и една вечер в три часа среща непознато момиче, което носи чанта с плоча. Оказва се, че само я е изработило, а Деян е сигурен, че сестра му ще я хареса, затова и моли момичето да изработи същата. След известно време Наталия се сдобива с такъв аксесоар, но седмица по-късно пада в трамвая и чупи плочата. \"Така реши да си направи собствена. След това нейни приятелки поискаха същите\", разказва Деян. Той все по-често започва да мисли за чантите и как може повече хора да изразят индивидуалността си чрез тях. През това време сестра му е в Америка, заминава след като е изработила десет от аксесоарите. Деян прави Фейсбук страница и предупреждава Наталия, че след като се върне, започва сериозната работа. В началото всичко бе на шега, просто опитахме какво ще стане, спомня си той. И признава, че първоначалната технология, по която са ги правили, не е била напълно съвършена. Един от приятелите им – диджей Скил, който е сред най-големите колекционери на плочи в България, ги съветва да сменят метода, за да не развалят целостта на плочата. \"След като се върна, сестра ми започна да ги прави ги по по-прост начин, но след това решихме да задобреем. Направихме чантите така че плочите да са предпазени и да могат да се сменят\", обяснява Деян. Така стигат до комбинация от естествена или изкуствена кожа, в която се вгражда грамофонна плоча. Наталия се занимава с цялостната изработка, а Деян е по довършителната част – капси, дръжки, както и цялостното развитие на бранда. \"Името ни описва като начин на живот и е запомнящо се. Все пак имаме дом\", смее се той. Там е като къща-музей – пълно е с плочи и графити. Освен това, името е запомнящо се и изразява техните виждания за живота и изкуството, но по-важното – носи усещането за свобода. Често на ръба, без пари и лукс, но пък винаги свободни в мечтите си, Деян и Наталия преценяват, че името Клошар им приляга най-добре Много от чантите правят без скица, Наталия си ги представя и просто ги шие. При повечето случаи не знае какво ще се случи накрая, шегува се брат й. Преди обаче да се стигне до изработката, те задължително преслушват плочите. Покрай работата се \"принуждават\" да си купят грамофон. „Не може да имаме толкова много плочи и да не можем да ги слушаме“ Така почти всеки ден слушат грамофона. Най-любима на Деян е тази на Джеймс Браун – „Аз съм истински“. Макар че е финансист по образование, той успява да се справи с управлението на страницата във Фейсбук и привлича над 7000 фенове. Предстои до няколко седмици да пуснат и най-новия сайт на бранда. Досегашните два са правени лично от Деян. Последният се е получил добре, допаднал е и на клиентите им. \"Но аз не съм професионалист, а искаме така да изглежда всичко, което правим\", казва Миленков. С плочи се сдобиват от най-различни места – сайтове, приятели, пазари, битаци. Купували са дори от църква, така че един от притежателите на \"Клошар\" чанта, стига да има грамофон, може да си пуска църковна музика. Приятелите им са толкова въвлечени, че дори едно обикновено пиене на кафе, може да се превърне в \"лов\" за плочи. \"Излизам с приятел и той ми казва: Ела с мен някъде да свърша нещо – и се озовавам на място, където продават плочи\", обяснява Миленков. Според него любов към музиката има у всеки човек, просто е проявена в различен стил. Въпреки че нито единият от родителите им не е ангажиран в тази сфера, влечението у тях се заражда още когато са малки и са слушали плочите на грамофона на баба си. \"Идеята като завърших финанси беше да вляза в офис, но изгубих интерес. Някои части от специалността като маркетинга например, в момента са ми от голяма полза. Искам всичко да зависи от нас и да сме впрегнали целите си усилия в идеята\", казва той. Интересното е, че сестра му идва в София с желанието да пробие с музика, тя учи джаз и поп пеене. А в момента дори прави собствени проекти с различни изпълнители. \"До там обаче се стига много трудно особено ако нямаш пари. Преди да започнем да се занимаваме с чанти, нищо не се получаваше, но след това се запознахме с много хора от музикалните среди\", казва той Те идват от малък град като Силистра и често им се е случвало да се лишават от много неща, за да могат да купят материали за чантите. И двамата напускат работните си места, за да могат да се отдадат на бизнес-хобито си. Оказва се, че колкото труд и усилия да влагат, нещата не вървят по ноти. Започват да търсят подкрепа и партньори. Техни приятели им споделят за Микрофинансиращата институция \"ДЖОБС\", част от групата на Българската банка за развитие. \"Едната от служителките в банката, която се занимаваше с нас, вече беше чувала за чантите \"Клошар\". Освен това очаквахме доста по-тромави процедури, оказа се че сме сбъркали. Естествено, имаше попълване на документи, но по-важното беше отношението, което проявяват при нас. От банката бяха ангажирани с нас 24/7. Когато имах въпрос, изпращах имейл и ми отговаряха\", обяснява Деян. И казва, че не е попадал на такива условия и лихви, които толкова да ги устройват. С течение на времето кръгът от фенове се разраства и в момента дори има нещо като последователи на течението \"Клошар\". Това са и всички посланици на марката – те са от арт средите, бизнеса, има и адвокати. Най-далечните точки, до които са стигали техни чанти са Южна Корея, Америка, има ги и в цяла Европа. В момента разработват модел, който ще бъде използван в кампания срещу замърсяването на въздуха. Тя ще е от плексиглас, с маска, която ще напомня противогаз. А в самата чанта ще има засято цвете. И това не може със сигурност да се нарече най-екстравагантната чанта, която Миленкови са правили. Всички чанти се правят в единични бройки и по поръчка на клиента. Паяжини, крила и крокодилска кожа са примесени с космически мотиви и холограмни елементи. Неоновите цветове и рисувани материи също са заложени в моделите, както и неизменната част на бранда - грамофонната плоча. Скоро тяхна приятелка организира арт работилница, а задачата на екипа на \"Клошар\" е да създадат чанта, която ще послужи за подарък. Той ще е за победителя в едно от състезанията, което ще е под формата на поетична битка. Интересното е, че чантата този път няма да е с грамофонни плочи, а ще има вградена книга, която ще може да се сменя. Някои от хората се радват много точно на тези модели, за други - са прекалено шантави за стила им и все пак ги харесват. Има клиенти, които оценяват, купуват и се радват да са индивидуалисти. \"Определено българите започваме да се развиваме. Има повече такива, които искат да се открояват\" Сред верните фенове на марката, е майката на Миленкови, която има три чанти. Някои от клиентите притежават по седем и носят единствено марката \"Клошар\". Феновете им са на възраст от 20 до 35 години, имат интерес към изкуството, артисти са, но не липсват и тези от бизнеса. В един момент на Деян и Наталия се налага да започнат да свикват с популярността, тъй като хората вече ги разпознават по улицата. Дори наскоро Деян излиза с приятелката си Ралица, която е едно от рекламните лица. На разходката и двамата носят \"Клошар\". Прибират се вкъщи след няколко часа с четири нови поръчки от случайни минувачи, които са се впечатлили от екстравагантния дизайн на чантата с ангелски крила например. Двамата предприемачи държат лично да предават чантите поне на клиентите в София. \"Реакцията на новия притежател обаче е безценна, защото той е виждал чантата само на снимка, а на живо срещата е още по-вълнуваща. Реших да освен снимки да правя и видеа. Скоро ще могат да се гледат в страницата ни\", казват те. Надяват се след време да се сдобият с машини, които да им помогнат да изработват изделията от още по-разнообразни материали. Няма обаче да се откажат от предимствата на ръчната изработка, защото така са сигурни, че чантата ще е уникална и много качествена. Със сигурност успехите им ще стават още по-големи. Особено предвид това, че италианският \"Вог\" постави своя печат върху снимка, на която присъства модел \"Клошар\". \"Наистина много се развълнувахме, когато я видяхме. Тя се появи малко след организираното от нас парти по случай 3 години \"Клошар бегс\" – като закъснял подарък от фотографа Павел Цветков\", разказват развълнувани те. \"Успехът идва след дребните успехи. Всеки ден се случва по нещо малко, а тези неща водят до нещо по-голямо. Толкова много вярваме, че ще се случат нещата. В нито един момент не допускаме, че можем да се провалим. Защото вярваме в себе си и в мечтите си\", казват Миленкови.", "date": "2017.08.25", "title": "Чантите \"Клошар\" се правят от грамофонна плоча, книга или с противогаз"}
{"url": "https://www.24chasa.bg/novini/article/6409121", "text": "Представянето на новия смартфон на „Епъл“ - iPhone 8, ще се състои на 12 септември, предава Интерфакс, като се позовава на изданието Mac4Ever, специализирано в новините за американската компания. Очаква се новият iPhone 8 да има OLED екран с размер от 5,8 инча, което ще го превърне в най-големия смартфон, произвеждан до този момент от компанията, информира \"Фокус\". Съгласно разпространените данни, екранът ще заема цялата предна панелна част на телефона и няма да бъде отделян с разграничителни елементи по краищата. Едно от най-забележителните нововъведения ще бъде липсата на бутон Home - функцията му ще бъде изпълнявана от „виртуален\" бутон, който ще бъде част от екрана. Според слуховете новият телефон ще използва технология за разпознаване на лица, за да идентифицира потребителите вместо технологията Touch ID, която определя собственика на устройството чрез пръстов отпечатък.", "date": "2017.08.25", "title": "Новият смартфон на „Епъл“ ще бъде представен на 12 септември"}
{"url": "https://www.24chasa.bg/novini/article/6409162", "text": "На 26 август държавният глава Румен Радев ще участва в тържественото отбелязване на 140-годишнината от Шипченската епопея през Руско-турската освободителна война от 1877-1878 г. Президентът ще се включи в туристическия поход, който в 11.45 часа ще достигне до връх Шипка, съобщават от прессекретариата на президента.  В 12.00 часа президентът и върховен главнокомандващ Въоръжените сили Румен Радев ще приеме почетния строй на Националната гвардейска част, след което Великотърновският митрополит Григорий ще отслужи заупокойна молитва. Държавният глава ще произнесе слово и ще положи венец пред Паметника на свободата. От 12.55 часа ще се състои възстановка на шипченските боеве от дружество „Традиция“. По-късно президентът Румен Радев ще проведе среща с кмета на община Габрово Таня Христова в библиотеката на Техническия университет в града. В 20.50 часа държавният глава ще приеме почетния строй на Националната гвардейска част на площад „Възраждане“ в Габрово в чест на 140-годишнината от Шипченската епопея, след което ще произнесе слово. Тържествена проверка-заря е от 21:10 часа.", "date": "2017.08.25", "title": "Румен Радев ще участва в честването на 140 години от Шипченската епопея"}
{"url": "https://www.24chasa.bg/novini/article/6409149", "text": "До края на годината България да стане член на Шенген и да отпадне граничният контрол за български граждани в ЕС и да бъде приета новата директива за командированите работници в ЕС, както настоява Франция. За това се договориха премиерът Бойко Борисов и президентът на Франция Еманюел Макрон стана ясно от изявленията им след срещата в правителствената резиденция „Евксиноград“ край Варна. Франция подкрепя присъединяването на България към Шенген, обеща президентът Макрон. Освен това страната ни трябвало да участва активно в преговорите по т.нар. „нов Шенген“, които трябва да доведат до реформиране на безграничното пространство. „До 2-3 месеца тези разговори за новия Шенген трябва да приключат и България да е част от него“, заяви от своя страна премиерът Борисов. „За България е изключително важно да има подкрепата на Франция за Шенген, еврозоната и за индустриално сътрудничество“, допълни още българският министър-председател. „България е външна граница на ЕС и я охранява много добре“, заяви още Макрон. Франция подкрепя и присъединяването на България към преддверието на еврозоната, гарантира още президентът Еманюел Макрон. „Това искане на България е абсолютно легитимно“, допълни френският президент и подчерта, че страната ни изпълнява изискванията, за да приеме еврото като валута. „Трябва да сложим край на границата между Изтока и Запада, на страни в Шенген и страни извън Шенген, на страни от еврозоната и страни извън нея“, допълни Макрон. България подкрепя предложението на Франция за промяна в директивата на ЕС за командированите работници. Борисов и Макрон обаче са се разбрали тази тема да бъде разделена от друго френско искане за нов режим на международните превози в Европа. Директивата за командированите работници предвижда българският работник да получава колкото френския, когато е командирован да свърши някаква работа във Франция, обясни Макрон. България подкрепя това предложение и ще се постарае директивата да бъде приета до края на годината, обясни пък Борисов. Това обаче трябвало да стане като се отчетат и опасенията на противниците на промените като Унгария и Полша, допълни той. Второто френско предложение за промяна в режима на международните превози засега не среща българската подкрепа. Причината е, че ще се увеличат разходите на българските тираджии и те ще станат неконкурентни на западните, обясни Борисов. „Един пример, не е все едно дали българският шофьор ще се върне от Франция до фирмата-майка 4000 км, за да почива или това ще трябва да направи белгийски или холандски шофьор“, заяви още Борисов. Премиерът подчерта, че при разговорите с Франция имат абсолютно еднакви позиции с президента Румен Радев. Борисов благодари на президентшата Десислава Радева, че е организирала програма за Брижит Макрон, за да могат двамата с президента да проведат важните разговори. ", "date": "2017.08.25", "title": "България в Шенген до края на годината (Обзор)"}
{"url": "https://www.24chasa.bg/novini/article/6409145", "text": "Македонски гражданин бе осъден в Скопие да плати глоба от 24 600 денара /400 евро/ за обида на турския президент Реджеп Тайип Ердоган в социалните мрежи, предаде Анадолската агенция. Жалбата срещу обвиняемия Е.А., който имал двойно турско и македонско гражданство, била подадена от турската посланичка в Скопие Тулин Еркал Кара. Македонецът е осъден за това, че е \"засегнал авторитета\" на турския президент. В присъдата е посочено, че през ноември 2016 г. той публикувал в социалната мрежа \"иронични изявления за лидер на чужда държава\". Обвиняемият е осъден на парична глоба, но в случай че не може да я плати, ще трябва да отиде в затвора. Македонският наказателен кодекс предвижда парични санкции за лица, които \"умишлено излагат на присмех чужда държава, нейното знаме, герб, химн, президент или дипломатически представител\".", "date": "2017.08.25", "title": "Македонец бе осъден в Скопие за обида на Ердоган в социалните мрежи"}
{"url": "https://www.24chasa.bg/novini/article/6409199", "text": "„Министерство на земеделието, храните и горите работи по изготвянето на законодателни промени по казусите със земеделски земи. Те ще бъдат публикувани за обществено обсъждане, а след това внесени в парламента\". Това заяви заместник –министърът на земеделието, храните и горите Вергиния Кръстева, която заедно с омбудсмана Мая Манолова се срещна със земеделци производители и собственици на земя от община Вълчедръм, област Монтана. Това съобщиха от пресцентъра на земеделското министерство. Целта на посещението е порочна схема, в която терени в региона са отдадени едновременно на четири фирми, чиито управители и съдружници сключват помежду си договори, без да са собственици на имотите. Вергиния Кръстева припомни, че още след първите получени сигнали за опит за измама, министър Румен Порожанов е издал указания до всички областни и общински служби по земеделие. Тя обясни, че служителите проследяват правото на наемодателя или арендодателя да сключи този договор, като се търси връзка със собственика. При липса на такава следва служителите да изискат от лицето, което внася договора необходимите допълнителни документи, доказващи връзката на собственика и наемодателя, който има или няма право да сключи този договор. При установени нередности, всички случаи се предават на районната прокуратура. „В постоянен контакт сме с нашите служители и гарантирам, че към момента няма регистрирани договори, за които не е доказана връзката със собственика“, каза заместник-министърът. Омбусманът на Републиката Мая Манолова подчерта бързата реакция на Министерството на земеделието, храните и горите по казуса. По думите й след издадена от министър Порожанов заповед общинските служби по земеделие са преустановили регистриране на подобни договори за наем. На срещата присъстваха и областният управител на Монтана Росен Белчев, кметът на Община Вълчедръм Иван Барзин и директорът на Службата по вписвания във Враца. По-рано през деня, заместник-министър Кръстева проведе среща с всички директори на областните служби „Земеделие“.", "date": "2017.08.25", "title": "Предлагат законови промени заради порочна схема със земеделски земи"}
{"url": "https://www.24chasa.bg/novini/article/6409226", "text": "В Сирия е създадена нова терористична групировка с численост над 25 000 бойци. Ключова роля в новата формация, наречена Хаят Тахрир аш Шам, играе бившият клон на Ал Каида в страната Джебхат ан Нусра, заяви днес началникът на главното управление на генералния щаб на руските въоръжени сили генерал-полковник Игор Коробов, цитиран от ТАСС, цитирана от БТА. На кръгла маса по време на форума \"Армия-2017\" в Кубинка, Московска област, Коробов отбеляза, че новата групировка включва над 70 формирования, включително такива, причислявани по-рано към т. нар. умерена опозиция. Лидерите на терористите се опитват да обединят всички ислямистки фракции в Сирия с ключова роля на Джебхат ан Нусра, подчерта той. Коробов отбеляза, че новата групировка води активни бойни действия срещу правителствените сили, но и срещу умерената опозиция, в провинциите Алепо, Дамаск, Идлиб и Хама. По-рано висшият руски военен заяви, че групировката \"Ислямска държава\" има повече от 9000 бойци в Сирия, а Джебхат ан Нусра - над 15 000. Джихадистите от ИД са концентрирани главно в Централна Сирия и в граничещите с Ирак източни райони, най-вече по река Ефрат, уточни Коробов. Според него лидерите на групировката виждат в територията на Сирия плацдарм за експанзия към страните от Близкия изток и други региони, за да осъществят концепцията за създаване на \"велик халифат\". За разлика от тях водачите на втората по боеспособност в Сирия групировка, Джебхат ан Нусра, не искат създаване на халифат от Мароко до Малайзия, а основно да бъде сменен режимът на президента Башар Асад и Сирия да се превърне в шериатска държава. Тази фракция контролира голяма част от северозападната провинция Идлиб, но нейни отряди действат също в централната провинция Хомс, край столицата Дамаск и в Южна Сирия. \"Ислямска държава\" и Джебхат ан Нусра насаждат в контролираните от тях райони радикален ислям, обърна внимание Коробов. Генерал Сергей Суровикин, който командва руските войски в Сирия, каза, че над 8000 бойци на терористични групировки са били убити в тази страна през последните три месеца. Тази седмица руската военна авиация е изпълнила повече от 160 полета и е унищожила над 400 цели в Сирия, отбеляза той. Междувременно Сирийският център за наблюдение на правата на човека съобщи, че 34 бойци от проправителствените сили са били убити при контраатака на \"Ислямска държава\" в северната провинция Ракка, предаде Франс прес. Джихадистите са си върнали обширна територия в източната част на провинция Ракка, каза неправителствената мониторингова организация, която е базирана във Великобритания и разполага с широка мрежа от информатори в Сирия.", "date": "2017.08.25", "title": "Русия: В Сирия е създадена нова терористична група от над 25 000 бойци"}
{"url": "https://www.24chasa.bg/novini/article/6409364", "text": "Трима мъже загинаха на място след токов удар в махала Бобен в софийското село Хераково. Инцидентът е станал, след като вишка на транспортна складова техника е закачила електрически кабел, информира  Сигналът за инцидента е подаден в Център за спешна медицинска помощ малко преди 10 ч. сутринта. Тримата починали на място мъже са на 45, 50 и 63 години. При инцидента е ранен и четвърти човек, който е транспортиран в „Пирогов”.", "date": "2017.08.25", "title": "Трима мъже загинаха на място след удар от волтова дъга в софийско село"}
{"url": "https://www.24chasa.bg/novini/article/6409384", "text": "Шестнадесет души са убити, а най-малко 15 души са ранени в нападение на шиитска джамия в афганистанската столица Кабул, предаде ТАСС, цитирана от БТА. Сред убитите има най-малко двама полицаи, допълва Ройтерс. Според първоначални информации е убит и шиитският духовник, ръководил службата в джамията, когато започнало нападението, предаде Асошиейтед прес. В началото на нападението камикадзе се взривило в джамията. После двама или трима въоръжени мъже нахлули в друга част на храма и взривили гранати. Нападението продължава. Между нападателите и полицията се завързала престрелка. Районът е отцепен от силите на реда. На мястото са пристигнали линейки, предаде Франс прес. Групировката \"Ислямска държава\" пое отговорност за нападението, съобщава свързаната с нея новинарска агенция Амак, предаде АП.", "date": "2017.08.25", "title": "16 души са убити в нападението срещу шиитска джамия в Кабул"}
{"url": "https://www.24chasa.bg/novini/article/6408014", "text": "Mобилната версия на „24 часа“ за първи път е мобилен новинарски сайт номер 1, показват новите данни на Gemius - за юли  . Причина за това е новият, рекорден за лятото ръст на мобилният сайт на \"24 часа\" -    . Така той изпревара конкуренцията в категория мобилни новинарски сайтове. Необичаен за лятото ръст бележи и целият сайт 24chasa.bg .   Близо милион уникални потребители е имал сайтът на вестник \"24 часа\" през юли ( ). Реално читателите ни са повече, защото Gemius измерва само българския трафик, а всеки пети в 24chasa.bg, както и в мобилния   , влиза от чужбина. В статистика на Gemius влизат и читателите на \"24 часа\" в Instant Articles - 24chasa.bg e и една от първите български медии, които създадоха в началото на годината  , където вече има над 30 000 читатели всеки ден. Gemius oтчита и най-новата аудитория на \"24 часа\" - от аналогичната новинарска платформа AMP, която създадохме наскоро с Google, където вече четат над 20 000 уникални потребители всеки ден. 1. Направихме редизайн на мобилната версия и я обогатихме с още съдържание, включително много видео. Сега мобилната версия на сайта не се различава много визуално от десктоп версията, но зарежда съдържанието по-бързо и е много по-удобна за ползване от мобилно устройство, включително само с една ръка (виж видеото). 2. Създаването на съвместните платформи с Facebook - Instant Articles и с Google - AMP. 2. Глобалната тенденция е до съдържанието да се стига все повече от мобилни устройства. При повечето големи световни новинарски сайтове съотношението мобилни-десктоп потребители е от 50 на 50 до 70% в полза на мобилните версии.  При \"24 часа\" мобилните потребители са вече 50%, но продължават да растат с голяма динамика и, особено през уикенда, надвишават по брой читателите от компютър. Интересното е, че огромният ръст в мобилната версия се постига без спад в десктоп версията, потребителите на която продължават да се увеличават. Мобилната аудитория на \"24 часа\" е близка като състав до десктоп юзърите, но има и разлики. Преди всичко мобилните ни читатели са по-млади и активни, включително при обратната връзка с редакцията. 80% от читателите на   са от България, а останалите - основно от Великобритания, Германия, САЩ и Испания, според статистиката на Google Analitics. Половината ни мобилни читатели са от София, а втората най-голяма група са тези, които са влизали в сайта докато са били на път между градовете. Третата най-голяма група читатели са от Пловдив, следват Варна, Бургас, Лондон, Русе, Стара Загора, Велико Търново и Плевен. 75% от мобилните ни читатели ползват мобилна система Android, 20% са с iOS, а останалите - Windows. Най-масово читателите ни ползват устройства на Aple, Samsung, Huawei и Lenovo. Всеки ден средно 200 000 уникални потребители посещават 24chasa.bg и  , показват и данните на Google Analytics.  Сериозен ръст бележи и нашият  , където друга хилядна аудитория следи новините ни,  Освен лидер на пазара на печатните издания, „24 часа” е медията с най-стабилна онлайн аудитория, основната част от които са млади, образовани специалисти, висши мениджъри, студенти, любители на компютри и всякаква техника, хора, които обичат да ходят на културни събития, да пътуват и да се забавляват.", "date": "2017.08.25", "title": "Мобилният сайт на “24 часа” вече е номер 1 сред новинарските (видео)"}
{"url": "https://www.24chasa.bg/novini/article/6409790", "text": "Военнослужещи от Сухопътните войски и Военновъздушните сили днес, 25 август, продължиха да помагат в овладяването на огнената стихия в землищата на селата Мечкул и Ощава, община Симитли. Това съобщиха от Министерството на отбраната. Два вертолета Ми-17 от авиобаза Крумово от 7.00 ч. сутринта изпълняват задачи за потушаването на пожара. Всеки от екипажите работи в продължение на 6 часа като вертолетите се редуват в обливането на горските масиви и тревните площи с вода от въздуха. До 16.30 ч. те са направили над 70 захода, а в района на пожара са изсипани близо 140 т. вода. Екипажите на Ми-17 ще продължат своята работа до настъпването на вечерта. От 05.00 ч. тази сутрин и 85 военнослужещи от състава на Сухопътните войски помагат за овладяването на огнената стихия в Кресненското дефиле. Двата модула са от военни формирования 54 060 – Благоевград и 28 610 – София. Военнослужещите използват противопожарни автомобили, авторазливна станция и транспортна техника в борбата с огнената стихия. До късно тази вечер те ще оказват помощ на населението в района.", "date": "2017.08.25", "title": "Обляха пожара в Кресненското дефиле от въздуха с близо 140 тона вода"}
{"url": "https://www.24chasa.bg/novini/article/6409818", "text": "Шефката на пресслужбата на Министерския съвет Севделина Арнаудова публикува в профила си във фейсбук снимки от изпращането на френското президентско семейство на летище Варна. Топло се прощава с тях премиерът Бойко Борисов, те си тръгват явно доволни. И премиерът Борисов току-що публикува в профила си в социалната мрежа и написа: След ползотворния ден във Варна изпратих президента на Франция Еманюел Макрон и неговата съпруга Бриджит Макрон.                                                                                                                                                                                                                                                                                                                       ", "date": "2017.08.25", "title": "Макрон отлетяха. Вижте как ги изпрати Бойко Борисов (Снимки)"}
{"url": "https://www.24chasa.bg/novini/article/6409800", "text": "През второто тримесечие на 2017 г. столичният градски транспорт е превозил много повече пътници, и то на по-големи разстояния в сравнение със същия период на 2016 г. При т.нар. пътникокилометри ръстът е 35,7%, което се дължи преди всичко на по-големите разстояния, на които пътуват хората с метрото. Като цяло сухопътният транспорт за същото време има ръст от 1,2%, но пътникокилометрите са намалели с 11,4%. ", "date": "2017.08.25", "title": "Градският  транспорт с 36% ръст за година"}
{"url": "https://www.24chasa.bg/novini/article/6409848", "text": "Двама посредници при извършване на телефонни измами са задържани в Пазарджик. За това съобщава пресцентърът на ОД на МВР в града, цитиран от БТА. Арестуваните са 35-годишните К. Х. и Г. Н. от котелското село Градец. Разследването е установило, че за два дни криминално проявените мъже са взели общо 6300 лева, 100 евро и спестовна книжка от две жени на възраст от 83 и 78 години. Схемата е била добре известната през последните месеци, посочват от полицията. Измамниците се представят за полицаи, които разследват група за извършване на телефонни измами и искат от жертвите да предадат наличните си спестявания или бижута, с което да помогнат на разследването. Ако възрастните хора се усъмнят, прибягвали до заплахи за живота и здравето им. Работата по случая продължава под наблюдението на Районната прокуратура в Пазарджик. Образувано е дознание.", "date": "2017.08.25", "title": "В Пазарджик задържаха двама посредници при телефонни измами"}
{"url": "https://www.24chasa.bg/novini/article/6409859", "text": "Съюзниците от Европейския съюз започват да връщат в Гърция мигранти, които са влезли на територията на съюза след март тази година и са поискали политическо убежище, пише днес британският в. \"Гардиън\", цитиран от ТАСС. Според изданието само Берлин е изпратил близо 400 искания за връщане на мигранти с цел въпросът за политическото им убежище да бъде решаван на гръцка територия. Подобни искания били получени и от Великобритания, Холандия, Норвегия и Франция, предава БТА. Гръцкият министър за миграционната политика Янис Музалас потвърдил за вестника, че гръцките власти вече са започнали оформянето на документите и очакват първите върнати бежанци да пристигнат през септември септември. Той казал още, че връщането на мигрантите ще започне със \"символичен брой\" в знак на солидарност с другите европейски страни, тъй като Гърция е приела вече толкова много мигранти и е подложена на такъв голям натиск, че приемането на допълнителен брой бежанци ще се окаже просто \"трагедия\" заради икономическата ситуация в страната. Министърът заявил, че няма представа къде ще бъдат настанявани връщаните мигранти и дали някога ще могат да напуснат Гърция. \"Гардиън\" посочва, че според източници от ЕС, пожелали анонимност, приемането на бежанци в Гърция не подлежи на преговори, защото страната е членка на ЕС и получава съответно финансиране от Брюксел. Досега ЕС е предоставил на Гърция над 1,3 милиарда евро за справяне с миграционната криза за периода от 2014 до 2020 г. Според някои оценки в страната в момента има над 60 хиляди мигранти.", "date": "2017.08.25", "title": "\"Гардиън\": Съюзниците от ЕС започват да връщат мигранти в Гърция"}
{"url": "https://www.24chasa.bg/novini/article/6409869", "text": "С президента на Френската република Еманюел Макрон е обединихме около позицията, че само единен Европейски съюз може да отговори на очакванията на гражданите и на съвременните предизвикателства. Преодоляването на различията между \"старите\" и \"новите\" държави-членки на ЕС е единственото средство за изграждането на силна и обединена Европа. Това написа президентът Румен Радев на официалната си фейсбук страница. Вижте какво друго написа Радев: България е готова да предприеме нови стъпки за задълбочаване на своята европейска интеграция и очаква да бъде приета в Шенгенското пространство. Имаме готовност за влизане в „предверието“ на еврозоната, както и за присъединяване към Организацията за икономическо сътрудничество и развитие. Президентът Макрон потвърди подкрепата на Франция за присъединяването на нашата страна към Шенген, както и за това да бъдем част от дискусиите, посветени на реформирането на Шенген и за бъдещето на ЕС. По време на нашата среща подчертахме също и усилията на България и Франция за справяне с миграционните потоци към Европа, защото сигурността на европейските граждани започва от сигурността на българските граници. Обща беше оценката, че ЕС се нуждае от нов импулс в процеса на европейска интеграция. В рамките на Българското председателство на ЕС предстои да бъдат определени и критериите за участие на държавите-членки в бъдещите проекти в рамките на Европейския фонд за отбрана. Те ще бъдат решаващи за това малки и средни предприятия и научно-изследователските институти от по-малки държави като България също да бъдат част от общите проекти. Икономическото и социалното сближаване между европейските държави е пътят за постигане на дългосрочно стабилно решение на т.нар. социален дъмпинг. Необходим е всеобхватен подход по тази тема. Тя не се изчерпва с въпроса за командироване на работници в други държави-членки и засяга корпоративния и данъчен дъмпинг, както и неколкократно по-ниското заплащане на работници от новите страни-членки, в едни и същи европейски компании, банкови институции и търговски вериги при същото качество и количество на техния труд. България е против измамите със социални осигуровки и заобикалянето на правилата. Нуждаем се от засилено сътрудничество и контрол от страна на социалните служби за запазване на правата на работниците, подобряване на условията на труд и повишаване стандарта на живот. С президента Макрон направихме преглед и на двустранните отношения, обсъдихме перспективите за бъдещето на обединена Европа и потвърдихме готовността на България и Франция за още по-тясно сътрудничество в икономиката, отбраната и културата.", "date": "2017.08.25", "title": "Радев във фейсбук: С президента Макрон сме за единен Европейски съюз (Видео)"}
{"url": "https://www.24chasa.bg/novini/article/6409876", "text": "От 26 август до 1 септември ще се ремонтират фуги на мостовото съоръжение на п. в. „Симеоновско шосе“ на Околовръстния път на София. Това съобщиха от пресцентъра на Агенция \"Пътна инфраструктура\". Агенция „Пътна инфраструктура“ изиска от изпълнителя на обекта „ГБС Инфраструктурно строителство“ АД графика на предвидените аварийни дейности, разрешени от Столична община. Ремонтът на този участък от Южната дъга на СОП е в урбанизирана територия и поради това временната организация на движение се утвърждава и въвежда от общината. Строителният график предвижда: - От 14.00 часа на 26 август до 14.00 часа на 27 август да се извършват ремонтни дейности в двете ленти на движение в южното платно в посока Пловдив. Движението ще се осъществява в крайна лява лента. - От 10.00 часа на 28 август до 14.00 часа на 1 септември ремонтните дейности ще са в крайната лява лента за движение в южното платно в посока Пловдив. Трафикът ще е в другите две ленти. Необходимо е шофьорите да карат внимателно и да спазват стриктно пътната сигнализация, указваща временната организация на движение при извършваните ремонтни дейности, и разпоредбите на „Пътна полиция“.", "date": "2017.08.25", "title": "От утре ремонтират фуги на мост на „Симеоновско шосе“ на Околовръстния път"}
{"url": "https://www.24chasa.bg/novini/article/6409891", "text": "Тежка катастрофа е възникнала на магистрала \"Тракия\" малко след разклона за Нови Хан в посока Бургас. Образувало се е огромно задръстване, видя репортер на \"24 часа\". Въпреки че в участъка има полиция, много от шофьорите се движат в аварийната лента.                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                     ", "date": "2017.08.25", "title": "Тежка катастрофа задръсти магистрала \"Тракия\" (Снимки)"}
