{"url": "https://www.24chasa.bg/novini/article/6727883", "text": "Концесиите на 23 плажа и един договор за наем изтичат през тази и следващата година. Това гласи писмен отговор на туристическия министър Николина Ангелкова, изпратен до депутата от “Обединени патриоти” Александър Сабанов. През 2018 г. изтичат договорите за плажните ивици в курортите Св. св. Константин и Елена, Албена, Слънчев ден и Ривиера и за централния плаж на Царево, както и договорът за наем на централния плаж в Приморско. Наскоро изпълнителният директор на “Албена” АД Красимир Станев призова чрез “24 часа” управляващите да задвижат процедурите за нов концесионен конкурс за плажа на курорта, тъй като те са сложни и продължителни и има опасност следващото лято ивицата да остане без стопанин. Това е обвързано с договорите, които курортът сключва с туроператори, тъй като хотелите включват плажните услуги в цените на пакетите. От приватизацията на Албена насам концесионер на плажа винаги е било дружеството “Албена” АД. В същото положение са и курортите Слънчев ден, Ривиера и Св. св. Константин и Елена. Сред останалите курорти, за чиито плажове концесионните договори изтичат догодина, се оказва и Златни пясъци, личи от отговора на Ангелкова. Сред ивиците, които може да останат безстопанствени и неохраняеми от догодина, са Кранево, Кабакум, Шкорпиловци, два от плажовете на Созопол, Приморско, Китен и Силистар. В момента нови концесионни процедури може да се обявяват само по Закона за устройство на Черноморското крайбржие, който обаче ще действа по отношение на плажовете само до края на 2018 г. От догодина ще се дават по новия Закон за концесиите, към който обаче все още няма издадени наредби. В същото време в Министерския съвет от месеци отлежават предложенията за концесиониране на плажове с изтичащи договори.", "date": "2018.02.20", "title": "Концесиите на 23 плажа  изтичат през 2018 и 2019 г."}
{"url": "https://www.24chasa.bg/novini/article/6727812", "text": "Неформална среща на директорите по отбранителната политика на страните-членки на Европейския съюз се проведе на 19 и 20 февруари 2018 г. в Националния дворец на културата в София. Форумът е част от календара на българското европредседателство и се проведе с цел да подпомогне подготовката на Съвета „Външни работи/Отбрана“, който ще се състои на 6 март т.г. в Брюксел. В срещата участваха над седемдесет делегати от всички страни-членки на ЕС, Европейската служба за външна дейност, Европейската агенция по отбрана и Европейската комисия. Домакин на събитието от българска страна беше директорът на дирекция „Отбранителна политика“ в Министерството на отбраната Росица Димитрова, съобщиха от пресцентъра на Министерството. По време на трите работни сесии, председателствани от заместник-генералния секретар на Европейската служба за външна дейност Педро Серано, бяха обсъдени най-новите развития по актуални въпроси от политико-военното измерение на Общата политика за сигурност и отбрана на Европейския съюз. Сътрудничеството между ЕС и НАТО беше тема на първото заседание, в което се включи и представител на Алианса. Участниците във форума се обединиха около виждането, че след подписването на декларацията от Варшава е постигнат сериозен напредък във взаимодействието между двете организации. Динамизирането и задълбочаването на отношенията им на институционално и оперативно ниво трябва да продължи чрез изпълнението на вече набелязаните и договорени над седемдесет мерки, които дават възможност за съвместни или синхронизирани действия по въпроси от взаимен интерес. Втората работна сесия беше посветена на Постоянното структурирано сътрудничество (ПСС) в областта на отбраната и връзката му с останалите инициативи в изпълнение на Глобалната стратегия на Европейския съюз по външна политика и политика на сигурност. Главният изпълнителен директор на Европейската агенция по отбрана Хорхе Домек и директорът на Военния секретариат на ЕС генерал-майор Еса Пулкинен представиха анализите си на националните планове за изпълнение на общите обвързващи ангажименти по ПСС, които бяха представени от страните-членки на ЕС през декември 2017 г. Предвид предстоящите стъпки на преглед и актуализация на тези планове, те отправиха препоръки за следващите етапи на процеса с оглед включване на информация от страните-членки, която да позволи по-лесно сравняване, обобщаване и оценка на изпълнението на поетите ангажименти. Участниците в срещата обсъдиха също така основните елементи на разработената от Секретариата по ПСС пътна карта за по-нататъшната работа по инициативата, която включва срокове за одобрение на първата и следващата група проекти, за актуализиране на националните планове и за изготвяне на обобщен доклад по приложението им. Представителят на Европейската комисия информира накратко за хода на законодателната процедура по приемане на Регламента за създаване на Европейска програма за индустриално развитие в областта на отбраната до лятото на 2018 г. Стремежът е да бъде запазен предвиденият процент за съфинансиране на проекти по ПСС със средства от Европейския фонд за отбрана в случаите, когато те отговарят и на критериите на Европейската програма за индустриално развитие в областта на отбраната. По темата за подобряване на военната мобилност бяха представени първоначалните виждания за бъдещата работа в четирите идентифицирани области, в които е необходимо преодоляването на правни, дипломатически, митнически и инфраструктурни пречки пред бързото придвижване на военни сили и средства в ЕС. Важността на този въпрос беше поставена и в контекста на отношенията с НАТО. Общо бе разбирането, че подобряването на военната мобилност е комплексна задача от първостепенно значение за двете организации, които трябва да подходят към нейното решение координирано и в интерес на европейската и евроатлантическата сигурност. Доказателство за високия интерес към обсъжданите теми беше фактът, че представителите на всички страни-членки и на структурите на Европейския съюз се включиха активно в дискусиите в рамките на трите работни заседания. Това даде възможност за представянето на различни гледни точки в търсене на ефективен и взаимно приемлив подход към решаването на поставените въпроси. За плодотворната работа на срещата допринесе и добрата организация, осъществена съвместно от екипа на дирекция „Отбранителна политика“ от Министерството на отбраната, експерти от Министерството за българското председателство на Съвета на ЕС 2018 и служители на Националния дворец на културата.", "date": "2018.02.20", "title": "Директорите по отбрана от ЕС обсъдиха сътрудничеството на Съюза с НАТО"}
{"url": "https://www.24chasa.bg/novini/article/6727835", "text": "Летището на Малта възобнови работа след тричасово прекъсване заради пожар в залата за пристигащи полети, предаде Франс прес, позовавайки се на летищните власти. Няма пострадали при инцидента. , предаде БТА. Според малтийския вътрешен министър Майкъл Фаруджа пожарът е бил предизвикан от повреда в помещение с помпа за аквариум. Пожарът е потушен, а летището възобнови работа около 15.00 ч. по Гринуич. Полетите за Стокхолм, Ларнака, Гетуик, Дъблин и Катания имаха големи закъснения. Полети от лондонските летища Хийтроу и Гетуик бяха пренасочени към Катания на остров Сицилия.", "date": "2018.02.20", "title": "Летището на Малта възобнови работа след прекъсване заради пожар"}
{"url": "https://www.24chasa.bg/novini/article/6727665", "text": "Изборът за шеф на най-големия окръжен съд у нас - Софийския градски, се отложи, тъй като един от 2-мата кандидати Светлин Михайлов, е влязъл по спешност в болница “Лозенец” в нощта преди вота. Писмо за това е пристигнало във Висшия съдебен съвет (ВСС) в 9,32 ч вчера. В него пише, че Михайлов е приет в болницата в 22,46 ч в понеделник. Пред съдебния съвет се яви другият претендент за поста - съдия Евгени Георгиев. Изборът бе отложен и той си тръгна. Следващата дата, на която трябва да се яви, ще се уточнява от Комисията за атестирането и конкурсите. Във ВСС няма информация за състоянието на Михайлов. От болницата се въздържаха от подробности. В навечерието на избора най-коментирани се оказаха имуществените декларации на кандидатите, които са публикувани в сайта на ВСС. Тъй като част от данните в тях са заличени, неправителствени организации отправиха въпроси към Георгиев и Михайлов. “Всички декларирани акции са на мен и съпругата ми, закупили сме ги по време на брака ни с общи средства. На мое име са 58 акции на КТБ в периода 2008-2010 г. и 2120 акции на “Химимпорт”. Останалите акции са закупени на името на съпругата ми”, написал в отговор Георгиев. Обяснението е качено и на сайта на ВСС. Георгиев уточнява, че не е продавал акциите си от КТБ, когато започнали проблемите с банката през юни 2014 г. С жена му изплащали ипотечен кредит , от който оставали 126 000 лв. към момента на декларирането. От декларацията на Михайлов става ясно, че той има на влог 1 059 610 лв. На негово име се водят два ситроена, 6 жилищни имота, 2 гаража и 2 ниви. Михайлов засега не е пращал отговори откъде има имуществото си. Той имал намерение да направи това при изслушването му във ВСС, стана ясно от страницата му във фейсбук. Градският съд е без титулярен шеф от октомври м.г., след като Калоян Топалов подаде оставка и по-късно стана адвокат. Съдия Светла Димитрова е новият зам.-председател на Върховния касационен съд (ВКС) и ръководител на Гражданската колегия. Тя зае мястото на Красимир Влахов, който подаде оставка на 6 февруари. Назначението бе потвърдено от Съдийската колегия на Висшия съдебен съвет (ВСС) във вторник. Красимир Влахов даде оставка, след като съдебните кадровици отхвърлиха предложението на Лозан Панов за освобождаването му. Съдия №1 поиска смяната на заместника си, като го обвини в лобизъм и егоистични амбиции. Влахов не му остана длъжен и в мотивите към оставката си посочи, че вече не иска да работи с Панов. “Срамувам се да съм част от екипа на човек, който възприема ВКС като трибуна за отправяне на спорни публични послания, без да проявява особен интерес нито към правораздавателната, нито към тълкувателната дейност на съда”, написа Влахов. Той бе заместник на Панов близо 3 г. Сега остава съдия във ВКС. Кариерата на новата зам.-шефка Светла Димитрова започва в Ловешкия окръжен съд. Тя има 38 г. стаж в системата. Минала е през районните съдилища в Тетевен и София, после работи в градския и апелативния съд в София. От 11 г. решава граждански дела във ВКС. През 2007 г. оглавява ЦИК. На последните избори за членове на ВСС през юни м.г. Димитрова бе шеф на Избирателната комисия на Общото събрание на съдиите.", "date": "2018.02.20", "title": "Внезапно заболяване отложи избора за шеф на СГС (Обзор)"}
{"url": "https://www.24chasa.bg/novini/article/6727856", "text": "Преди дни мъж получава обаждане от фирма за бързи кредити и го известяват, че има забавена вноска по заем, а той твърди, че заем не е теглил, съобщи  . В офис на фирмата Тихомир разбира, че кредитът е теглен по електронен път преди месец, а данните на кредитополучателя изцяло съвпадат с неговите. „Справката като излезе, още 4, направо 5 кредита на 5 януари – всички са изтеглени”, разказва той. Твърди, че докато кредитите са теглени е бил на смяна като шофьор в градския транспорт и показва пътен лист.", "date": "2018.02.20", "title": "Нова измамна схема: теглят онлайн кредити от чуждо име с кражба на лични данни"}
{"url": "https://www.24chasa.bg/novini/article/6727880", "text": "Аварирали подводници, приковани на земята самолети, липса на персонал: парламентарен доклад, публикуван днес в Берлин, бие тревога за състоянието на германската армия, предаде Франс прес. Недостигът на оборудване и хора в германската армия спрямо нарастващия брой на задграничните мисии, които са й поверени, са известни от дълго време. Германският канцлер Ангела Меркел обеща да намери решение, като отпусне повече средства. В доклада обаче се констатира, че вместо нещата да се подобрят, те са се влошили. Авторът на доклада Ханс-Петер Бартелс, докладчик по въпросите за въоръжените сили в долната камара на парламента, казва, че продължава да има голям недостиг както на хора, така и на оборудване във всички области на Бундесвера. В доклада той дава и конкретни примери, които могат да обезпокоят съюзниците на Германия в НАТО или партньорските страни в международните мисии, предава БТА. В края на 2017 г. шестте подводници на Германия са на сух док поради технически проблеми. Военновъздушните сили пък неотдавна имаха периоди, когато нито един от техните 14 военнотранспортни самолета Еърбъс А400М не беше в състояние да лети, се казва в доклада. В доклада се допълва, че дори военните, ръководещи ескадрилите с по-модерни самолети, като изтребителите Юрофайтър или Торнадо, хеликоптерите Тайгър, Си Ейч-53 или Ен Ейч-90 се оплакват, че не могат да обучат достатъчно екипажите, защото тези машини често пъти са приковани на земята поради дребни механични повреди. Недостигът на резервни части засяга както сухопътните войски, така и военновъздушните сили, се отбелязва в доклада. Що се касае до флота, доставките на нови модерни кораби системно се бави, докато бракуването на старите върви по график. В резултат на съкращенията в бюджета за отбрана на Германия след обединението на страната през 1990 г. и края на студената война, въоръжените сили редовно се сблъскват с проблеми, свързани с остарялото оборудване, отбелязва Франс прес. Миналата година правителството обяви намерение да спре тази тенденция и каза, че за Бундесвера в идните седем години ще има повече инвестициите и увеличаване на личния състав, за първи път от 1990 година. В доклада, представен днес и адресиран до председателя на германския парламент Волфганг Шойбле, се казва още, че 21 000 позиции в армията са непопълнени, допълва ДПА. Документът обрисува ситуацията в армията като драматична и отбелязва, че готовността на военното оборудването в последните години вместо да се подобри се е влошило. В документа се констатира, че бундесверът има нужда от повече пари, но към настоящия момент \"нищо съществено няма в бюджета\". Вчера в друг доклад на командването на германската армия, която трябва да подсили източния фланг на НАТО, се казваше, че военните нямат подходящо зимно облекло и друга екипировка. Силите за бързо реагиране на германската армия за 2019 г. нямат не само танкове, а и защитни облекла, зимни дрехи и палатки, се посочваше още в документа, цитиран вчера от германското издание \"Райнише пост\".", "date": "2018.02.20", "title": "Германски парламентарен доклад: Състоянието на армията ни е тревожно"}
{"url": "https://www.24chasa.bg/novini/article/6727886", "text": "- Това твърдение не е вярно, чиста спекулация е. Никога не ми е бил шофьор. С Николай Кръстев сме работили заедно в частна компания. - Не е лиценз, а сертификат. Всички локомотиви и вагони, които се движат по националната инфрастуктура, трябва да са вписани в националния регистър. За да стане това, трябва да се посочи юридическо лице, което да ги поддържа. То трябва да притежава сертификат, който се издава от агенцията. Може да се даде пълен сертификат и такъв за функция по поддръжка. Пълният е за фирма, която отговаря за цялостното техническо състояние на возилото през целия му цикъл на експлоатация. “Жп тракция” има сертификат за функция по поддръжка. Има издадени общо 61 сертификата за функция по поддръжка, така че това не е единствената фирма, притежаваща такъв документ. Пълен сертификат и за поддръжка има и “Експрес сервиз”. - И това не е вярно, не е отнеман сертификат. В края на 2016-а и началото на 2017 г. извършвахме одит на дейността на фирмата и бяха констатирани несъответствия, свързани с безопасността. Отнасяха се за един локомотив, за който имаха договор за поддръжка. В резултат на констатациите аз им написах писмо, че временно им ограничавам пълния сертификат за външни фирми, т.е. само за тази компания, с която по това време имаха договор за поддръжка. И тук е втората спекулация - че съм навредил по административен начин на бизнеса им. Техният сертификат за функция по поддръжка никога не е отнеман, нито е ограничаван, така че те работят за себе си и за външни фирми - извършват ремонт на локомотиви. Но за споменатия локомотив имаше проблеми с функция “управлеие на поддръжката”. Не се водеше правилно документацията, а чрез нея се доказва, че всичките ремонти са извършени според изискванията. Не му се следи пробегът, което е индикатор кога трябва да се спре от експлоатация. Нямаше част от документацията за самите ремонти. Още с получаване на това писмо “Експрес сервиз” възразиха, че им се нарушават правата, и заведоха дело, което спря изпълнението на временното ограничение на пълния сертификат. Така че тяхната дейност не е спирана. - За да се издаде сертификат на който и да е кандидат, към него се прилагат едни и същи изисквания, разписани в наредба. Първата фаза е преглед по документи. Дава се оценка за пълнота и съдържание и се преминава към втора фаза. - Проверрява се на място дали документите са въведени в действие, има ли персонал, познава ли документите, има ли инструменти, технологично оборудване. “Жп тракция” е покрила изискванията. Няма собствено хале, ползват под наем, направили са ремонт, имат канали, крикове, кранове. Видяно е, заснето е, разполагаме с архив и можем да го докажем. И нещата не спират до получаване на сертификат, минимум един път в годината се извършва надзор. Тази фирма не е нова, създадена е през 2013 г., сертификатът е издаден през 2015 г. И ако синтезираме - Кръстев не ми е бил никога шофьор, “Жп тракция” е сертифицирана, защото отговаря на всички изисквания и това може да се докаже. - Отново искам да обърна внимание - не става въпрос за лиценз, може би говорите за сертификат и той не е отнеман. Те са подали заявление за сертификат за функция “извършване на поддръжка”, но документацията не покрива изискванията на наредбата. Всичките са на база европейски критерии. Всички, които са ги покрили, са получили сертификати. - В процедура сме по отнемане на сертификатите на вагоноремонтните заводи в Левски и Дряново. В Дряново имат проблем със собствеността и с ликвидатор. Ние ги наблюдаваме, правили сме в края на годината одит и сме написали писма с искане на информация относно тези проблеми. - Последните бяха жп заводът в София, който мина през приватизация и ликвидация и вече не работи, и ЛВЗ-Русе, който в момента също е в ликвидация и не работи. Запазиха се вагоноремонтният завод в Септември, който се ориентира бързо с поръчки на външни клиенти и се развива, работи заводът в Самуил, който намери пазари у нас и в чужбина, прави нови вагони. В Бургас също има завод “Червено знаме”, работи само за износ. - Към момента няма. В “Експрес сервиз” може да се извършва само капитален ремонт на един вид румънски дизелови локомотиви. В БДЖ имат големи ремонтни бази с аналогично оборудване, но това са локомотивни депа, не заводи, а в същото време могат да извършват ремонт на всички видове локомотиви. Моето мнение е, че БДЖ може сами да си организират ремонта на локомотивите - Няма такова нещо. “Експрес сервиз” стои на пазара и работи. “БДЖ Кончар” не се е явила на пазара, където оперират сертифицираните фирми. Тя е изпълнявала тези функции, преди да се въведе сертификационен режим, който е от 2013 г. - Директно мога да кажа, че са лъжа. Цитира се моето име и аз си търся адвокат, за да предприема срещу него съдебни искове за уронване на доброто ми име. - Не смятам, че той е компетентен. Това, че е бил изпълнителен директор на БДЖ, не означава автоматично, че познава нормативната база и изискванията, които се предявяват към тези, които трябва да извършват тази дейност. Неговите изказвания са целенасочени - да внушат, че държавната администрация е корумпирана, че не работи за хората, че руши пазарните отношения, че толерира едни за сметка на други. Няма такива неща. Това за мен не са експертни, а политически изказвания Целят сваляне на ръководството на БДЖ, а ако министърът не го свали, да искат неговата оставка. Година и половина чувствам безпрецедентен натиск върху ИА “Железопътна администрация” от споменатите две частни фирми, които твърдят, че не са им издадени сертификати и затова те не могат да участват в поръчка. - Да, тя е много тежка и е за много пари. Държа да отбележа, че разширението на сертификата, който “Експрес сервиз” очаква да получи, е за частична поддръжка на дизеловите мотриси “Сименс”. Търгът на БДЖ е за пълна поддръжка не само на дизеловите, но и за електрическите локомотиви. Има и още други условия, които “Експрес сервиз” не покрива.", "date": "2018.02.20", "title": "Веселин Василев: Частни фирми оказват натиск върху жп администрацията"}
{"url": "https://www.24chasa.bg/novini/article/6727636", "text": "Полицията задържа 35-годишен мъж, барикадирал се в дома си. Това съобщиха от пресцентъра на МВР, цитирани от \"Фокус\". Служители на полицията проведоха операция в тополовградското село Орешник. Вчера полицейски екип потърсил за справка по преписка жител на селото. Мъжът обаче отказал да излезе, заключил се в дома си, отправил заплахи към служителите на реда и стрелял с огнестрелно оръжие. Около 18.30 часа тази вечер мъжът е задържан. За случая е уведомена прокуратурата.", "date": "2018.02.20", "title": "Арестуваха мъж, барикадирал се в дома си и стрелял по полицаи в тополовградско село"}
{"url": "https://www.24chasa.bg/novini/article/6727681", "text": "Американската компания \"Ексън Мобил\" и румънската \"О Ем Ви Петром\" планират да добиват по 6 милиарда кубически метра газ годишно от блок Нептун в Черно море като се започне от 2020-2021 г., заяви днес Сорин Гал, генерален директор на Националната агенция за минерални ресурси, съобщава в. \"Зиарул финанчиар\", цитиран от БТА. Това би означавало повече от половината от настоящата продукция на газ на страната, която е около 10-11 милиарда кубически метра годишно, отбелязва изданието. Гал посочи, че проучването за оценка на ресурсите и залежите в блок Нептун е към края си и вероятно тази година ще бъде представено за одобрение на Националната агенция за минерални ресурси. \"Те са много мотивирани и имахме редица срещи, включително с мениджъра на проекта, който се занимава също и с Мексиканския залив, защото Черно море прилича много на Мексиканския залив като дълбочина и метод на експлоатация. Вероятно някъде около 2020-2021 г. ще започнат да произвеждат газ от Черно море, а потенциалът им е около 6 милиарда кубически метра годишно\", посочи представителят на агенцията. О Ем Ви Петром и американския гигант Ексън Мобил финализираха успешно втора сондажна кампания в периметъра Нептун в Черно море, където двете компании инвестираха общо 1,5 милиарда евро от 2008 г. досега. Първите оценки сочат, че в блок Нептун може да има между 42 и 84 милиарда кубически метра газ, посочва \"Зиарул финанчиар\".", "date": "2018.02.20", "title": "Компании от САЩ и Румъния ще добиват по 6 млрд. куб. м газ годишно в Черно море"}
{"url": "https://www.24chasa.bg/novini/article/6727700", "text": "Има основание да се иска оставката на проф. Камен Плочев и не само заради писмото до Народното събрание. Това каза вицепремиерът Валери Симеонов пред журналисти в Народното събрание, предаде „Фокус“. „Представени бяха обстоятелствата около този скандален документ, който влезе в Народното събрание, затова министър Кирил Ананиев беше така добър да дойде да запознае групата“, каза Симеонов. Според него има \"голяма мудност\" в Здравната каса и нерешаване на проблемите в нея. „Може би в това направление е и това писмо, което въобще не му е мястото по този начин да бъде входирано и да се искат по този начин средства. Това показва непознаване на процедурите“, допълни вицепремиерът. Симеонов заяви, че все още всичко е на фаза събиране на информация и обсъждане на законовите процедури. Във връзка със съвместното заседание на ПГ на ГЕРБ и „Обединени патриоти“ и обявеното то Цветанов, че има пълен консенсус в коалицията вицепремиерът заяви, че един от проблемите на коалицията е, че няма политически съвет. „Коалицията е сериозно бойкотирана от председателството. Просто всеки има някакви ангажименти и трудно може да се събере в пален състав“, допълни Симеонов.", "date": "2018.02.20", "title": "Валери Симеонов: Има основание да се иска оставката на проф. Камен Плочев"}
{"url": "https://www.24chasa.bg/novini/article/6727705", "text": "Министърът на отбраната Красимир Каракачанов проведе среща с новото ръководство на Съюза на офицерите и сержантите от запаса и резерва, съобщи пресцентърът на военното министерство. Каракачанов и председателят на съюза генерал (о.р.) Златан Стойков са се обединили около необходимостта от популяризиране на доброволната военна служба в интерес на сигурността и защитата на обществото, пише в съобщението. В структурата на Съюза членуват 21 700 военнослужещи от запаса и резерва. \"Упълномощен съм от членовете на Съюза да Ви уверя, че ние одобряваме политиката на ръководството на Министерството на отбраната за развитието на Въоръжените сили на Република България\", посочил по време на срещата генерал Стойков. Министърът е съобщил, че Министерството на отбраната ще окаже експертна помощ за създаване на Закон за запасното воинство. Ще бъде обсъдена и възможността за предоставяне на помещения за клубната дейност на структурите на Съюза, които се намират в действащи и освободени войскови гарнизони. Министерството на отбраната ще съдейства и за организирането и провеждането през септември тази година на първия общонационален събор на запасното воинство.", "date": "2018.02.20", "title": "Каракачанов говори със съюз на запасняците за доброволната военна служба"}
{"url": "https://www.24chasa.bg/novini/article/6727720", "text": "През нощта недобросъвестни граждани са завъртели знаци на път I-1 през Владая, ограничаващи скоростта на движение до 60 километра в час, съобщиха от пресцентъра на Агенция \"Пътна инфраструктура\". Сутринта при обход на участъка служители на Областно пътно управление - София са установили, че забранителният знак е обърнат така че да не се вижда от шофьорите, пътуващи между Перник и София, с което се застрашава безопасността на движение по един от най-натоварените участъци от първокласната пътна мрежа. Със спрей са изцапани и знаците, ограничаващи преминаването на моторни превозни средства над 12 тона по път I-1 в участъка през Владая. Агенция „Пътна инфраструктура“ предприе действия за възстановяване на знаците и апелира гражданите, които са свидетели на подобни недобросъвестни постъпки, да подават сигнал на тел. 0700 130 20 - Ситуационен център на АПИ.", "date": "2018.02.20", "title": "Вандали завъртели и изцапали със спрей знаци на пътя през Владая"}
{"url": "https://www.24chasa.bg/novini/article/6727736", "text": "Турският президент Реджеп Тайип Ердоган потвърди днес, че сирийските проправителствени бойци са опитали да влязат в района на Африн, Северна Сирия, и са се изтеглили от там, предадоха ТАСС и Асошиейтед прес. Проправителствени сили опитаха да се приближат към Африн, но отстъпиха след артилерийски обстрел, каза Ердоган по време на пресконференция с македонския президент Георге Иванов, предаде БТА. Ердоган отправи предупреждение да не се предприемат \"погрешни стъпки\", посочва АП. По-рано днес сирийската държавна телевизия показа, че проправителствените сили влизат в района на Африн, за да помогнат на кюрдските бойци в борбата срещу офанзивата на Турция, предприета преди месец. Ердоган заяви днес още, че се е договорил с руския президент Владимир Путин и с иранския държавен глава Хасан Рохани по въпроса за Африн. Турският президент добави, че терористичните организации ще платят тежка цена за грешките си, информира Ройтерс. Турската армия обяви на 20 януари началото на операция \"Маслинова клонка\" в района на сирийския град Африн срещу сирийските кюрдски Сили за защита на народа (СЗН) и Партията на демократичния съюз (ПДС), които Анкара смята за терористични организации.", "date": "2018.02.20", "title": "Ердоган: Сирийските проправителствени бойци се изтеглиха от района на Африн"}
{"url": "https://www.24chasa.bg/novini/article/6727741", "text": "Учени от университета в Колорадо и от Националното управление за океански и атмосферни изследвания на САЩ установиха, че средствата за лична хигиена, парфюмите, лаковете и почистващите препарати остават най-токсичните продукти, които хората използват всекидневно, съобщава сайтът Лайф. По данни на специалистите контролът на съдържанието на вредните за околната среда вещества в промишлените стоки не е толкова строг, колкото изпусканите от автомобилите газове. Екологичните стандарти на автомобилните двигатели непрекъснато се повишават и през последните години се стигна до значително намаляване на вредните емисии на въглероден двуокис, изпускани от МПС. В същото време аналогични мерки по отношение на битовата химия не се предприемат и не съществуват строги ограничения за продукцията й, предаде БТА. Изследователите отбелязват, че съдържанието на ацетон и присъствието на други вредни вещества в атмосферния въздух непрекъснато се увеличават от 1990 до 2010 година. В същото време се наблюдава намаляване на процентното съдържание на продуктите при изгаряне на двигателите с вътрешно горене в указания период. Учените изтъкват, че всеки изготвен за битови нужди химически продукт, бил той парфюм или шампоан, ще бъде отговорен за 60-70 процента от изпусканите вредни емисии в големите градове. Подобно съдържание на вредни вещества в атмосферния въздух може сериозно да засегне здравето на населението в цял един регион.", "date": "2018.02.20", "title": "Парфюмите и шампоаните замърсяват атмосферата повече от автомобилите"}
{"url": "https://www.24chasa.bg/novini/article/6727781", "text": "Нивото на моретата ще се повиши средно между 70 и 120 сантиметра през следващите два века, дори и правителствата да сложат край на изкопаемите горива, както предвижда Парижкото споразумение за климата, предаде Ройтерс. Агенцията цитира научно изследване на германски екип, публикувано в изданието \"Нейчър комюникейшънс\". Бързото съкращаване на газовите емисии, предизвикващи парниковия ефект, ще ограничи отчасти покачването на нивата в дългосрочна перспектива, определена от топенето на ледовете от Гренландия до Антарктика, предава БТА. Повишаването на морските равнища е заплаха, застрашаваща много градове и региони - от Шанхай до Лондон и от Флорида до Бангладеш. Могат да изчезнат цели нации, като тази на Малдивите в Индийския океан и тази на Кирибати в Тихия океан. Към 2300 година учените предвиждат нивата на моретата да се повишат с 0,7-1,2 метра, дори и да бъдат постигнати всички цели, поставени от Парижкото споразумение за климата, подписано през 2015 година. Една от тях предвижда свеждането на парниковите емисии до нула през втората половина на този век. Но при всички случаи ще продължи неблагоприятната тенденция за покачването на морските равнища заради вече отделените парникови газове в атмосферата, които ще топят все повече ледовете на планетата. Освен това водата естествено се разширява, когато се нагрее над 4 градуса по Целзий. Научното изследване предвижда, че всеки пет години забавяне в ограничаване на парниковите емисии след 2020 година, ще се изразява в допълнително 20-сантиметрово покачване на нивата на моретата към 2300 година. По думите на един от ръководителите на изследването Матиас Менгел от Потсдамския институт за климатични проучвания следващите 30 години ще са много важни за това, което ще се случи след два века.", "date": "2018.02.20", "title": "Нивата на моретата ще се повишат с метър, дори и да се постигнат климатичните цели"}
{"url": "https://www.24chasa.bg/novini/article/6727669", "text": "Чавдар Златев е новият член на Управителния съвет на Fibank и ще заеме длъжността главен директор “Корпоративно банкиране”, съобщиха от банката. Златев се присъединява към екипа на банката през 2004 г. като главен специалист в дирекция “Кредитиране на малки и средни предприятия”. Чавдар Златев е участвал в разработването и внедряването на редица банкови продукти на Fibank. Специализирал е в Bank of Ireland кредитни продукти и практики, както и в Banco Popolare di Verona съвременни банкови практики. Той е член на Управителния съвет на Първа инвестиционна банка - Албания, и член на Съвета на директорите на „FiHealth застраховане”, уточняват от банката. Fibank приключи 2017 г. с 85 млн. лв. печалба на неконсолидирана основа, припомнят от трезора. Портфейлът от кредити и вземания се повишава до 5,06 млрд. лв., а акциите на банката отбелязват ръст от 69% през 2017 г., съобщават още от финансовата институция. ", "date": "2018.02.20", "title": "Нов директор в ПИБ поема \nкорпоративното банкиране"}
{"url": "https://www.24chasa.bg/novini/article/6727536", "text": "І. МЕТЕОРОЛОГИЧНА ОБСТАНОВКА: Температурите са в интервала от – 3° до + 13°. Времето над страната е облачно. Слаб до умерен вятър духа в областите Велико Търново, Видин Монтана, Перник Плевен, Разград, Хасково и Смолян. Слаб дъжд вали в областите Кърджали Пловдив, Хасково и Шумен, както и в района на Кърнаре, Панагюрски Колони, Паничково, Карнобат и Ришки проход и Първомай Слаб сняг в планинските части на областите на Смолян и Стара Загора както и в района на проход Шипка проход на Република, Павел Баня, Мъглиж. Пътните настилки са предимно мокри, на местата със снеговалеж, в планинските и усойни места частично заснежени и обработени. Намалена видимост поради мъгла до 50 м има при гр. Омуртаг, АМ Тракия от км 15 до км 55, а до 100 м в района на гр. Антоново, Вакарел и Костенец. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности. Обходни маршрути: - за направлението София – Костенец през пътен възел „Ихтиман“ при км 34+000. - за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г. АМ „Хемус“: няма ограничения. АМ „Струма“: Област Благоевград: Движението в района на с. Чучулигово от км 437+974 до км 438+264 посока София се осъществява с повишено внимание и ограничение на скоростта до 70 км/ч поради изграждане на забавителен шлюз и вход към локално платно на търговски комплекс. Срок до 11.03.2018 г. АМ „Марица“: няма ограничения. АМ „Черно море“: няма ограничения. АМ „Люлин“: няма ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки” - затворен за всички МПС. Срок: целогодишно; - „Златишки” - затворен за всички МПС. Срок: целогодишно; - „Троянски” - забранен за всички МПС; - „Айтоски” - отворен за всички МПС; - „Котленски” - отворен за всички МПС; - „Обзорски” - отворен за всички МПС; - „Печинско” - отворен за всички МПС; - „Превала” - отворен за всички МПС; - „Предел” - отворен за всички МПС; - „Републиката“ - отворен за всички МПС; - „Ришки” - отворен за всички МПС; - „Рожен” - отворен за всички МПС; - „Вратник” - забранен за МПС над 10 т. Срок: целогодишно; - „Дюлински” - забранен за МПС над 3,5 т. Срок: целогодишно; - „Пампорово” - забранен за МПС над 3,5 т. Срок: целогодишно; - „Петрохан” - забранен за МПС над 12 т; - „Твърдишки” - забранен за МПС над 10 т. Срок: целогодишно; - „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.; Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: - всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г. Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Кърджали: Черноочене-Кърджали – ограничено е движението на МПС над 15 т. Срок до 21.12.2018 г. Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; Област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.; Област Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма ограничения. ОПУ-Бургас: Временно са въведени следните ограничения за движение на МПС: Път III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г. ОПУ-Варна: Временно са въведени следните ограничения за движение на МПС: няма ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г. Обходен маршрут: Лозен – Драганово – Янтра – Поликраище – Полски Тръмбеш; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г. Обходен маршрут: Чешма – Сливовица – Горско Ново село – Джулюница – Кесарево. ОПУ-Видин: Временно са въведени следните ограничения за движение на МПС: Път III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Път III-1002: Движението по път III-1002 Враца-Леденика се осъществява при стесняване на една от лентите за движение: - от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г. - от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г. Път III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. ОПУ-Добрич: Временно са въведени следните ограничения за движение на МПС: няма ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. ОПУ-Монтана: Временно са въведени следните ограничения за движение на МПС: Път II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г. Път ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г. ОПУ-Пазарджик: Временно са въведени следните ограничения за движение на МПС: Път III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. Обходен маршрут: Белово-Варвара-Велинград-Юндола. Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г. ОПУ-Плевен: Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности. Обходен маршрут: през съседни улици в града, съгласно поставената вертикална сигнализация. Срок – целогодишно. Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018г. Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. ОПУ-Разград: Временно са въведени следните ограничения за движение на МПС: няма ограничение. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г. Път III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г. Обходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. Път III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г. Обходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г. Път ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г. ОПУ-Силистра: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. ОПУ-Сливен: Временно са въведени следните ограничения за движение на МПС: Път II-48: Движението по път II-48 Градец – Омуртаг в района на гр. Котел от км 42+200 до км 42+300 се осъществява в една лента поради пропадане на банкет. Срок до 25.02.2018 г. ОПУ-Смолян: Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г. ОПУ-София: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Път III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. ОПУ-Търговище: Временно са въведени следните ограничения за движение на МПС: Път III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г. ОПУ-Хасково: Временно са въведени следните ограничения за движение на МПС: Път III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г. ОПУ-Шумен: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г. Обходен маршрут: Шумен – Овчарово – Друмево. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.; Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г. 2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.20", "title": "Виж пътната обстановка към 17,30 часа"}
{"url": "https://www.24chasa.bg/novini/article/6727542", "text": "Следващия вторник парламентарната група на ГЕРБ ще изслуша проф. Плочев. Утре той ще бъде изслушан в здравната комисия на Народното събрание. Това обяви лидерът на групата Цветан Цветанов след среща на депутатите от мнозинството със здравния министър Кирил Ананиев. \"В писмото до Народното събрание се говори за актуализация на бюджета, за суми над 140 млн. лв. Но не е от компетентността на парламента да правим такава\", обясни Цветанов. \"Не оспорваме професионалните му качества, а административните проблеми, които са възникнали от неговото действие, и възможността с тях да се заиграва политически\", уточни шефът на ПГ на ГЕРБ. Депутатите от ГЕРБ не са тези, които трябва да искат оставки, ще се вслушаме и в мнението на Надзорния съвет и шефа му - зам.-министър Жени Начева, допълни Цветанов. Но предупреди, че работата на проф. Плочев ще е под постоянно наблюдение от страна на парламента.", "date": "2018.02.20", "title": "Цветанов: Ще изслушаме и проф. Плочев, ще е на постоянен парламентарен контрол (Видео)"}
{"url": "https://www.24chasa.bg/novini/article/6727557", "text": "\"Спорът е диалектика - има две страни. Аз, разбира се, не мога да определя кое точно е истината, но съм считал, че съм прав и съм искал да направя нещо, с което да помогна, в никакъв случай да навредя. Нека да стане дирекция към Министерство към здравеопазването или финансите отговорна за НЗОК и нещата ще бъдат много по-точни\", каза шефът на Здравната каса проф. Камен Плочев пред  . \"Изумен съм. Не знаем кой ни е началникът. Не разбирам защо министърът ми иска оставката\", коментира още той. \"Аз не казвам \"променете бюджета\", а казвам \"дайте да обсъдим\". Така коментира шефът на НЗОК проф. Камен Плочев мистериозното писмо, което стана повод за исканата му оставка. \"Притеснявам се, че ще почнат да връщат нуждаещи се пациенти в чужбина. Не искам актуализация на бюджета, а да се обсъди като въпрос\". Плочев заяви, че е обиден, но счита, че трябва да се намери начин да работят заедно. \"Проблемът не е дали аз ще си ида или ще остана. Не се чувствам виновен, нищо лошо не съм направил. Министърът на здравеопазването го направи политически казус\", заяви Плочев. \"Защо да търся опозицията относно въпроса, какво ще ми реши тя?\", запита професорът в отговор на въпрос дали се е обърнал към левицата след искането на оставката му. \"Мъдро решение са взели колегите от ГЕРБ да седнем и да обсъдим нещата в диалог. Ще видим, аз съм готов да подам ръка на всеки, готов съм да работя\", каза той и добави, че просто е искал да сезира за проблем и той да се коментира. \"Имаме единични случаи на отказване на безплатно лечение в чужбина - за 2016 г. те са 334, за 2017 г. - 332\", допълни проф. Плочев.", "date": "2018.02.20", "title": "Проф. Камен Плочев: Не знам кой ми е началник и защо министърът ми иска оставката"}
{"url": "https://www.24chasa.bg/novini/article/6727576", "text": "Седмичното правителствено заседание ще се проведе както обикновено – в сряда, 21 февруари, от 10 ч. при следния предварителен дневен ред: 1. ПРОЕКТ НА РЕШЕНИЕ ЗА ОДОБРЯВАНЕ НА СТАНОВИЩЕ НА МИНИСТЕРСКИЯ СЪВЕТ ПО КОНСТИТУЦИОННО ДЕЛО №14 ЗА 2017 Г. Внася: министър-председателят 2. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА ИЗДАВАНЕ НА УКАЗ ЗА НАГРАЖДАВАНЕ НА НИКОЛАЙ ЧЕРВЕНКОВ С ОРДЕН „СВ. СВ. КИРИЛ И МЕТОДИЙ“ – ПЪРВА СТЕПЕН Внася: министърът на образованието и науката 3. ПРОЕКТ НА РЕШЕНИЕ ЗА ПРИЗНАВАНЕ НА СДРУЖЕНИЕ НАЦИОНАЛЕН ЦЕНТЪР ЗА РЕХАБИЛИТАЦИЯ НА СЛЕПИ (НЦРС) ЗА ПРЕДСТАВИТЕЛНА ОРГАНИЗАЦИЯ НА НАЦИОНАЛНО РАВНИЩЕ В НАЦИОНАЛНИЯ СЪВЕТ ЗА ИНТЕГРАЦИЯ НА ХОРАТА С УВРЕЖДАНИЯ Внася: министърът на труда и социалната политика 4. ПРОЕКТ НА РЕШЕНИЕ ЗА ОДОБРЯВАНЕ НА ЕДНОСТРАННА ДЕКЛАРАЦИЯ ПО ЖАЛБАТА „ВЪЛКОВА СРЕЩУ РЕПУБЛИКА БЪЛГАРИЯ“ (ЖАЛБА №48149/09) ПРЕД ЕВРОПЕЙСКИЯ СЪД ПО ПРАВАТА НА ЧОВЕКА Внася: министърът на правосъдието 5. ПРОЕКТ НА РЕШЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ОТБРАНАТА ЗА 2018 Г., СВЪРЗАНИ С ФИНАНСОВО ОСИГУРЯВАНЕ НА ПРИНОСА НА РЕПУБЛИКА БЪЛГАРИЯ ЗА ПОДДЪРЖАНЕТО НА АФГАНИСТАНСКИТЕ СИЛИ ЗА СИГУРНОСТ Внася: заместник министър-председателят по обществения ред и сигурността и министър на отбраната 6. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ЧАСТ ОТ ИМОТ – ПУБЛИЧНА ДЪРЖАВНА СОБСТВЕНОСТ, НА МИНИСТЕРСТВОТО НА ЗЕМЕДЕЛИЕТО, ХРАНИТЕ И ГОРИТЕ ЗА НУЖДИТЕ НА ОБЛАСТНА ДИРЕКЦИЯ „ЗЕМЕДЕЛИЕ“ – ДОБРИЧ Внася: министърът на регионалното развитие и благоустройството 7. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТ – ПУБЛИЧНА ДЪРЖАВНА СОБСТВЕНОСТ, НА ЦЕНТЪР ЗА СПЕШНА МЕДИЦИНСКА ПОМОЩ – ПЛОВДИВ Внася: министърът на регионалното развитие и благоустройството 8. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ПРЕДОСТАВЕНИ ЗА УПРАВЛЕНИЕ НА МИНИСТЕРСТВОТО НА ЗЕМЕДЕЛИЕТО, ХРАНИТЕ И ГОРИТЕ, ЗА ИМОТИ – ЧАСТНА ДЪРЖАВНА СОБСТВЕНОСТ Внася: министърът на регионалното развитие и благоустройството 9. ПРОЕКТ НА РЕШЕНИЕ ЗА УТВЪРЖДАВАНЕ НА ЧАСТИ ОТ ИМОТИ – ЧАСТНА СОБСТВЕНОСТ, ЗА ДЪРЖАВНА НУЖДА ЗА ИЗГРАЖДАНЕ НА ОБЕКТ „МОДЕРНИЗАЦИЯ НА СЪЩЕСТВУВАЩО ТРАСЕ НА ПЪТ І-8 „КАЛОТИНА – СОП“ ОТ КМ 1+000 ДО КМ 48+270, УЧАСТЪК ОТ КМ 1+000 ДО КМ 32+447,20“, НАМИРАЩИ СЕ В ЗЕМЛИЩЕТО НА ГР. ДРАГОМАН, ОБЩИНА ДРАГОМАН, СОФИЙСКА ОБЛАСТ Внасят: министърът на регионалното развитие и благоустройството министърът на финансите 10. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ, И ЗА ПРИВАТИЗАЦИЯ НА ИМОТ – ЧАСТНА ДЪРЖАВНА СОБСТВЕНОСТ Внасят: министърът на правосъдието министърът на регионалното развитие и благоустройството 11. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ОТКРИВАНЕ НА КОНСУЛСТВО НА РЕПУБЛИКА ПОЛША В РЕПУБЛИКА БЪЛГАРИЯ, РЪКОВОДЕНО ОТ ПОЧЕТНО КОНСУЛСКО ДЛЪЖНОСТНО ЛИЦЕ СЪС СЕДАЛИЩЕ В НЕСЕБЪР, И С КОНСУЛСКИ ОКРЪГ, ОБХВАЩАЩ ТЕРИТОРИЯТА НА ОБЛАСТИТЕ БУРГАС, ВАРНА И ДОБРИЧ, И ЗА ДАВАНЕ НА СЪГЛАСИЕ ЛИДИЯ БАРБАРА ПИЕТШИК-ВАНГЕЛОВА – БЪЛГАРСКА И ПОЛСКА ГРАЖДАНСКА, ДА ИЗПЪЛНЯВА ФУНКЦИИТЕ НА ПОЧЕТНО КОНСУЛСКО ДЛЪЖНОСТНО ЛИЦЕ НА РЕПУБЛИКА ПОЛША В РЕПУБЛИКА БЪЛГАРИЯ Внася: заместник министър-председателят по правосъдната реформа и министър на външните работи 12. ПРОЕКТ НА РЕШЕНИЕ ЗА ОДОБРЯВАНЕ НА СЪВМЕСТНА ДЕКЛАРАЦИЯ ЗА НАМЕРЕНИЕ МЕЖДУ МИНИСТЕРСТВОТО НА ОКОЛНАТА СРЕДА НА РЕПУБЛИКА АЛБАНИЯ, ФЕДЕРАЛНОТО МИНИСТЕРСТВО НА УСТОЙЧИВОТО РАЗВИТИЕ И ТУРИЗМА НА РЕПУБЛИКА АВСТРИЯ, ПРАВИТЕЛСТВОТО НА ДОЛНА АВСТРИЯ, ПРАВИТЕЛСТВОТО НА ГОРНА АВСТРИЯ, ПРАВИТЕЛСТВОТО НА ФЛАНДРИЯ, ПРАВИТЕЛСТВОТО НА ВАЛОНИЯ, ПРАВИТЕЛСТВОТО НА СТОЛИЧЕН РЕГИОН БРЮКСЕЛ, МИНИСТЕРСТВОТО НА ОКОЛНАТА СРЕДА И ВОДИТЕ НА РЕПУБЛИКА БЪЛГАРИЯ, МИНИСТЕРСТВОТО НА ОКОЛНАТА СРЕДА И ЗАЩИТА НА ПРИРОДАТА НА РЕПУБЛИКА ХЪРВАТИЯ, ФЕДЕРАЛНОТО МИНИСТЕРСТВО НА ОКОЛНАТА СРЕДА, ОПАЗВАНЕТО НА ПРИРОДАТА, СТРОИТЕЛСТВОТО И ЯДРЕНАТА БЕЗОПАСНОСТ НА ФЕДЕРАЛНА РЕПУБЛИКА ГЕРМАНИЯ, МИНИСТЕРСТВОТО НА ОКОЛНАТА СРЕДА, ОПАЗВАНЕТО НА ЗЕМИТЕ И МОРЕТО НА РЕПУБЛИКА ИТАЛИЯ, МИНИСТЕРСТВОТО НА ВОДИТЕ И ГОРИТЕ НА РУМЪНИЯ, МИНИСТЕРСТВОТО НА ОКОЛНАТА СРЕДА НА РЕПУБЛИКА СЛОВАКИЯ, МИНИСТЕРСТВОТО НА ОКОЛНАТА СРЕДА И ПРОСТРАНСТВЕНОТО ПЛАНИРАНЕ НА РЕПУБЛИКА СЛОВЕНИЯ, МИНИСТЕРСТВОТО НА ОБРАЗОВАНИЕТО, КУЛТУРАТА И СПОРТА НА КРАЛСТВО ИСПАНИЯ И МИНИСТЕРСТВОТО НА ЕКОЛОГИЯТА И ПРИРОДНИТЕ РЕСУРСИ НА УКРАЙНА, СВЪРЗАНА СЪС СЪТРУДНИЧЕСТВОТО ПО ОПАЗВАНЕ И УПРАВЛЕНИЕ НА СЪВМЕСТЕН ОБЕКТ НА СВЕТОВНОТО НАСЛЕДСТВО НА ЮНЕСКО „СТАРИТЕ И ВЕКОВНИ БУКОВИ ГОРИ НА КАРПАТИТЕ И ДРУГИ РЕГИОНИ В ЕВРОПА“ Внася: министърът на околната среда и водите 13. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ИКОНОМИЧЕСКИ И ФИНАНСОВИ ВЪПРОСИ (ЕКОФИН), ПРОВЕДЕНО НА 23 ЯНУАРИ 2018 Г. В БРЮКСЕЛ Внася: министърът на финансите 14ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В НЕФОРМАЛНАТА СРЕЩА НА МИНИСТРИТЕ НА ВЪТРЕШНИТЕ РАБОТИ, ПРОВЕДЕНА НА 25 ЯНУАРИ 2018 Г. В СОФИЯ Внася: министърът на вътрешните работи 15. ПРОЕКТ НА РЕШЕНИЕ ЗА ОТНЕМАНЕ НА БЕЗСРОЧНО РАЗРЕШЕНИЕ ЗА ПРОМИШЛЕНА ОБРАБОТКА НА ТЮТЮН НА „ЛИЙВ ТАБАКО – А. МИХАЙЛИДИС“ АД – САНДАНСКИ Внася: министърът на земеделието, храните и горите 16. ДОКЛАД ЗА ОДОБРЯВАНЕ ПРОЕКТ НА РАЗРЕШЕНИЕ ЗА ПРОУЧВАНЕ НА СТРОИТЕЛНИ МАТЕРИАЛИ – ПОДЗЕМНИ БОГАТСТВА ПО ЧЛ. 2, АЛ. 1, Т. 5 ОТ ЗАКОНА ЗА ПОДЗЕМНИТЕ БОГАТСТВА, В ПЛОЩТА „ДАНЕВАТА ВОДЕНИЦА“, РАЗПОЛОЖЕНА В ЗЕМЛИЩЕТО НА С. СОФРОНИЕВО, ОБЩИНА МИЗИЯ, ОБЛАСТ ВРАЦА Внася: министърът на енергетиката 17. ДОКЛАД ЗА ОДОБРЯВАНЕ ПРОЕКТ НА РАЗРЕШЕНИЕ ЗА ПРОУЧВАНЕ НА СТРОИТЕЛНИ МАТЕРИАЛИ – ПОДЗЕМНИ БОГАТСТВА ПО ЧЛ. 2, АЛ. 1, Т. 5 ОТ ЗАКОНА ЗА ПОДЗЕМНИТЕ БОГАТСТВА, В ПЛОЩТА „ДЖУЛИНИЦА“, РАЗПОЛОЖЕНА В ЗЕМЛИЩЕТО НА С. ГЛОЖЕНЕ, ОБЩИНА КОЗЛОДУЙ, ОБЛАСТ ВРАЦА Внася: министърът на енергетиката 18. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА МЕМОРАНДУМ ЗА РАЗБИРАТЕЛСТВО МЕЖДУ МИНИСТЕРСТВОТО НА ТРУДА И СОЦИАЛНАТА ПОЛИТИКА НА РЕПУБЛИКА БЪЛГАРИЯ И МИНИСТЕРСТВОТО НА ТРУДА, ЗАЕТОСТТА, ВЕТЕРАНИТЕ И СОЦИАЛНИТЕ ВЪПРОСИ НА РЕПУБЛИКА СЪРБИЯ В ОБЛАСТТА НА ТРУДА И СОЦИАЛНАТА ПОЛИТИКА Внася: министърът на труда и социалната политика 19. ДОКЛАД ЗА ОДОБРЯВАНЕ НА ПОЗИЦИЯТА НА РЕПУБЛИКА БЪЛГАРИЯ ЗА ЗАСЕДАНИЕТО НА КОРЕПЕР ІІ, ФОРМАТ КОНФЕРЕНЦИЯ НА ПРЕДСТАВИТЕЛИТЕ НА ПРАВИТЕЛСТВАТА НА ДЪРЖАВИТЕ ЧЛЕНКИ, КОЕТО ЩЕ СЕ ПРОВЕДЕ НА 28 ФЕВРУАРИ 2018 Г. В БРЮКСЕЛ Внася: заместник министър-председателят по правосъдната реформа и министър на външните работи 20. ПРОЕКТ НА ПОСТАНОВЛЕНИЕ ЗА ИЗВЪРШВАНЕ НА ПРОМЕНИ НА УТВЪРДЕНИТЕ СЪС ЗАКОНА ЗА ДЪРЖАВНИЯ БЮДЖЕТ НА РЕПУБЛИКА БЪЛГАРИЯ ЗА 2018 Г. МАКСИМАЛНИ РАЗМЕРИ НА АНГАЖИМЕНТИТЕ ЗА РАЗХОДИ, КОИТО МОГАТ ДА БЪДАТ ПОЕТИ ПРЕЗ 2018 Г. ПО БЮДЖЕТА НА ДЪРЖАВНА АГЕНЦИЯ „ДЪРЖАВЕН РЕЗЕРВ И ВОЕННОВРЕМЕННИ ЗАПАСИ“ ЗА 2018 Г. Внася: заместник министър-председателят по обществения ред и сигурността и министър на отбраната 21. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НОРМАТИВНИ АКТОВЕ НА МИНИСТЕРСКИЯ СЪВЕТ Внася: министърът на образованието и науката 22. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПРАВИЛНИКА ЗА ПРИЛАГАНЕ НА ЗАКОНА ЗА ЕКСПОРТНИЯ КОНТРОЛ НА ПРОДУКТИ, СВЪРЗАНИ С ОТБРАНАТА, И НА ИЗДЕЛИЯ И ТЕХНОЛОГИИ С ДВОЙНА УПОТРЕБА, ПРИЕТ С ПОСТАНОВЛЕНИЕ №205 НА МИНИСТЕРСКИЯ СЪВЕТ ОТ 2011 Г. Внася: министърът на икономиката 23. ДОКЛАД ЗА ОДОБРЯВАНЕ ПОЗИЦИЯТА НА РЕПУБЛИКА БЪЛГАРИЯ ЗА УЧАСТИЕ В НЕФОРМАЛНОТО ЗАСЕДАНИЕ НА СЪВЕТ „ВЪНШНИ РАБОТИ“ (ТЪРГОВИЯ) НА ЕВРОПЕЙСКИЯ СЪЮЗ, КОЕТО ЩЕ СЕ ПРОВЕДЕ НА 27 ФЕВРУАРИ 2018 Г. В СОФИЯ Внася: министърът на икономиката 24. ПРОЕКТ НА РЕШЕНИЕ ЗА ОДОБРЯВАНЕ НА ПОЗИЦИЯТА И СЪСТАВА НА ОФИЦИАЛНАТА БЪЛГАРСКА ДЕЛЕГАЦИЯ ЗА УЧАСТИЕ В 18-АТА СЕСИЯ НА БЪЛГАРО-ИНДИЙСКАТА МЕЖДУПРАВИТЕЛСТВЕНА СМЕСЕНА КОМИСИЯ ЗА ИКОНОМИЧЕСКО И НАУЧНО-ТЕХНИЧЕСКО СЪТРУДНИЧЕСТВО, КОЯТО ЩЕ СЕ ПРОВЕДЕ НА 6 МАРТ 2018 Г. В ДЕЛХИ Внася: министърът на икономиката", "date": "2018.02.20", "title": "Вижте какво решава кабинетът утре"}
{"url": "https://www.24chasa.bg/novini/article/6727556", "text": "Китайският гигант в онлайн търговията Алибаба е поръчал разработката на уникална система за наблюдение на раждаемостта и проследяване на числеността на обитателите на свинеферма, съобщава сайтът Върдж. В управлението й е включен изкуствен интелект, който веднага ще разпознава болните прасета по тяхното грухтене, така че те да бъдат отрано изолирани и да не причиняват епидемии. Звуковото разпознаване ще може да снижи смъртността на животните до 3 процента, предаде БТА. Изкуственият интелект ще идентифицира отделните екземпляри по специално нанесено клеймо, което автоматично ще отчита данните за тяхната възраст, тегло и порода. Софтуерът ще обновява данните при промяна на някои от параметрите. В случай на възникване на тревожни симптоми, системата за гласово разпознаване безпогрешно ще определи заболяването на животното и ще подава съответния сигнал, за да бъде предотвратена епидемията.", "date": "2018.02.20", "title": "Изкуствен интелект ще управлява свинеферма"}
{"url": "https://www.24chasa.bg/novini/article/6727580", "text": "Германското правосъдие оповести, че трима учени от престижния институт \"Макс Планк\" са преследвани по съдебен път заради жестокост към маймуни, която била проявена в рамките на експерименти върху мозъците на животните, предаде Франс прес. Тримата специалисти по биологична кибернетика от лаборатория в Тюбинген са обвинени, че прекалено късно преустановили експериментите си и че по този начин животните били подложени на страдания за дълъг период, предаде БТА. Тримата учени рискуват да бъдат глобени, поясниха съдебните органи. Според германското правосъдие жестокостта към животните може да бъде наказана с до три години затвор в зависимост от сериозността на престъплението. В дадения случай експериментите с маймуни били одобрени от властите, но при условие че бъдат преустановени, ако са налице страдания. В разрез с установените правила учените приспали твърде късно животните и по този начин засегнали за дълъг период благосъстоянието им.", "date": "2018.02.20", "title": "Обвиниха 3-ма учени в жестокост към маймуни"}
{"url": "https://www.24chasa.bg/novini/article/6727581", "text": "Полицията във Франция е арестувала трима души, заподозрени в съучастие в поредицата ислямистки атаки в Каталуния през август м.г. Това съобщиха френската прокуратура и испанското вътрешно министерство, цитирани от световните агенции, предаде БТА. Смята се, че тримата задържани са свързани с мароканеца Дрис Укабир, който се намира в испански затвор. Към него са предявени обвинения за членство в терористична организация и убийство като съучастник в нападението на 17 август с микробус на пешеходна зона в Барселона, при което загинаха 17 души и бяха ранени над сто. Ден по-късно каталунската полиция застреля петима терористи в Камбрис, също в Каталуния, след като те сгазиха с кола и убиха жена на пешеходна зона. Тогава полицията съобщи, че нападенията са дело от 12-членна терористична клетка, а впоследствие френските власти установиха, че някои от терористите са пребивавали в района на Париж преди атаките. Двама от джихадистите в Каталуния загинаха от неволна детонация на експлозиви, а общо шестима бяха ликвидирани от органите на реда. Двама оцелели са понастоящем в испански затвор, а други двама заподозрени са пуснати под гаранция. По данни на френската прокуратура новите три ареста, плод на сътрудничество между френските и испанските власти, са били извършени в департаментите Гар и Тарн, Южна Франция. Тримата, чиято самоличност и националност не се съобщават, са разследвани за \"опит за убийство като част от терористична група\" и за \"престъпно терористично сдружаване\". Засега към тях не са повдигнати официални обвинения.", "date": "2018.02.20", "title": "Във Франция арестуваха трима заради атентатите в Каталуния през 2017 г."}
{"url": "https://www.24chasa.bg/novini/article/6727609", "text": "Ограничено е движението в активната лента при км 73 на АМ \"Тракия\" в посока Бургас заради аварирал тежкотоварен камион, съобщиха от АПИ. Трафикът се извършва в изпреварваща лента и се регулира от \"Пътна полиция\". Шофьорите да се движат с повишено внимание и съобразена скорост. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.02.20", "title": "Камион аварира при км 73 на \"Тракия\", движението е ограничено"}
{"url": "https://www.24chasa.bg/novini/article/6727612", "text": "В Егейско море е регистрирано земетресение с магнитуд от 4,3 по скалата на Рихтер, съобщава Европейският средиземноморски сеизмологичен център. Епицентърът на труса се намира на около 140 километра северно от гръцката столица Атина и на около 80 километра от град Волос. Според данни на местни жители, земетресението е продължило кратко. Не се съобщава за щети или жертви.", "date": "2018.02.20", "title": "Ново земетресение в Егейско море"}
{"url": "https://www.24chasa.bg/novini/article/6727616", "text": "Турският президент Реджеп Тайип Ердоган заяви, че правителството е допуснало грешка, отказвайки се от опита за криминализиране на прелюбодеянието през 2004 г., съобщава в.\"Хюриет дейли нюз\", като припомня, че този въпрос бе предизвикал навремето големи разногласия между Анкара и ЕС. Това общество има различна позиция по отношение на моралните ценности, е посочил Ердоган днес на седмичното заседание на парламентарната група на управляващата Партия на справедливостта и развитието /ПСР/, предаде БТА. Това е самокритика. Трябва да кажа, че в процеса на присъединяване към ЕС ние направихме грешка. Сега би трябвало да обмислим нормативни положения по въпроса за прелюбодеянието и може би да разгледаме този въпрос заедно с въпроса за проявите на тормоз и други, добави Ердоган. Това е въпрос, по който Турция е различна от повечето западни страни, е изтъкнал президентът и лидер на ПСР. Ердоган е загатнал също, че въпросът за смъртното наказание може отново да бъде поставен на дневен ред. Разбира се, смъртното наказание в момента не е законно. Но въпросът за смъртното наказание е особено важен за нас заради връзката му с тероризма. Биха могли да настъпят промени в конституцията по този въпрос, е заявил президентът. Така нареченият \"закон за прелюбодеянието\" бе поставен на дневен ред през 2004 г. в рамките на законодателен пакет с широки промени в наказателния кодекс, включващи също премахване на изтезанията. Много от промените в пакета се разглеждаха като опит за хармонизиране на турския наказателен кодекс с европейските норми в областта на човешките права, но \"законът за прелюбодеянието\" предизвика реакции на възмущение в самата Турция и от чужбина. Под силния натиск на ЕС през септември 2004 г. Анкара се отказа от криминализиране на прелюбодеянието. Прелюбодеянието е разглеждано като незаконно в Турция до 1996 г., когато Конституционният съд отменя съществуващ закон по този въпрос. Съгласно предишното законодателство мъжете са били разглеждани като извършили прелюбодеяние, ако е било доказано, че са имали продължителна извънбрачна връзка, докато жените е можело да бъдат обвинени в прелюбодеяние, ако са изневерили веднъж.", "date": "2018.02.20", "title": "Ердоган: Направихме грешка като се отказахме от криминализиране на изневярата"}
{"url": "https://www.24chasa.bg/novini/article/6727617", "text": "Председателят на ВАС Георги Чолаков е внесъл искане до министъра на правосъдието за създаване на възможност да бъдат командировани в административните съдилища съдии от окръжни и районни съдилища, съобщи БТА. Чолаков предлага промяната да бъде включена в изменението на закона за съдебната власт. Това съобщи пред журналисти в Перник Георги Чолаков. По думите му така ще бъдат обезпечени кадрово съдилищата, който работят в умален състав. Решението е законодателно, подчерта председателят на ВАС. Към административното правораздаване няма никакви препоръки от Европейската комисия, каза още Чолаков. Председателят на ВАС присъства днес на официалния отчет на Административен съд - Перник за 2017г. Чолаков заяви, че си е поставил задача да обиколи всички административни съдилища в страната и да види на място проблемите в административното правораздаване. Пернишкият съд е първият, който посещава. През 2017г . общият брой дела за разглеждане в Административен съд - Перник е 842. Той е на трето място по действителна натовареност сред административните съдилища у нас. Чолаков даде много висока оценка на работата на съдиите и служителите. Той определи като най-важни за работата на съдиите показателите бързина, ефективност, качество и прозрачност, всички са налице в Пернишкия административен съд, каза председателят на ВАС. Процентът на произнасяне в едномесечен срок е изключително голям. \"Административното правораздаване неслучайно е на четвърто място в информационното табло на Европейския съюз.Това значи, че работещите в системата са всеотдайни, за да получат гражданите качествено, бързо и добро правораздаване\", заключи Чолаков.", "date": "2018.02.20", "title": "Шефът на ВАС иска командироване на окръжни и районни съдии по закон"}
{"url": "https://www.24chasa.bg/novini/article/6727796", "text": "Министърът на вътрешните работи Валентин Радев и еврокомисарят Димитрис Аврамопулос призоваха днес Съветът на ЕС да одобри приемането на България и Румъния в Шенген. Двамата говориха пред комисията на Европейския парламент по граждански свободи, правосъдие и вътрешни работи, предаде БТА. Това е въпрос, който много дълго очаква решение, отлагането е без прецедент. Призовавам за скорошно справедливо решение, заяви министър Радев. Той отбеляза, че миграционният натиск е поставил Шенген под голямо напрежение. По неговите думи няма съмнение, че е необходимо действието на Шенген да бъде възстановено изцяло. Трудно е да си представим днес Европа без Шенген, българското председателство на Съвета на ЕС ще вложи цялата енергия и ресурси за постигането на решение, заяви министърът. Аврамопулос посочи, че движението на хора с годините само ще нараства и е необходимо да бъде управлявано. Той отбеляза, че днес младите хора възприемат за даденост отпадането на границите, които навремето са предизвиквали спорове, сблъсъци и войни. Еврокомисарят по вътрешните работи призова темата за Шенген да не се въвлича във вътрешнополитическите разговори. Той съобщи, че ако ЕС иска да има граничен контрол, с какъвто разполагат САЩ и Канада, в това трябва занапред да бъдат влагани 14 на сто от бюджета на ЕС. Аврамопулос добави, че предстои предложение на ЕК за въвеждане на единни правила за работа на националните гранични служби в ЕС.", "date": "2018.02.20", "title": "Валентин Радев в Брюксел: Призовавам за справедливо решение относно Шенген"}
{"url": "https://www.24chasa.bg/novini/article/6727412", "text": "Пожар в терминала за пристигащи полети наложи временното затваряне на единственото летище на Малта, предаде Асошиейтед прес, цитирана от БТА. Пристигащите полети се пренасочват към Сицилия, а заминаващите са отложени. Евакуирани са стотици пътници. Няма пострадали в пожара.                                                                                                                                                                                                                                                                                                                       ", "date": "2018.02.20", "title": "Затвориха летището на Малта заради пожар"}
{"url": "https://www.24chasa.bg/novini/article/6727414", "text": "„Обединението на военно-патриотичните организации е стъпка в правилната посока към единни действия, защото разпокъсаността не води до резултати“. Това заяви държавният глава и върховен главнокомандващ на Въоръжените сили Румен Радев, който прие днес на „Дондуков“ 2 ръководството на Съюза на офицерите и сержантите от запаса и резерва (СОСЗР), съобщиха от прессекретариата на държавния глава. По време на срещата беше представен новият управителен съвет и основните мероприятия и инициативи, залегнали в решенията на конгреса от септември 2017 г. Държавният глава изрази признателността си за приноса на СОСЗР във военно-патриотичното възпитание на младите хора, за работата с подрастващото поколение, за поддръжката на военните паметници, както и за цялостната дейност на Съюза. „Членовете на Съюза заслужават достойно отношение и положение в обществото ни“, посочи президентът, според когото държавата може по-активно да се възползва от експертния капацитет на запасните военни. Румен Радев приветства ръководството на СОСЗР за инициативата му да бъде приет Закон за запасното войнство. „Планираме през септември да организираме Национален събор на запасното войнство, по време на който да запознаем младите хора в България с дейностите на Съюза, както и да работим за повишаване на привлекателността на военната служба“, заяви председателят на организацията ген. Златан Стойков. Той представи пред държавния глава предприетите от СОСЗР стъпки по официалното признаване на Съюза като национално-представителна организация на запасното войнство. В хода на разговора бяха обсъдени различни теми, сред които пенсионното осигуряване и социално-битовите придобивки на военнослужещите от запаса. Председателят на Съюза ген. Златан Стойков удостои държавния глава с плакет на организацията.", "date": "2018.02.20", "title": "Радев: Обединението на военно-патриотичните организации е стъпка в правилната посока"}
{"url": "https://www.24chasa.bg/novini/article/6727448", "text": "Проправителствени сирийски военни части са започнали да навлизат в намиращия се под кюрдски контрол район на Африн в северозападната част на страната, срещу който от месец турската армия води офанзива, предаде Асошиейтед прес, цитирана пот БТА. Сирийската държавна телевизия показа конвой от бойни автомобили с тежки картечници да влизат в Африн от съседното село Нубул, преминавайки покрай блокпостове с отличителни знаци на кюрдските сили. В БТР-ите се виждали войници в камуфлажни униформи, развяващи сирийски знамена и скандиращи проправителствени лозунги. Засега няма коментар относно навлизането на сирийските части от страна на кюрдски официални представители, посочва АП. До този развой се стигна ден след като Турция предупреди сирийското правителство да не навлиза в контролирания от кюрдите анклав, срещу който е в ход турска военна офанзива. Анкара каза, че всяка сирийска военна намеса \"ще има последствия\", ако целта й е да защити кюрдските бойци. Още вчера сирийската държавна телевизия посочи, че части на сирийското опълчение идват в Африн, за да се предотврати превземането му от Турция, а според военен телевизионен канал на ливанската групировка \"Хизбула\", която е съюзник на сирийското правителство, навлизащите в Африн сирийски части идват от Алепо. ДПА припомня за вчерашното съобщение за постигнато споразумение между правителството в Дамаск и кюрдските военни части да се разреши на проправителствените сили да влязат в Африн и да подкрепят кюрдите, които отблъскват настъпващите турски части, подлагащи града на артилерийски обстрел. Турските сили обстрелват райони в Африн, в който влязоха по-рано днес сирийски проправителствени бойци, съобщиха още световните агенции.", "date": "2018.02.20", "title": "Сирийски военни навлизат в Африн, за да не бъде превзет от Турция"}
{"url": "https://www.24chasa.bg/novini/article/6727438", "text": "Окръжният съд в Кюстендил днес се произнесе по обвинителен акт на Окръжна прокуратура срещу Николай, Иван и Владимир Карастоянови за умишлено убийство на Николай Радев-Отвертката. На 11 март 2014 г., в кафе-аперитив в Дупница, Николай Карастоянов – извършител, в съучастие с Иван Карастоянов (негов брат) и Владимир Карастоянов (негов баща) - помагачи, умишлено умъртвили Николай Радев -Отвертката. Причина за жестоката разправа била краткотрайна връзка между Николай Радев и Владимира Карастоянова, в резултат на която последвали влошени за дълго време отношения със семейството на младата жена. Вечерта на инцидента Радев и Карастоянова се срещнали случайно в кафене \"Колата\", при което мъжът започнал отново да я обижда. Тя се обадила на баща си с молба да дойде в заведението и да я защити. Подсъдимият Николай Карастоянов се отзовал на молбата на дъщеря си и тъй като Радев бил известен като ММА спортист, взел със себе си нож с острие около 10-12см. След първоначални взаимни нападки и обидни думи скандалът между тях ескалирал, заплахи и закани се отправяли от двете страни. Не след дълго, за да го подкрепят дошли Иван и Владимир Карастоянови, които носели със себе си метален предмет с дължина около 30см. На Радев била нанесена прободна рана в коремната област, довела до масивна кръвозагуба, която станала причина за неговата смърт. Тя настъпила в реанимационното отделение на МБАЛ „Св.Иван Рилски“ в Дупница, където вечерта на убийството подсъдимият Николай Карастоянов бил дежурен анестезиолог и единственият реаниматор в онзи момент. Въпреки предприетите реанимационни мероприятия от подсъдимия и неговите колеги, Радев изпаднал в хеморагичен шок, в резултат на което настъпила и смъртта на същия. С осъдителна присъда на Николай Карастоянов е наложено наказание от 15 години лишаване от свобода, на брат му Иван Карастоянов – 13 г. и на баща им Владимир Карастоянов - 9 години, които следва да бъдат изтърпени при \"строг\" режим. В днешното заседание съдът е наложил на подсъдимите забрана да напускат пределите на страната и парични гаранции в размер на по 5000 лева за всеки. Присъдата може да бъде обжалвана пред Софийския апелативен съд.", "date": "2018.02.20", "title": "Осъдиха баща и синове Карастоянови на общо 37 г. затвор за убийството на Отвертката"}
{"url": "https://www.24chasa.bg/novini/article/6727170", "text": "Със сълзи на очи датската кралица Маргрете Втора се сбогува за последно със своя починал съпруг, принц Хенрик, предадоха ДПА и Асошиейтед прес, цитирани от БТА. Датското кралско семейство не скри емоциите си по време на частната погребална церемония, която се състоя в църквата на двореца Кристиансборг. Близките на покойника се държаха за ръце по време на службата. Принц Хенрик, който е от френско потекло, почина в съня си на 13 февруари на 83-годишна възраст. Кралският дворец уважи желанието на кралската особа той да бъде кремиран. На скромната частна погребална церемония присъстваха около 60 души, сред които фигурираха членове на датското кралско семейство и семейството на принц Хенрик, пристигнало от Франция. По-късно стотици датчани се стекоха в центъра на Копенхаген, за да изпратят в последния му път принц Хенрик. Неговият ковчег беше увит в датския флаг. Миналата година съпругът на датската кралица учуди нейните поданици, като заяви, че не желае да бъде погребан редом с нея, както повелява традицията, припомня Асошиейтед прес.", "date": "2018.02.20", "title": "Датската кралица се сбогува със съпруга си на частна погребална церемония (Снимки)"}
{"url": "https://www.24chasa.bg/novini/article/6727202", "text": "Йоан Матев, който е подсъдим за убийството на Георги Игнатов в Борисовата градина на 2 февруари 2015 г., поиска да бъде преместен от следствения арест на бул. \"Г.М Димитров\" в Софийския затвор.  Това стана по време на първото заседание по делото срещу него, което след последните промени в НПК беше разпоредително, т.е не бяха разпитвани свидетели, а само се решаваше дали да се върнат материалите в прокуратурата или не. Причината Матев да поиска преместване в затвора били негови здравословни проблеми, за които в затворническата болница щели да се погрижат по-добре.  Съдия Руси Алексиев уточни, че по принцип след приключване на разследването и внасяне на обвинителния акт в съда задържаните се местят от следствения арест в затвора. Адвокатите на Матев поискаха делото да бъде върнато на прокуратурата, тъй като не им били предявени веществени доказателства. Съдията обаче посочи, че това не е истина, предявяването е станало на 12 ноември 2017 година.  Те също така настояха делото да бъде гледано при закрити врата, тъй като имало специални разузнавателни средства. Съдът не се съгласи с това искане.  Следващото същинско заседание по делото ще бъде на 12 април, когато ще бъдат разпитани родителите на Георги Игнатов, както и приятелката на убитото момче Лора Крашевска. В началото на заседанието от името на родителите бе предявен граждански иск в размер на общо 400 000 лева. Размерът на сумата стана известен още на предишното разпоредително заседание през декември, което бе отложено. ", "date": "2018.02.20", "title": "Йоан Матев иска да бъде преместен в Софийския затвор"}
{"url": "https://www.24chasa.bg/novini/article/6727244", "text": "Полицията задържа в Добрич двама мъже, откраднали кутия с дарения за болно дете, съобщиха от областната дирекция на МВР. Сигнал за посегателството е подала майката на детето. Полицейските служители са задържали след издирване Е.П.И., на 21 години, и К.Н.Р., на 31 години, които са направили самопризнания за кражбата. В прозрачната кутия за дарения, събирани за лечение на момичето, е имало 60 лева.", "date": "2018.02.20", "title": "Задържаха мъжете, откраднали кутия с дарения за болната Алекс в Добрич"}
{"url": "https://www.24chasa.bg/novini/article/6727267", "text": "Узбекистанецът, заподозрян за смъртоносната атака с камион в центъра на Стокхолм м.г., каза пред съда в Стокхолм днес, че е \"искал Швеция да престане да изпраща войници във военните зони, където \"Ислямска държава \"е подложена на атака\", предаде ДПА, цитирана от БТА.  40-годишният Рахмат Акилов бе разпитван пред съда за мотивите на уличното си нападение срещу пешеходната зона в центъра на шведската столица. Той призна, че целта му била \"да убие шведски граждани\". Като връхлетя с камион върху пешеходците, обвиняемият уби 5 души и рани 15. Акилов каза още, че атаки като тази \"имат за цел да привлекат вниманието, така че гражданите на засегнатите страни да разберат какво техните парламенти и правителства правят в борбата срещу халифата\". Говорейки на руски, той каза, че е видял и взел пример от други нападатели като него по света и е чел призивите за извършване на такива атаки, направени в интернет по сайтове на \"Ислямска държава\". Акилов е единственият подсъдим за атентата в Стокхолм през април миналата година. Той се яви в съдебната зала с брада и в затворническа униформа, седнал между адвоката и преводача си. В кратко предварително изявление адвокатът на подсъдимия - Йохан Ериксон, каза, че Акилов \"не си спомня точно\" как е подкарал камиона по пешеходната улица в центъра на Стокхолм, преди да го забие във витрината на голям универсален магазин. По време на процеса миналата седмица прокуратурата каза, че малко преди да извърши деянието си Акилов е дал клетва за вярност към лидера на ИД. Очаква се процесът срещу него да продължи до месец май. Прокуратурата иска доживотна присъда за обвиняемия.", "date": "2018.02.20", "title": "Атентаторът с камион в Стокхолм искал да спре атаките срещу \"Ислямска държава\""}
{"url": "https://www.24chasa.bg/novini/article/6727298", "text": "Министерството на туризма заличава 24 дружества, регистрирани като туроператори от Националния туристически регистър (НТР). Това става със заповед на министъра на туризма Николина Ангелкова по мотивирано предложение на Експертната комисия по регистрация на туроператори и туристически агенти (ЕКРТТА), съобщиха от министерството, цитирани от БТА. По-голяма част от компаниите - 18 туроператора, се заличават, защото не са представили задължителна застраховка \"Отговорност на туроператора\", което е изрично условие за извършване на туроператорска дейност. Останалите 6 дружества също не притежават задължителната застраховка, но и сами са поискали да бъдат заличени като туроператори. Министерство на туризма припомня, че заличените дружества няма да бъдат премахнати от НТР, но ще бъде отразена заповедта за заличаването им. Така потребителите ще получават информация за актуалния статус на туроператора. Това се прави, за да се защитят допълнително интересите на клиентите от фирми в сивия сектор. Вече е извършено и вписването на обстоятелствата по заличаване в регистъра. Определен е период от две години, през които заличените дружества нямат право да заявява регистриране за извършване на туроператорска дейност, считано от датата на издаване на настоящата заповед.", "date": "2018.02.20", "title": "Министерството на туризма заличава 24 туроператори от регистъра"}
{"url": "https://www.24chasa.bg/novini/article/6727299", "text": "Издирвателно-спасителните екипи в са открили първите останки от тела на загиналите в самолетната катастрофа в Иран, предаде ТАСС, като се позова на агенция ИРНА. Според съобщение на иранския Червен полумесец отряд от спасители и военни е достигнал до мястото, където се е разбил самолетът \"ATR-72\" на авиокомпанията \"Асеман еърлайнс\" (Aseman Airlines). Там са били намерени останки от човешки тела, предава БТА. Самолетът, изпълняващ полет от Техеран за южния град Ясудж, катастрофира в неделя сутринта при лоши атмосферни условия в планинска местност в провинция Исфахан. Загинаха всичките 65 човека на борда - 59 пътници и шест души екипаж.", "date": "2018.02.20", "title": "Открити са първи останки от тела на загинали в самолетната катастрофа в Иран"}
{"url": "https://www.24chasa.bg/novini/article/6727294", "text": "Тричленен състав на Бургаския апелативен съд отказа условно предсрочно освобождаване на Дончо Пехливанов, който излежава присъда за убийството на брат си през 2011 г. в карнобатското село Аспарухово. Престъплението е извършено по особено мъчителен за убития начин и с особена жестокост - той е бил прободен 12 пъти с нож в областта на гръдния кош и мишниците, удрян с дуло на пистолет по главата. За умишленото убийство на брат си Пехливанов е осъден на 12 г. затвор, от които му остават още пет години и пет месеца. На 25 януари т.г. окръжният съд уважи предложението на началника на бургаския затвор Пехливанов да бъде условно предсрочно освободен. Магистратите определиха на Пехливанов изпитателен срок от пет години и пет месеца през които осъденият да прави периодични срещи с пробационен служител. Определението на първата инстанция обаче бе протестирано от Окръжна прокуратура. След като е разгледал делото в закрито заседание, Апелативният съд е отменил акта на окръжните магистрати. В мотивите се посочва, че от доказателствата по делото не може да бъде изведена категорична констатация, че Пехливанов е коригирал своето поведение. Няма убедителни данни, че осъденият е осъзнал факторите, довели до криминалното поведение, за което е осъден. Според съда демонстрираното и отразено в оценките на риска добро поведение не свидетелства за съзнателно поправяне, а цели привидно изпълнение на критериите за условно предсрочно освобождаване. Определението на Бургаския апелативен съд е окончателно.", "date": "2018.02.20", "title": "Апелативният съд в Бургас не пусна предсрочно братоубиец, върна го в затвора"}
{"url": "https://www.24chasa.bg/novini/article/6727322", "text": "Броят на хората, незаконно влезли на територията на Европейския съюз, е спаднал с 60 на сто през 2017 г. в сравнение с предходната година. Това обяви днес европейската агенция за защита на границите Фронтекс в доклад, цитиран от Асошиейтед прес. През миналата година в ЕС са влезли нелегално под 205 хиляди човека от трети страни, докато през 2016 г. те са били 511 хиляди. За 2017 г. броят на нелегално влезлите в съюза е най-малкият за период от четири години преди това, тоест от кризата през 2015-а, когато в ЕС влязоха около 1,8 милиона човека, предаде БТА.  В доклада на Фронтекс се посочва още, че бройката за 2017 г. все пак е по-голяма от тази за периода преди миграционната криза, когато в ЕС са пристигали средно между 72 и 140 хиляди нелегални мигранти годишно. През миналата година пътят на мигрантите през Източното Средиземноморие и Западните Балкани е бил значително по-малко натоварен в сравнение с предходните години. Същевременно е регистрирано удвояване спрямо 2016 г. на нелегалните мигранти, преплавали Източното Средиземноморие до Европа - 23 хиляди. \"Сега Испания е под силен натиск\", каза пред репортери директорът на Фронтекс Фабрис Леджери. По думите му през миналата година в Испания са влезли 21 хиляди нелегални мигранти, главно от Мароко, Алжир и Гвинея, докато в Гърция е имало спад от 80 на сто спрямо 2016 г. ", "date": "2018.02.20", "title": "Броят на нелегалните мигранти, влезли в ЕС, \nе спаднал с 60 на сто спрямо 2016 г."}
{"url": "https://www.24chasa.bg/novini/article/6727324", "text": "Гласуването на членовете на Германската социалдемократическа партия (ГСДП) по въпроса дали тя да участва в коалиционно правителство с консерваторите на канцлерката Ангела Меркел ще струва милион и половина евро, предаде ДПА, като се позова на партията. Гласуването по пощата официално започна днес и ще продължи до полунощ на 2 март. В него имат право да участват 463 723 членове на ГСДП. Коалиционното споразумение между социалдемократите и консервативния блок на Меркел, включващ нейните християндемократи и баварските им съюзници, беше публикувано в специално издание на вестника на ГСДП \"Форвертс\", а също може да бъде свалено от интернет. Въпросът, на който членовете на ГСДП трябва да отговорят при гласуването, е формулиран по следния начин: \"Трябва ли Германската социалдемократическа партия (ГСДП) да подпише коалиционното споразумение от февруари 2018 г., договорено с Християндемократическия съюз (ХДС) и Християнсоциалния съюз (ХСС)? - Да или не.\" През 2013 г. 75,96 процента от членовете на ГСДП гласуваха в подкрепа на т.нар. голяма коалиция с консерваторите. Тогава бяха подадени 369 680 гласа, от които 337 880 бяха валидни. От тях 256 643 гласа бяха в подкрепа на коалицията. За разлика от 2013 г., когато гласовете бяха преброявани в стара пощенска станция, сега няма да бъде наемана зала за преброяването. Този път то ще се извърши в централата на ГСДП в Берлин. Сто и двайсетте доброволци, които ще помагат за преброяването, трябва първо да предадат мобилните си телефони, за да не бъде застрашена тайната на гласуването. Също така ще се използват машини за отваряне на писма, които могат да отварят по 20 000 писма на час. През 2013 г. преброяването продължи около 14 часа. Резултатът от гласуването ще бъде обявен на 4 март. Той ще бъде задължителен, ако са гласували поне 20 процента от членовете на ГСДП.", "date": "2018.02.20", "title": "Вотът на германските социалдемократи за коалиция ще струва 1,5 млн. евро"}
{"url": "https://www.24chasa.bg/novini/article/6727339", "text": "Бившият кмет на Стрелча Иван Евстатиев е започнал да изтърпява наказанието си за изнасилване на 16-годишна ученичка и в момента е трудово-поправителното общежитие на пазарджишкия затвор, научи \"24 часа\". Адвокатката му Ташкена Колчева потвърди информацията. \"Районният съд в Пловдив първоначално даде 6 г. на Евстатиев, но окръжният намали на 4 г., като се произнесе с решение. То не подлежи на касационно обжалване пред ВКС\", обясни защитничката. По думите й повереникът й реално вече е излежал половината от присъдата, тъй като от нея трябва да се приспаднат две години, прекарани в ареста. Така Евстатиев придобива право да излезе навън условно предсрочно. Все ощо обаче не е ясно дали той ще поиска да бъде освободен на това законново основание. Ексградоначалникът бил категоричен, че след като бъде излезе от затвора, ще води дело срещу държавата в Страсбург за дългия престой зад решетките до произнасяне на присъдата му. Евстатиев не се признава за виновен. И на двете съдебни инстанции той твърдеше, че половият акт с непълнолетната бил доброволен от нейна страна. Според прокуратурата той я е поканил в хотелската си стая в Стрелча. Предлогът бил да поговорят за бъдещото й кандидатстване в юридически факултет. Ученичката не се усъмнила в намеренията му, тъй като познавала добре Евстатиев - помагала му в предизборната кампания. Бившият кмет напил гостенката си с 200 г водка, след което я е насилил. Поръчал й да не казва нищо на родителите си и я оставил пред дома й. След случилото се тийнейджърката е посещавала в продължение на месеци психолог, за да се съвземе от тежката травма.", "date": "2018.02.20", "title": "Евстатиев изтърпява 4 г. в затвора за изнасилване на ученичката, не е обжалвал"}
{"url": "https://www.24chasa.bg/novini/article/6727354", "text": "Астрономи заявиха, че открили най-древната свръхнова - експлозия на звезда, която е в края на живота си, предаде Франс прес. Става въпрос за гигантска космическа експлозия, станала преди 10,5 милиарда години, предава БТА. \"Свръхновата DES16C2nm е изключително далечна, ярка и рядка - заяви ръководителят на изследването Матю Смит от университета в Саутхамптън, Англия. - Тя не е сред нещата, на които астрономите попадат всеки ден.\" При свръхновите материята, от която е съставена звездата, се изхвърля със скорост хиляди километра в секунда. Тъй като се освобождава невероятно количество енергия, свръхновата блести като 200 милиона слънца и може да бъде забелязана от Земята. Светлината от експлозията достигнала нашата планета след 10,5 милиарда години и за пръв път била открита през август 2016 г. Отдалечеността й и изключителната й яркост бяха потвърдени през октомври 2017 г. от три отделни телескопа, предава БТА. Извършилият изследването международен екип от астрономи под ръководството на учени от университета в Саутхамптън постави DES16C2nm сред най-ярките свръхнови. \"Откритието е вълнуващо, тъй като DES16C2nm ни дава възможност да си създадем представа за най-ярките свръхнови\", отбеляза Матю Смит. Резултатите от изследването са публикувани в Astrophysical Journal.", "date": "2018.02.20", "title": "Астрономи наблюдаваха най-древната свръхнова"}
{"url": "https://www.24chasa.bg/novini/article/6727355", "text": "Президентът Румен Радев удостои днес в Гербовата зала на „Дондуков“ 2 с висши държавни отличия дейци на образованието, науката и военномедицинското дело, съобщиха от прессекретариата на държавния глава. „Днешните отличия са акт на признателност на дълга, който има България като държава и цялото ни общество към хората, които са отдали живота си за прогреса на това общество. Макар вашите научни дейности да са в най-различни области вие имате едно общо, което ви свързва и това е вашият непоколебим дух, вяра и себеотрицание, с което придвижвате напред българската наука“, заяви държавният глава в словото си на церемонията. За своите заслуги в областта на образованието и науката проф. Анна Недялкова получи орден „Св. Св. Кирил и Методий“ първа степен. Тя е водещ ръководител и изпълнител на повече от 80 български и международни научно-приложни разработки в областта на висшето образование и има публикувани над 100 статии и доклади, както и редица монографии, студии, учебни пособия. Доцент Тодор Ангелов Тодоров беше удостоен с орден „Св. Св. Кирил и Методий“ първа степен за приноса си за утвърждаването и развитието на българската образователна система. Доцент Тодоров проучва добрите образователни практики в света и внедряването им у нас, разработва критерии за качество на образованието, за въвеждането на конкурсното начало при назначаване на директорите на училищата и други. За заслуги към Република България и утвърждаването на престижа на страната по света в областта на образованието и науката с орден „Св. св. Кирил и Методий“ огърлие бяха удостоени проф. Владко Тодоров Панайотов и академик Иван Николов Юхновски. Проф. Панайотов е първият българин, избран за член на научния борд на Световния конгрес по преработка на полезните изкопаеми. В същия период е избран и за член на Международната академия по околна среда към ООН. Проф. Панайотов има над 180 научни публикации у нас и в чужбина, 15 книги, монографии, учебници и над 35 патента. Със своите значими и пионерни изследвания академик Иван Юхновски дава своя принос в областта на инфрачервената спектроскопия и електронната структура на нетрайните и реактивоспособни отрицателно заредени йони на органичните съединения, междинни продукти на важни химични процеси. Той е автор на над 160 публикации в България и чужбина. Проф. полковник Крум Кацаров получи орден „Стара планина“ втора степен за големите си заслуги към Република България в областта на военномедицинското дело. Той е доайен в терапевтично-диагностичните ендоскопски процедури на заболяванията на гастроинтестиналния тракт и хепатобилиарната система. Професор Кацаров е един от водещите специалисти в областта на гастроинтестиналната ендоскопия в България. По време на церемонията беше удостоен посмъртно с орден „Св. Св. Кирил и Методий“ първа степен проф. Янко Димитриев за приноса си в областта на образованието и науката. Неговите научни постижения са в сферата на стъклообразуването, нетрадиционните стъкла, структурата на неорганични стъкла и синтез на нови материали. В своята научна кариера проф. Янко Димитриев има 38 авторски свидетелства, общо над 200 публикации в международни списания и над 100 публикации в български списания. Държавният глава подчерта, че има още едно нещо, което свързва наградените дейци на образованието, науката и военномедицинското дело и това е отношението им към образованието на младите хора в България и към реализацията на младите учени. „Смея да твърдя, че това, което оставяте след себе си на вашите последователи, е не по-малко важно и стойностно от самите ваши постижения. Затова са и тези високи отличия“, допълни Румен Радев. Проф. Крум Кацаров благодари от името на удостоените с висши държавни отличия. „Наградата е изключително ценна за нас, защото ни показва, че ние наистина сме направили нещо за държавата и нашият труд и работата ни са оценени“, заяви проф. Крум Кацаров. Той добави, че науката, независимо от своите области, е колективна работа, а ценността на тази награда е, че тя персонализира усилията и работата на колективите.", "date": "2018.02.20", "title": "Радев връчи отличия на дейци на образованието, науката и военномедицинското дело"}
{"url": "https://www.24chasa.bg/novini/article/6727356", "text": "Москва обяви, че десетки руски граждани са били ранени този месец в Сирия, но отрече всякаква отговорност за тяхната дейност на фона на все повече съобщения за жертви сред руски наемници, съобщава БГНЕС. Коалицията начело със САЩ на 7 февруари удари по военна част, която нападаше позиция на \"Сирийските демократични сили\" източно от река Ефрат в Източна Сирия и уби около 100 души. Съобщено беше, че сред жертвите на удара има много руски наемници, по данни на техни роднини и на паравоенни групи, както и на политически организации, които публикуват информация за жертви. В началото на февруари телевизионният канал Си Би Ес съобщи, че руски граждани са били част от подразделения на сирийските правителствени или, които на 7 февруари са нападнали щаба на подкрепяните от Вашингтон \"Сирийски демократични сили\" до селището Хашам в провинция Дейр ез Зор. В отговор международната коалиция начело със САЩ е нанесла удар по правителствените сили. Местният казашки лидер Андрей Даценко, който написа във Фейсбук, че Митин е бил ранен в Сирия, също изтри съобщението си. Руското правителство подготвя законопроект, който ще направи легални частните военни компании, за да изчисти сегашния неясен статут на наемниците, участващи в конфликти зад граница. Руското външно министерство, което преди това беше казало, че вероятно са били убити петима руски граждани, във вторник излезе със съобщение, че „има също и няколко десетки ранени” при нападението. Руското ведомство каза, че „има руски граждани в Сирия, които са отишли там с различни цели” и „не е работа на външното министерство да оценява законността на техните решения”. Министерството в Москва каза, че е помогнало на ранени руснаци да се върнат у дома, където те „получават медицинска помощ в различни лечебни заведения”. Москва отрече, че в инцидента са участвали руски военни. Руски длъжностни лица отказват да признаят, че в Сирия има руски наемници, въпреки че има все повече доказателства, че те са сражават активно на страната на сирийското правителство. В неделя на официалния сайт на Руската православна църква в централния руски район Рязан беше съобщено, че казакът Алексей Митин е бил ранен в битка докато е изпълнявал военните си задължения и е починал в болница в петък. Впоследствие съобщението беше променено и в него се казваше само, че Митин е починал.", "date": "2018.02.20", "title": "Русия призна за убити и ранени десетки руснаци в Сирия"}
{"url": "https://www.24chasa.bg/novini/article/6727386", "text": "Мъж на 62 години ще бъде съден за нападение над полицаи в град Бяла, област Русе, и за шофиране след употреба на алкохол. Това съобщиха от областната дирекция на МВР в Русе, цитирани от БТА. Случаят е отпреди два дни. Около 19,30 часа двама полицаи от Районното управление в Бяла са изпратени на адрес в града за изясняване на сигнал, свързан със семейни проблеми. Докато разговаряли на улицата с граждани, до униформените спрял автомобил \"Опел Вектра\", от който шофьорът им размахал неприличен жест с пръст. Полицаите приближили колата и поискали да извършат проверка, но мъжът отказал да им предостави документите за самоличност и за управлявания от него автомобил. Шофьорът отправил обидни думи и заплахи към двамата полицаи. След това излязъл от \"Опел\"-а и им се нахвърлил, но бил задържан. При поставянето на белезници нападателят успял да удари с глава единия от униформените в областта на устата. На място бил изпратен и друг екип на полицията. 62-годишният шофьор бил проверен за алкохол, като дрегерът отчел 1,90 промила. Съставен му е акт. По случая е образувано досъдебно производство за двете престъпления.", "date": "2018.02.20", "title": "Пиян шофьор отива на съд за нападение над полицаи в Бяла"}
{"url": "https://www.24chasa.bg/novini/article/6727518", "text": "Световноизвестни българи лекари напълниха аулата на националната онкология да почетат юбилея на учителя си проф. Иван Черноземски, който навърши 85 г. За 50 г. в медицината той оставя значителен принос в изучаването и лечението на рака в глобален мащаб. “Добре дошъл у дома - приветства го директорът на болницата д-р Стефан Константинов. - Пълната аула говори за уважението, с което се ползвате. Но едновременно с това имате и обичта на съсловието и на болницата - от първия ден, в който като млад лекар научих името ви като министър до днес не чух някой да каже нещо лошо за Вас!” Учениците на професора в онкологията дълго разказваха за изключителния му професионализъм и работоспособност, но всеки от днешните топлекари изтъкваха, че се възхищават и имат за пример и човека Иван Черноземски. Половин час не стигна да се прочетат поздравителните адреси до “емблемата на българската онкология”, както го нарече д-р Тотко Найденов, автор на представената на честването книга за проф. Черноземски", "date": "2018.02.20", "title": "Топонколози на крака за 85 г. на  учителя им проф. Черноземски"}
{"url": "https://www.24chasa.bg/novini/article/6727399", "text": "Искам оставката на шефа на Националната здравно-осигурителна каса проф. Камен Плочев. Това заяви пред \"24 часа\" министърът на финансите Владислав Горанов. Той категорично отрече да е човекът, заплашвал Плочев. Финансист номер 1 въобще не е говорил с шефа на касата. \"Да излезе и публично да обяви кой го е заплашвал, че ако не си даде оставката, нямало да може да си намери работа\", призова Горанов. В момента тече заседание на парламентарната група на ГЕРБ, на което по скандала в касата е поканен и министърът на здравеопазването Кирил Ананиев, който пък поиска оставката на управителя на НЗОК заради изпратено от него писмо, с което той иска актуализация на бюджета на касата, без да има съгласието на Надзорния й съвет и на ведомството. По-рано днес лидерът на парламентарната група на ГЕРБ Цветан Цветанов обясни, че в партията ще вземат решение дали снемат доверието от Плочев, когото иначе оценяват като добър специалист. Освен заради действията му, които в партията вече определяли като не много адекватни, той ги подразнил и като се явил в телевизионния ефир с депутата то БСП Славчо Велков. Шефът на касата може да бъде свален само с решение на Народното събрание, което го и назначава. В началото на третия управленски мандат на ГЕРБ той бе избран от парламента с впечатляващото мнозинство от 205 депутати.", "date": "2018.02.20", "title": "Горанов: Искам оставката на Плочев, макар и да не съм говорил с него"}
{"url": "https://www.24chasa.bg/novini/article/6726946", "text": "Окръжна прокуратура – Велико Търново внесе обвинителен акт срещу неправоспособен шофьор, дал подкуп на полицаи, за да не му бъде съставен акт за нарушение. Обвинението срещу Сашо М. е за това, че на 24 април 2017 г. в град Дебелец, община Велико Търново, като водач на лек автомобил „Лексус“, след като е бил спрян за проверка от служители на Участък Килифарево в РУ – В. Търново, дал дар /подкуп/ - общо сумата от 250 лева на четирима полицейски служители, по време на изпълнение на служебните им задължения по „контрол на пътното движение“, за да не извършат действие по служба: да не му бъде съставен Акт за установяване на административно нарушение за това, че е управлявал лекия автомобил без включени задължителни за движение през деня светлини, без поставен обезопасителен колан и без да притежава свидетелство за управление на МПС.  Обвиняемият нямал книжка. Независимо от това, често управлявал лек автомобил, многократно бил наказван по административен ред за допуснати нарушения или осъждан за престъпления по транспорта, извършени като водач на МПС. На 24 април бил забелязан от полицейските служители да шофира без поставен колан и без включени задължителни светлини. Спрели го за проверка. Предоставеното от обвиняемият свидетелство за управление на МПС било издадено от служби във Великобритания, за шофьори, които могат да управляват превозно средство, но само с придружител – правоспособен водач и само на територията на Великобритания. Справка в информационната система на МВР показала, че е неправоспособен шофьор. Обвиняемият започнал да повтаря, че иска да почерпи, за да не му съставят акт. Докато полицаят съставял акта, Сашо М. отишъл до патрулния автомобил и казал на полицейските служители, че ще им даде всичките пари, които има в себе си, за да не му пишат акт и пуснал през отворения прозорец на патрулния автомобил девет банкноти на обща стойност от 250 лева. Предстои насрочване на делото за разглеждане от съда.", "date": "2018.02.20", "title": "Изправят на съд шофьор без книжка\nза опит да подкупи полицаи в Дебелец"}
{"url": "https://www.24chasa.bg/novini/article/6726960", "text": "Българите в Брюксел са 2,8 на сто от чуждестранното население в града. Това показват данни на столичната статистика, цитирани от БТА. Най-голям дял държат французите (15,2 на сто), следвани от румънците (9,2 на сто) и мароканците (девет процента). Данните сочат, че гражданите на държавите от ЕС съставляват дял от 66,3 на сто от чужденците в града. Гражданите на Конго и Турция са с равен дял от 2,1 на сто. От \"останалата част на света\" са 20,3 на сто от чуждестранните граждани в белгийската столица.", "date": "2018.02.20", "title": "Българите са 2,8 на сто от чуждестранното население в Брюксел"}
{"url": "https://www.24chasa.bg/novini/article/6726967", "text": "Бойко Борисов излъга, че оттегля Истанбулската конвенция. Това каза лидерът на БСП Корнелия Нинова по време на пресконференция след заседание на Изпълнителното бюро на партията, предаде „Фокус“. Нинова уточни, че не знае какъв консенсус търси Бойко Борисов, след като такъв няма в коалицията и в собствената му партия. „Ако очаква консенсус в БСП – няма да го получи“, заяви Нинова. Тя поясни, че конвенцията е разпределена на комисии. „Ще повярваме в думите му, че ще я оттегли, ако утре на заседание на МС правителството реши да си оттегли внесената в парламента Истанбулска конвенция\", допълни тя.", "date": "2018.02.20", "title": "Нинова: Бойко Борисов излъга, че оттегля Истанбулската конвенция"}
{"url": "https://www.24chasa.bg/novini/article/6726974", "text": "На много места в Сирия се бият руски наемници срещу други руски наемници в името на различни каузи. Но освен руснаци във военните формирования участват и български наемници, обяви в предаването \"Свободна зона с Георги Коритаров\" по   журналистът и режисьор Нидал Алгафари. Като източник на тази информация той посочи дългогодишния кореспондент на Ал Джазира, който в момента живее в Истанбул - Мохамед Абдула. Според него, освен руските жертви в резултат на американската бомбардировка в Дейр ез-Зор, е имало и български жертви. „Появиха се тези наемници, които са от много националности, те не са само от една националност - не са само руснаци, не са само украинци, но са и сърби, включително има в тях и българи. Българи, които са наемници и участват, включително смятаме, че в този удар, в който удариха американските командоси, че там има и загинали българи. - Кой смята това? - Източникът, който го имаме е човек, който много добре познава и България, познава много добре и Близкия Изток. Бил е дълги години кореспондент на \"Ал Джазира\", в момента е в Истанбул. Той е човек, който е завършил в България и се казва Мохамед Абдула. Това е по негова информация, която тръгна от източници, които смятам, че са достоверни”, каза Нидал Алгафари . Част от наемните отряди са под шапката на президента на Чечня Рамзан Кадиров и формално се борят срещу ислямистите в Сирия, посочи Алгафари. „Те не се бият под флага на Русия - те се бият под каузата, че трябва да спрат ислямската напаст, която ни нападна, че трябва да се борят срещу тероризма, т.е. едни наемници, които дали отиват за кауза не мога да твърдя, но повечето според мен са хора, които отиват срещу доброто заплащане, което получават\", допълва още Алгафари. Няма изгледи войната в Сирия скоро да приключи – вместо това има вероятност сирийският конфликт да надмине по времетраене продължилата близо 20 години гражданска война в Ливан. Причината за липса на шансове за мир е в невъзможността да бъде разработена консенсусна политическа формула, смята Нидал Алгафари.", "date": "2018.02.20", "title": "Нидал Алгафари: Български наемници се бият в Сирия"}
{"url": "https://www.24chasa.bg/novini/article/6726891", "text": "В училищата да се учи за защитата върху интелектуалната собственост. Такава стратегия разработва в момента Европейският съюз, която да се имплементира във всички отделни държави.  Темата беше обсъдена на конференция във вторник, която се провежда като част от българското председателство на ЕС. Тя беше открита от вицепремиера Валери Симеонов, зам.-министърът на образованието и науката Иван Димов, председателят на Патентното ведомство Петко Николов и Пол Майер, директор на Обсерваторията към Европейската служба за защита на интелектуалната собственост. \"Тази тема е особено актуална днес във време на технологичен растеж. Полезното конкурентно знание, иновациите, иноваторската визия са основа на икономическия растеж и за нас като европейци е особено важно да започнем да развиваме познанието върху интелектуалната собственост още в училище. Изключително полезно е за младите и подрастващите да знаят как да защитават нематериалните блага, да извличат печалба от тях, как да се разпореждат с тях, как да продължат сроковете за закрила на своите права и как да попречат на други лица да използват тяхната интелектуална собственост, без това да им е разрешено, как да предприемат действия за административна и съдебна защита на правата си. Това е предпоставка за развитието на тяхната роля на граждани в едно бързо развиващо се и индустриализиращо се общество и в развитието на европейската икономика - като такава, основана върху знанието.\" Това каза в откриващата си реч Валери Симеонов. Петко Николов допълни, че тази конференция е знакова, защото тази идея би помогнала да създадем осъзнати и активни граждани, потребители, бъдещи предприемачи, които имат идеи, които са творци и едновременно могат и знаят как да защитават правата си на създатели и собственици на идеи. \"Зашитата и разбирането на интелектуалната собственост отварят нови врати за младите предприемачи за световната икономика. Нашата мисия е да развием предприемаческата мисъл и да помогнем на българския бизнес, мислещите и можещите да се реализират в нашата страна.\", поясни Николов.  Европейската комисия, занимаваща се с темата, е разработила информационни материали, предназначени за учителите. Предвижда се да има базов пакет, в който е заложено разбирането какво е интелектуална собственост, който да бъде адаптиран в различните държави. За учениците ще се провеждат информационни дни. ", "date": "2018.02.20", "title": "Защитата върху интелектуалната собственост влиза в учебната програма"}
{"url": "https://www.24chasa.bg/novini/article/6726981", "text": "Още 2 месеца ще продължи разследването на убийството на 7-годишната Дамла от Момчилград, съобщиха от окръжната прокуратура в Кърджали. Причината за удължаване на срока е, че все още не са готови всички назначени експертизи по случая. Ако те бъдат изготвени в дадения допълнително срок, обвинителният акт срещу задържания за убийството Мехмед Хасан ще бъде внесен в съда на 18 април. Трупът Дамла беше открита от майка й Садет Муса на 17 декември сутринта в семейното жилище в центъра на Момчилград. Устата на момичето беше залепена с тиксо, а според направената аутопсията смъртта на детето е настъпила след задушаване. 3 дни по-късно като извършител на убийството беше задържан 25-годишният Мехмед Хасан, първи братовчед на Дамла и близък до семейството й. Задържаният направи пълни самопризнания пред съда и поиска да бъде оставен в ареста за постоянно.", "date": "2018.02.20", "title": "Още 2 месеца ще разследват убийството на Дамла от Момчилград"}
{"url": "https://www.24chasa.bg/novini/article/6727004", "text": "Пощенска марка, посветена на инициативата \"София – Европейска столица на спорта\" бе валидирана днес на специална церемония в Музея за история на София, съобщи sofia2018.bg. На изданието е изобразена Статуята на София, а до един от най-ярките символи на града е стилизирана група на бягащи атлети. Цветовете са в преобладаващо синьо, в различни нюанси, подобно на използваните в бранда на кампанията. Първи печат и подпис положиха кметът на града Йорданка Фандъкова, зам.-министърът на транспорта, информационните технологии и съобщенията Димитър Геновски и председателят на Столчния общински съвет Елен Герджиков. На церемонията присъстваха олимпийските шампиони и медалисти Таня Богомилова, Ваня Гешева, Йорданка Благоева, Евгения Раданова и други спортни легенди, зам.-кметът д-р Тодор Чобанов и зам.-кметът Дончо Барбалов, общински съветници, главният изпълнителен директор на Български пощи Деян Дънешки, представители на Министерството на младежта и спорта, на Спортна София и на Дирекция ПИСТ към Столична община, проф. Татяна Янчева – зам.-ректор на НСА, Марияна Стоилова от РУО, спортни деятели, много филателисти, журналисти, гости. „София – Европейска столица на спорта набира все повече и повече популярност и днешната церемония е част от цялостната инициатива. Традиция е Министерството на транспорта, информационните технологии и съобщенията да издава марки за значими спортни прояви,” заяви на церемонията Димитър Геновски. „Предстоят много интересни прояви, състезания и фестивали, които ще се организират в продължение на цялата година, през която София е Европейска спортна столица. Предвиждаме над 100 активности и всички те са съобразени с желанието ни софиянци и гостите на града да имат повече възможности и информация за спорт, за активно ежедневие, изпълнено с динамика и здравословен начин на живот,“ заяви Йорданка Фандъкова. Зам.-министър Геновски даде повече подробности за валидираното издание, като подчерта неговото послание: да популяризира ценностите, които възпитава Спортът за всички – дисциплина, жизненост, отборен дух, премерен риск, съпричастност, феърплей... „Спортната тематика е една от най-предпочитаните в съвременното маркоиздаване\", каза още зам.-министърът. Изданието включва пощенска марка с винетка и специален пощенски печат. Художник на марката е графичният дизайнер Валентин Щинков, тя е с размер 50/25 мм, с номинална стойност 1.50 лв., офсетно отпечатана с гребеновидна перфорация върху бяла хартия с тираж 11 000 броя. Специалният пощенски печат ще бъде предоставен за използване в Пощенска станция 1000 София за 3 работни дни, считано от датата на пускане на марката в употреба. Десетки филателисти чакаха на опашка за да закупят първи ценното издание и да получат автографи от присъстващите върху уникалния плик.", "date": "2018.02.20", "title": "Валидираха марка за \"София - Европейска столица на спорта\""}
{"url": "https://www.24chasa.bg/novini/article/6727022", "text": "Грижата за въздушното пространство на Черна гора от лятото официално трябва да бъде поета от италиански и гръцки самолети в рамките на мисията на НАТО за контрол на въздушното пространство, пише излизащият в Подгорица вестник \"Виести\", позовавайки се на неназован източник от алианса. Министърът на отбраната на Черна гора Предраг Бошкович заяви, че преди това очаква споразумение с Агенцията за контрол на въздушния транспорт на Сърбия и Черна гора, предава БТА. Първо трябва да уредим това споразумение с Агенцията за контрол на въздушния трансорт на Сърбия и Черна гора като организация, която трябва да осигури радарна картина за Черна гора. Надявам се, че това ще стане много скоро. Той може да бъде подписан в следващите седмици, заявил Бошкович. След това с Италия и Гърция би трябвало да се съгласуват техническите споразумения. Тези две членки на НАТО вече осигуряват въздушното пространство на Албания. Мисията за контрол на въздушното движение /Air policing/ има за цел запазване на сигурността на въздушното пространство на алианса и включва постоянно присъствие на изтребители, които са готови веднага да реагират.", "date": "2018.02.20", "title": "Италиански и гръцки военни самолети ще охраняват небето на Черна гора"}
{"url": "https://www.24chasa.bg/novini/article/6727031", "text": "Британският министър за Брекзит Дейвид Дейвис изрази днес във Виена увереност, че Великобритания и Европейският съюз могат да постигнат споразумение, но призова ЕС да разбере, че това изисква \"взаимни усилия\", предаде Ройтерс. Дейвис е в австрийската столица в рамките на обиколката си из страните членки на ЕС в опит да ги убеди да постигнат двустранни споразумения по въпросите на търговията и на сигурността, предава БТА. \"Превръщането на бъдещите ни отношения (след развода с ЕС) във функционално икономическо партньорство изисква взаимни усилия, както и изработването на механизми, които да гарантират, че двете страни спазват откритата търговия и честната конкуренция\", каза Дейвис. Великобритания иска да запази тесни икономически отношения с ЕС след като го напусне на 29 март догодина, както и правото си да сключва нови търговски споразумения с всички страни по света. Лидерите на ЕС обаче предупреждават, че Лондон не може да иска едновременно да се освободи от регулациите на ЕС и да запази привилегиите на свободната търговия, отбелязва Асошиейтед прес.", "date": "2018.02.20", "title": "Британският министър по въпросите на Брекзит призовава ЕС към взаимни усилия\nза постигане на споразумение"}
{"url": "https://www.24chasa.bg/novini/article/6727028", "text": "Изригването на вулкана Синабунг в Индонезия отнесе голяма част от върха му, съобщи Асошиейтед прес, цитирана от БТА. Снимки преди и след изригването, направени от индонезийския Център по вулканология и намаляване на геоложките рискове, показват, че от върха липсва огромна част. Специалистите дори твърдят, че той е изчезнал напълно. Лавовият купол е бил с обем поне 1,6 милиона кубични метра. Вулканът в Северна Суматра, който се събуди през 2010 г., след като спеше от векове, внезапно изригна в понеделник и изхвърли пепел на 5 км височина. По склоновете се спуснаха горещи облаци от пепел, които обхванаха 4,9 км. Пепелта стигна и до град Лхоксеумаве, който е на повече от 260 км на северозапад. Пострадали няма. В Индонезия има повече от 120 активни вулкана. Там сеизмичните катаклизми са чести, защото страната е над Тихоокеанския огнен пръстен, където тектонската активност е много голяма.", "date": "2018.02.20", "title": "Изригването на вулкана Синабунг отнесе голяма част от върха му (Снимки)"}
{"url": "https://www.24chasa.bg/novini/article/6727023", "text": "Втора серия в пловдивския апелативен съд се разигра с арестувания мароканец Нофал Рашид Захри, след като гледането на мярката му преди обяд беше изместена заради липса на преводач и служебен защитник. Единият отнесе 500 лева глоба, а адвокатът - 1000 лева заради неявяване. В помощ на заподозрения за връзки с ИДИЛ Захри дойде друг служебен защитник, както и втори преводач от арабски. Двамата половин час си говориха в съдебната зала и накрая не се разбра какво си казаха. По обърканите думи на преводача задържаният мароканец първоначално бил поискал да остане в ареста 90 дни, а после се коригирал на 40. Тройният съдебен състав не уважи жалбата на Нофал Захри да го освободи. Той му удължи ареста на 90 дни. В този срок, ако Мароко изпрати искане до България за екстрадиране, заподозреният джихадист ще бъде върнат в родината си. Там го заплашвал затвор до 30 г., тъй като е обучавал бойци за ИДИЛ и пренасял оръжие в Сирия, както и кола с взривове. Ако в рамките на този срок не постъпи такова от Рабат, Захри ще бъде освободен. Чужденецът е обявен за международно издирване от Мароко за терористична дейност. Той е бил заловен на 13 януари на българо-турската граница в опит да я премине с фалшиви документи, представяйки се за емигрант. Решението на пловдивския съд е окончателно.", "date": "2018.02.20", "title": "Втори екшън в пловдивския съд с арестувания марокански джихадист"}
{"url": "https://www.24chasa.bg/novini/article/6727038", "text": "Ще завършим пътя си към Еврoпейския съюз, надявам се през 2025 г., но ще имаме още по-добри отношения с Русия, заяви в интервю за сръбска телевизия сръбският президент Александър Вучич, отговаряйки на въпрос расте ли натискът на Русия върху Сърбия, особено по въпроса за статута на хуманитарния център в Ниш, съобщи Танюг. \"Сърбия без Русия е нещо много лошо, Сърбия без европейски път е също така нещо лошо. Ще завършим този път, надявам се през 2025 година, но междувременно ще направим отношенията си с Русия още по-добри\", заяви Вучич. До края на годината ще има още едно увеличение на заплати и пенсии, каза още Александър Вучич и добави, че вярва, че то ще бъде от 10 или дори 12 процента, предава БТА. Според сръбския президент средната заплата в страната може да стане 490 евро. Вучич посочи, че частният сектор в страната ще трябва да се укрепи. Сръбският президент заяви, че металургичният комбинат \"Железара\" в Смедерево е постигнал най-големите резултати досега и днес е най-големият износител, по-голям и от \"Фиат\". Той припомни, че за унищожаването на старата \"Железара\" са били необходими 100 милиона долара. Вучич благодари на китайските приятели, които купиха предприятието, като добави, че няма никакви търкания с тях. Говорейки за обществените предприятия Вучич заяви, че през 2014 г. нетните загуби в обществените предприятия са възлезли на 65,3 милиарда динара, но са започнали жестоки промени, дълбочинни и системни, и през 2015 г. печалбата е била 2,5 милиарда динара, а през 2016 г. - 4,6 милиарда динара.", "date": "2018.02.20", "title": "Сръбският президент: Ще завършим пътя си към ЕС, надявам се през 2025 г."}
{"url": "https://www.24chasa.bg/novini/article/6727041", "text": "Съд в японския град Фукушима посочи като виновник за самоубийството на местен жител най-голямата анергийна компания на страната ТЕПКО - оператор на авариралата АЕЦ \"Фукушима-1\". Корпорацията бе задължена да изплати на семейството му обезщетение от 15,2 миилона йени (близо 143 000 долара), съобщи агенция Киодо, цитирана от ТАСС и БТА. Съдът констатира пряка връзка между аварията в АЕЦ и самоубийството на Фумио Окубо, жител на едно от близките села. През пролетта на 2011 г. след аварията на жителите от зоната около централата бе разпоредено да се евакуират. Фумио Окубо - тогава 102-годишен, се оплакал на роднините си, че на тази възраст за него е непоносимо да напусне родните места, където е живял от раждането си. Ден след разговора сложил край на живота си. През май 2012 г. евакуираните от заразените райони край централата бяха почти 165 хил. души. Голяма част от тях вече са се завърнали, но други - над 50 хиляди, не могат или не желаят да го направят. Повече от 34 000 са се настанили за постоянно извън префектура Фукушима.", "date": "2018.02.20", "title": "Обвиниха оператора на АЕЦ \"Фукушима-1\" за самоубийството на местен жител"}
{"url": "https://www.24chasa.bg/novini/article/6726964", "text": "Районната прокуратура във Велико Търново предаде на съд 49-годишен рецидивист за извършени кражби на вещи от жилища, съобщиха от апелативната инстанция. Обвинението срещу Николай К. е за това, че в периода от един месец през 2016 г. от апартаменти в гр. Велико Търново чрез взломяване на входни врати и използване на техническо средство отвертка и лек автомобил, откраднал чужди движими вещи на обща стойност 3147 лв. На 8 септември 2016 г. от апартамент на ул. „Константин Паница” апашът отмъкнал златни и сребърни накити, въдици и лаптоп . На 13 октомври 2016 г. разбил и апартамент на ул. „Оборище” . Оттам плячкосал два преносими компютъра със зарядно устройство и батерия, слънчеви очила и 260 лв.  Обвиняемият е осъждан с дванадесет влезли в сила присъди. Регистриран като лице, представляващо интерес за органите на МВР по линии „ПЗО на МПС“, „домови кражби“ и „грабежи“. Често сменя местонахождението си в различни населени места на територията на страната, като във Велико Търново пристигнал с автомобил „Рено“, за да извърши кражби от апартаменти, пише в обвинителния акт. Районната прокуратура е внесла обвинителен акт и срещу непълнолетно момиче за кражба на детска количка. Престъплението било извършено на 26 декември м.г. на ул.  „В. Левски” в Търново. Пострадалото семейство влезли във фотостудио, за да снимат детето си, като оставили детската количка и сгъваемия кош на тротоара. В този момент от там минала обвиняемата, родом от Павликени, придружавана от две по-възрастни роднини от дежбийските кланове. Видяла количка и сгъваемия кош и решила да ги открадне. Огледала се и хладнокръвно свалила количката от тротоара и започнала да я тика, отдалечавайки се бързо от мястото, а след нея, на известно разстояние, вървели придружаващи я жени. Малко след това, поглеждайки навън пострадалите видели, че количката я няма и веднага тръгнали да я търсят. Минувачите ги насочили в посока към момичето, което се опитвало да скрие количката до близко заведение, а придружаващите я роднини, виждайки търсещите количката, започнали да крещят и да всяват смут. Нанесената щета е в размер на 1017 лв. Предстои насрочване на делата за разглеждане от съда.", "date": "2018.02.20", "title": "Апаш с 12 присъди отново на съд за серия кражби в Търново"}
{"url": "https://www.24chasa.bg/novini/article/6727056", "text": "Общо 36 проекта за подобряване на обществената среда, социалната инфраструктура и социалните услуги от резидентен тип ще се финансират през 2018 г. по програмата \"Красива България\" на Министерството на труда и социалната политика. Това реши управителният съвет на програмата на днешното си заседание, съобщиха от пресцентъра на социалното министерство. Тридесет и пет от проектите са на общини, а един на областна администрация. С реализирането им ще се обновят и ремонтират 3 детски ясли, 8 детски градини и 3 училища, 3 дневни центъра за социални услуги и 1 център за настаняване от семеен тип, 1 болница и 9 сгради за обществено-административно обслужване. По проекта \"Красива България\" през тази година ще се реновират и 6 културни обекта и 2 обекта за спорт и отдих. Кампанията за набиране на предложения за финансиране е преминала при изключително голям интерес, отчитат от министерството. Подадени са предложения от 97 общински и областни администрации - с 10 на сто повече в сравнение с 2017 година. Общата стойност на одобрените 36 проектни предложения е 7,1 млн. лв. От тях 3 млн. лв. се осигуряват по проект \"Красива България\". Останалата част е съфинансиране от бенефициентите. Проектите, които ще се финансират, са на общините Вълчи дол, Чупрене, Луковит, Тервел, Сърница, Ружинци, Троян, Плевен, Разлог, Иваново, Самоков, Козлодуй, Нови пазар, Велико Търново, Аксаково, Казанлък, Главиница, Венец, Столичната община, Ботевград, Бяла Слатина, Бургас, Две могили, Гулянци, Садово, Димитровград, Велики Преслав, Павликени, Банско, Гоце Делчев, Свищов, Лясковец, Русе, Монтана. Финансиране по проекта \"Красива България\" ще получи и областната администрация на Силистра. Изпълнението на проектите ще осигури работни места за минимум 550 души в строителството, от които минимум 220 души ще са регистрирани в бюрата по труда безработни. Най-малко 145 търсещи работа ще преминат през подходящо професионално обучение, за да могат да се включат в ремонтните дейности.", "date": "2018.02.20", "title": "36 проекта ще се финансират по програмата \"Красива България\"през 2018 г."}
{"url": "https://www.24chasa.bg/novini/article/6727045", "text": "      Софийският градски съд (СГС) даде ход на разпоредителното заседание по делото срещу Йоан Матев. Той е подсъдим за убийството на Георги Игнатов в Борисовата градина на 2 юни 2015 г., предава  . Съдът конституира майката и бащата на момчето като частни обвинители и граждански ищци и допусна поисканото обезщетение от семейството на Георги Игнатов от 400 000 лв. Матев е обвинен в умишлено убийство. Според обвинителния акт той е осъзнавал какво върши и до какво могат да доведат действията му. Ако бъде признат за виновен, той ще получи наказание от 5 до 12 години лишаване от свобода, защото в момента на убийството е бил непълнолетен.                                                                                                                                                                                                                                                                                                                  ", "date": "2018.02.20", "title": "СГС даде ход на делото срещу Йоан Матев за убийството в Борисовата градина (Снимки)"}
{"url": "https://www.24chasa.bg/novini/article/6726677", "text": "48-годишна жена е блъсната от лек автомобил на кръстовището между бул. „Никола Вапцаров“ и ул. „Константин Геров“. Това съобщиха от ОДМВР - Пловдив. Инцидентът е станал около 19.00 часа вчера. Лек автомобил „Лада“ предприел ляв завой, отнел предимството и блъснал пресичащата 48-годишна жена на кръстовище между бул. „Никола Вапцаров“ и ул. „Константин Геров“. Пострадалата е настанена в болница. Колата управлявал 67-годишен мъж, чиято алкохолна проба е отрицателна. Образувано е досъдебно производство.", "date": "2018.02.20", "title": "Кола помете 48-годишна на оживено кръстовище в Пловдив"}
{"url": "https://www.24chasa.bg/novini/article/6726682", "text": "Разходите на Украйна за отбрана и сигурност са нараснали от около 2,5 на сто от БВП в началото на войната в източната част през 2014 г., до над 5 на сто тази година, което позволи на страната да възстанови армията си и да се бие с проруските сепаратисти и тежко въоръжените им руски поддръжници, пише в. \"Ню Йорк таймс\", цитиран от БТА.  Но предоставяйки толкова пари в ръцете на украински чиновници и бизнесмени, които често са едни и същи лица, повишаването на военните разходи попречи на усилията за справяне с корупцията, която според мнозина е най-опасният враг на страната, отбелязва вестникът и дава пример със закупуването на над 100 военни линейки от министерството на отбраната на цена 32 000 долара всяка. Машините са закупени близо четири години след началото на изтощителната война и много от тях вече са се повредили, а нямат и достатъчен капацитет. Освен това те са закупени без търг от фирмата на Олег Гладковски - близък приятел на президента Петро Порошенко и високопоставен служител в министерството на отбраната, занимаващ се с доставките на армията. Въпреки привидния конфликт на интереси обаче, доказателства за намесата му в решението не съществуват. \"Сливането между политиката и бизнеса е най-големият ни проблем\", заявява Виктор Чумак, независим депутат в украинския парламент и заместник-председател на антикорупционната комисия, цитиран от американското издание.", "date": "2018.02.20", "title": "\"Ню Йорк таймс\": Корупцията в Украйна засяга и въоръжените сили"}
{"url": "https://www.24chasa.bg/novini/article/6726674", "text": "Непълнолетен пловдивчанин е заподозрян за поредица взломни кражби, съобщиха от полицията. 15-годишният извършител бил заловен в неделя, непосредствено след като на паркинг пред търговска верига на бул. \"България\" разбил автомобил и задигнал чантичка с документи, 250 лева, мобилен телефон и други вещи. Допълнително били събрани доказателства, че в петък по подобен начин тийнейджърът откраднал 200 лева от друга кола на бул. \"Васил Априлов\". В събота пък влязъл с взлом в заведение за бързо хранене на същия булевард и взел към 60 лева и джиесем. Момчето е с множество криминални регистрации и е осъждано. С полицейска заповед той бил задържан за едно денонощие. Впоследствие мярката му за неотклонение е удължена до 72 часа с постановление на районен прокурор.", "date": "2018.02.20", "title": "15-годишен от Пловдив в ареста за серия кражби"}
{"url": "https://www.24chasa.bg/novini/article/6726726", "text": "Присъствието на държавата в един ядрен проект е неизбежно според Антон Иванов от Българския енергиен и минен форум. Той участва в дискусия в Народното събрание за изграждането на АЕЦ \"Белене\", предава БТА. Иванов посочи, че България е страна в над 30 международни конвенции, договори и спогодби, които определят задълженията на държавата в сферата на ядрената енергетика. Той уточни, че страна ни е подписала три международни документа, които водят до преки задължения на държавата по отношение на ядрен обект, независимо от това кой би го реализирал. На първо място това е Виенската конвенция за гражданска отговорност за ядрена вреда, по която произтича задължението за страната ни да осигури необходимите средства при недостиг на финансови гаранции за обезщетяване на искове при евентуална ядрена авария. На второ място експертът посочи Единната конвенция за безопасност при управления на отработеното ядрено гориво и безопасност при управления на радиоактивните отпадъци, като по нея държавата трябва да осигури организация и контролиране на процеса след приключването на експлоатацията на всеки ядрен блок на територията на страната. От Конвенцията за физическа защита пък произтичат задължения на държавата за включване в Националния план на ядрените обекти в националните планове за защита при бедствия и аварии, както и в плановете за физическа защита на територията на страната. Антон Иванов добави, че независимо от организацията на ядрения проект, той минава през детайлна оценка на ЕК, съгласно рамките на областната конкуренция и държавни помощи по отношение на енергийния сектор. Той допълни, че държавна помощ може да бъде осигурена по два начина, основно чрез инвестиционна подкрепа /заеми и гаранции/. В България е приета специална наредба за условията, на които трябва да отговорят инвестиционните проекти, финансирани с държавни заеми и проекти, кандидатстващи за финансиране с държавни гаранции. Като втори вариант за осигуряване на държавна подкрепа експертът посочи оперативната подкрепа, като в страната ни това се прилага чрез дългосрочните договори за изкупуване на електрическа енергия. Иванов отбеляза, че държавно участие може да има и без това да означава, че е предоставена държавна помощ. Освен това всеки един ядрен обект трябва да бъде интегриран ясно в националната инфраструктура.", "date": "2018.02.20", "title": "Енергиен експерт: Присъствието на държавата в един ядрен проект е неизбежно"}
{"url": "https://www.24chasa.bg/novini/article/6726706", "text": "68-годишна жена е блъсната от пиян шофьор на пешеходна пътека в града. Това съобщиха от ОДМВР - Пловдив. Инцидентът е станал около 13.30 часа вчера на кръстовище между бул. „Шести септември“ и ул. „Владивосток“. Лек автомобил „Пежо“ предприел ляв завой, отнел предимството и блъснал пресичащата на пешеходна пътека 68-годишна жена. Пострадалата е настанена в болница. При проверката било установено, че 45-годишният шофьор на колата е под въздействието на алкохол – над 2 промила. С полицейска заповед мъжът е задържан за срок до 24 часа. Образувано е досъдебно производство.", "date": "2018.02.20", "title": "Пиян шофьор блъсна 68-годишна жена на зебра в Пловдив"}
{"url": "https://www.24chasa.bg/novini/article/6726727", "text": "Автомобил без водач ще бъде създаден от базирана в Истанбул австрийска компания и се очаква изпитанията му да започнат до 2020 г., съобщава в. \"Дейли сабах\", цитиран от БТА.  Новата кола е конструирана от турски инженери от компанията AVL, известна с изследователската и развойната си дейност в автомобилния сектор. Директорът на AVL за Турция Умут Генч съобщи, че компанията ще представи догодина първо хибриден автомобил, през 2020 г. ще започне в Истанбул изпитанията на кола, която се движи, без да е управлявана от шофьор. Целта е технологията да бъде адаптирана по-добре към условията на турския мегаполис, обясни Генч. Истанбул е известен с интензивния си трафик и невнимателното шофиране и създаването на такъв автомобил може да се окаже сериозно предизвикателство, отбелязва \"Дейли сабах\".", "date": "2018.02.20", "title": "Автомобил без водач потегля след 2020 г. \nв Истанбул"}
{"url": "https://www.24chasa.bg/novini/article/6726738", "text": "Американски учен смята, че дронове могат да опрашват селскостопанските култури, ако естествената популация на пчелите продължава да намалява, съобщи в. \"Дейли мирър\", цитиран от БТА. Японски специалисти създадоха дрон с дистанционно управление и с размерите на водно конче, който може да опрашва лилии. Американските им колеги се включиха в технологичната надпревара, като изобретиха двойно по-малък робот-пчела, способен да се снижава 120 пъти за секунда. Експертът по компютърни науки проф. Шаши Шекар от Масачузетския университет каза, че рояците от дронове са решение на проблема с катастрофалния недостиг на храна. Той очаква проектът му за създаване на детайлни карти на терена, по които да навигират роботите-пчели, да получи финансиране от САЩ до две години. \"Продължават усилията да се разбере причината за намаляването на пчелните колонии, така че това е резервен план. Със засушаването на климата в райони като Калифорния изчезват и много дървета. Дърветата са само началото. Следващи в списъка вероятно са насекомите, птиците или животните, затова е хубаво да се подсигурим по някакъв начин\", обясни той. Японският прототип е разработен от Държавния институт за напреднали индустриални науки и технологии в Токио (National Institute of Advanced Industrial Science and Technology). Той лети с помощта на хеликоптерна перка. За направата му е използван гел, нанесен върху подложки от конски косми, за да наподобява мъхнатото тяло на пчелата, което подпомага полепването на цветния прашец. Американските изследователи от Харвардския университет създадоха дрон с размерите на пчела, който тежи по-малко от един грам и има криле, които размахва подобно на истинското насекомо. Проф. Шекар каза, че се изработват детайлни карти на растенията в определени райони, с които могат да се преброят цветята и листата. \"Ако направиш много прецизна карта, след това може да използваш тези изображения без връзка с Интернет и да локализираш растенията и цветята, обясни специалистът идеята на предварителното програмиране - Можеш да програмираш пчелата да отиде до онези 10 цветя.\" Той предупреди, че роботите-пчели могат да станат жертва на хакери или да бъдат използвани от военните като преносители на химични оръжия против хората.", "date": "2018.02.20", "title": "Дронове могат да заместят пчелите"}
{"url": "https://www.24chasa.bg/novini/article/6726749", "text": "Държавите от Европейския съюз трябва да обединят усилия за повече конкурентоспособност във високите технологии. Това заяви българският комисар по цифровата икономика и цифровото общество Мария Габриел в специално интервю за един от най-големи икономически всекидневници във Франция \"Les Echos\", съобщиха от пресцентъра на Представителството на ЕК в България. \"В контекста на предстоящите дискусии за бъдещия бюджет на Съюза 2021-2027 Европа трябва да демонстрира силни амбиции, за да навакса изоставането си в развитието на суперкомпютрите, посочва еврокомисарят. Смятам, че трябва да удвоим европейските средства за цифровизация от 35 млрд. евро на 70 млрд. евро\", добави Мария Габриел. Тя изрази надежда, че преди лятото ще се постигне споразумение между правителствата в Съвета по предложената от ЕК реформа, свързана с авторското право. \"Това е решаващо за страните ни. Ако искаме качествена журналистика и справедливо заплащане за творците ни и хората на изкуството, трябва да им дадем необходимите инструменти за справедливо разпределение на добавената стойност в цифровата икономика\", коментира Габриел. По повод намеренията на Франция за въведе законодателство срещу \"фалшивите новини\", комисарят посочва, че трябва да се избягва фрагментирания подход и призовава да не се прибързва. Мария Габриел припомни, че през януари беше създадена експертна група на високо ниво, която трябва да даде дефиниция на \"фалшивите новини\" и посочи добрите практики и мерки на европейско равнище за справяне с тях", "date": "2018.02.20", "title": "Мария Габриел пред \"Les Echos\": Трябва да удвоим бюджета на ЕС за цифровизация"}
{"url": "https://www.24chasa.bg/novini/article/6726757", "text": "Един човек е пострадал при верижна катастрофа на изхода на тунела при ж.к. \"Люлин\" в посока комплекса. Това съобщиха за Агенция „Фокус“ от МВР. Сигналът за верижната катастрофа между 6 автомобила е получен към 11.30 часа. Произшествието е станало след тунела в посока жилищния комплекс, до намираща се в близост бензиностанция. По първоначална информация има един пострадал, който е откаран в УМБАЛСМ \"Пирогов\". В момента се извършва оглед на КАТ. Движението в района е заструднено.", "date": "2018.02.20", "title": "Верижна катастрофа в ж.к. \"Люлин\", един човек е пострадал"}
{"url": "https://www.24chasa.bg/novini/article/6726728", "text": "С жизнената, бликаща от енергия едва 25-годишна алпинистка, с влюбената в планината Ния Трейман се прощаваме утре от 13,15 ч в храма \"Успение на Пресвета Богородица\" в столичния кв. \"Бъкстон\" (ул. \"Българска легия\" 41), научихме от семейството. Младата жена загина в любимата си планина Пирин. За това посещение мечтаела отдавна, три дни работила по 12 часа, за да си освободи уикенда. Ния - кръстена на героинята на Димитър Талев от \"Железният светилник\", преживяла малкото си години с много пълен живот и много неин. Близките й я описват с три думи - действена, силна, лъчезарна.  Очаквайте уникални снимки на Ния и разказ на семейството в \"24 часа\".", "date": "2018.02.20", "title": "Утре се прощаваме с Ния Трейман - момичето, което загина в Пирин"}
{"url": "https://www.24chasa.bg/novini/article/6726687", "text": "  В един ден премиерът Бойко Борисов освободи зам.-министъра на спорта Габриела Козарева, а министърът на икономиката Емил Караниколов я назначи за изпълнителен директор на Изпълнителната агенция за насърчаване на малките и средните предприятия. Това става ясно от съобщение на министерството.  Козарева има над десетгодишен управленски, административен и професионален опит в сферата на бизнеса и търговското право. Била е директор на  „Спортна инфраструктура и управление на държавното участие” в Министерство на младежта и спорта, а от май 2017 г. е заместник-министър в министерството. Преди това е била консултант в частния бизнес и съдебен помощник във Върховния Административен съд на Република България. Завършила е Класическата гимназия и Софийския университет СУ „Св. Климент Охридски”, където е магистър по право. Досегашната директорка Мариета Захариева е освободена от поста. Промяната се прави, за да се оптимизира работата на агенцията, казаха от ведомството на Караниколов. ", "date": "2018.02.20", "title": "Борисов освободи зам.-министър на спорта, Караниколов я назначи за шеф на агенция"}
{"url": "https://www.24chasa.bg/novini/article/6726785", "text": "Циклонът \"Гита\" връхлетя Нова Зеландия, съобщи БТА. В района на град Крайстчърч е обявено извънредно положение. Всички полети от и за столицата са отменени. Всички полети от и за столицата са отменени. Миналата седмица циклонът удари Тона и Фиджи със скорост около 280 км/ч. Независимо, че силата на стихията намаля и ветровете са със скорост около 150 километра, пораженията са огромни. Синоптиците предупредиха за опасност от наводнения.", "date": "2018.02.20", "title": "Циклонът \"Гита\" връхлетя Нова Зеландия"}
{"url": "https://www.24chasa.bg/novini/article/6726801", "text": "Преминаването по всички гранични пунктове в страната бе спряно от 12 до 13 часа, каза за \"24 часа\" говорителят на ГД \"Гранична полиция\" Лора Любенова. Причината е била технически проблем в Автоматизираната информационна система - граничен контрол (АИС-ГК).  Заради временното затваряне са се образували колони от тежкотоварни автомобили на ГКПП \"Кулата\" и ГКПП \"Капитан Адреево\", на които често трафикът е интензивен.", "date": "2018.02.20", "title": "Затвориха за час всички гранични пунктове заради авария (обновена)"}
{"url": "https://www.24chasa.bg/novini/article/6726809", "text": "Районният прокурор на Пазарджик Георги Кацаров е подал оставката си от поста, научи \"24 часа\". Пред наш репортер Кацаров потвърди информацията, но отказа какъвто и да било коментар. Административният ръководител на районната прокуратура в Пазарджик е втори мандат на този пост. През септември 2015 г. автомобилът на Георги Кацаров бе запален в Септември. Подпалвачът Иван Грахов, който се оказа и убиец на българин в Украйна, бе задържан и осъден на 2 г. затвор. Пред септември, м.г., името на районния прокурор бе замесено и във връзка с убийството на ресторантьора Наско Тонкев в септемврийското село Виноградец. Той бе застрелян от дете с пистолета на председателят на общинския съвет в Септември Лазар Влайков. Тогава близки на убития обявиха, че Влайков е в близки приятелски отношения с прокурор Кацаров и е говорил веднага след убийството на ресторантьора с него по телефона с цел да заличи следите си. По заповед на гл. прокурор Сотир Цацаров бе проведено разследване по тези твърдения, което установи, че те не отговарят на истината. По наша информация Георги Кацаров е подал оставка само като районен прокурор на Пазарджик, но ще остане в системата на правораздаване като редови обвинител.", "date": "2018.02.20", "title": "Само в \"24 часа\": Районният прокурор на Пазарджик подаде оставка"}
{"url": "https://www.24chasa.bg/novini/article/6726813", "text": "Религиозни активисти в Румъния прекъснаха прожекциите на два филма с гей тематика, казвайки че те нарушават традиционните ценности. В резултат за днес е предвидена нова прожекция на спечелилия награда в Кан филм \"120 удара в минута\". Полемиката илюстрира разделението в Румъния относно хомосексуалността, която остава трудна тема в източноевропейската членка на ЕС, където над 85 процента от населението принадлежи към Православната християнска църква. Хомосексуалността бе декриминализирана, едва когато Румъния се подготвяше за присъединяване към ЕС през 2002 г. Протестиращи, наричащи себе си Православни християни, нахлуха в киносалон на 4 февруари по време на излъчването на френската драма за СПИН \"120 удара в минута\" на френския режисьор Робен Кампийо, съобщава БТА. Дни по-късно протестиращи прекъснаха друг филм, разказващ за връзка между румънец и бивш осъден от репресираното ромско, или циганско, малцинство, озаглавен \"Войници: Разказ от Ферентар\". \"Има конфликт между консервативните и либерално-настроените в Румъния\", каза пред Асошиейтед прес Кристиан Първулеску, декан на Националното училище за политически науки и публична администрация. Първулеску казва, че това, което става в Румъния, е подобно на случващото се в други бивши комунистически държави. \"Ние сме повлияни от Унгария и Полша\", каза той. Протестиращите възразиха срещу представянето на \"120 удара\" в Музея на румънското село, защото \"румънският селянин е православен християнин\". Те пяха националния химн и религиозни песни, докато други с икони и плакати в ръце заявиха: \"Румъния не е Содом\" и \"Хей, Сорос, остави децата ни на мира\", по адрес на унгарско-американския филантроп Джордж Сорос. Филмът, заснет в Париж през 90-те години, изследва хомосексуалността и епидемията от СПИН. Той спечели голямата награда на журито на фестивала в Кан през 2017 г. На протеста на втория филм активистите пуснаха циганска рок музика, за да заглушат филма. Пристигна полиция, за да разпръсне протеста. Дан Граждяну, който ръководи Православно братство, смята, че филмите не трябва да бъдат показвани в музея, който по думите му \"не е място за филми за лош морал, които показват хомосексуалност, педофилия, порнография\". Режисьорът Кристиан Мунджиу, който разпространява \"120 удара в минута\" в Румъния, призова министъра на културата и кмета на Букурещ публично да подкрепят филма, но до момента те мълчат. Филмът ще бъде показан отново днес в същия музей. Първулеску казва, че политиците са \"много предпазливи\" по гей въпроси заради влиятелната Румънска православна църква. Миналата година три милиона души подписаха петиция за свикване на референдум за промяна на румънската конституция, така че изрично да се посочва, че бракът може да бъде само съюз между мъж и жена. Еднополовите бракове не съществуват от законова гледна точка в Румъния и не се признават, дори когато двойките са сключили брак на друго място. Правозащитната гей група МозайКю осъди \"крайните действия на някои ултраправославни и консервативни групи, които пропагандират омраза срещу ЛГБТ общността\". Групата призова румънските политици \"да изпратят по-решителен сигнал към обществото, че дискриминацията е неприемлива\". Председателят на МозайКю Влад Виски каза, че филмите са \"за свободата на изразяване\". \"В една демокрация сексуалните малцинства трябва да бъдат защитени\", каза той. \"Екстремистки и расистки език нямат място в една европейска демокрация\".", "date": "2018.02.20", "title": "Религиозни протести срещу гей филми показват разделение в Румъния"}
{"url": "https://www.24chasa.bg/novini/article/6726806", "text": "Кучето Лима от Испания стана 463 723-ия член на партията на социалдемократите в Германия, предава немското издания \"Билд\". Според правилника на партията всеки член на партията трябва да гласува до 2 март дали е \"за\" или \"против\" голямата коалиция с християндемократите на Меркел. Още преди началото на коалиционните преговори от партията взеха решението, че който е станал нейн член до 6 февруари тази година, трябва да даде своя глас за коалицията за съставяне на кабинет. Лима става част от партията именно на тази дата.  На 16 февруари Лима собственичката на Лима получила по пощата поздравителен адрес от блока на социалдемократите \"Скъпа Лима, радваме се да те приветстваме в нашите редици. Ти също трябва да решиш дали подкрепяш коалицията, или не\", пишело в писмото.  Това, че Лима не може да чете и да пише, няма да бъде проблем - от партията обясняват, че животното ще може да гласува с чрез помощник, който да отбележи нейния избор.", "date": "2018.02.20", "title": "Куче стана член на социалдемократите в Германия. Ще гласува ли за коалицията с Меркел?"}
{"url": "https://www.24chasa.bg/novini/article/6726826", "text": "Турция успя да попречи на евентуално разполагане на сирийски правителствени сили в северозападния регион на Сирия Африн, заяви днес турският президент Реджеп Тайип Ердоган, цитиран от Ройтерс и БТА. Ердоган каза това ден след като разговаря по телефона със своите колеги от Русия и Иран. Той говори пред репортери след реч в парламента в Анкара. Вчера Турция предупреди, че ще се конфронтира със сирийските правителствени сили, ако те навлязат в района на Африн, за да помогнат на кюрдските Сили за защита на народа (СЗН) да окажат съпротива на турската военна офанзива. Предупреждението бе направено по повод появили се по-рано твърдения за постигнато споразумение между Дамаск и СЗН в тази посока.", "date": "2018.02.20", "title": "Ердоган: Турция попречи на разполагане на сирийски правителствени сили в Африн"}
{"url": "https://www.24chasa.bg/novini/article/6726842", "text": "Майка на тригодишни близнаци от Пловдив е в ареста, след като ги преби жестоко. Момченцето и момиченцето са приети по спешност в университетската болница \"Св. Георги\". Шефът на полицията старши комисар Атанас Илков заяви пред Нова тв, че момченцето е с тежък кръвоизлив в мозъка и опасност за живота. Направена му е операция. Сестричката му е цялата в синини. Двете деца са били недохранени. Пред разследващите майката отрекла да е упражнявала физическо насилие. Тя твърдяла, че гипсова картина е паднала върху главата на момченцето. Жената е била задържана снощи, когато е била пияна. Жилището е запечатано от полицията. Случаят е докладван в прокуратурата.  Оттам обясниха, че наблюдават досъдебното производство срещу майката за липса на грижи и надзор. Извършен е оглед на местопрестъплението, разпитват се свидетели. Предстои съдебно-медицинска експертиза да установи вида и механизма на нанесените телесни повреди.", "date": "2018.02.20", "title": "Майка преби жестоко 3-годишните си близнаци в Пловдив, при ареста била пияна"}
{"url": "https://www.24chasa.bg/novini/article/6726721", "text": "Изпълнителният директор на Нова тв Дидие Щосел, който продаде и своите 5 % от групата на компанията на Петр Келнер, е изпратил обръщение до работещите в телевизията след обявяването на сделката с чешкия милиардер за 185 млн. евро. В своя мейл Щосел информира екипа че PPF Group, инвестиционната компания, контролирана от чешкия предприемач Петр Келнер, е подписала споразумение за придобиване на 100% от Nova Group. Очакваме това придобиване да приключи до няколко месеца след регулаторни одобрения. За мен е голямо удоволствие да приветствам PPF като нашия нов инвеститор и с нетърпение очаквам да работя с тях в бъдеще, за да продължим да развиваме бизнеса си и да ускорим още повече цифровата му трансформация, пише Щосел. Той прилага и цитат на Робърт Севела, инвестиционен директор на PPF: \"PPF е много доволна от подписаното споразумение за придобиването на Nova Group. Ние сме много развълнувани от перспективите за растеж на бизнеса и неговата цифрова трансформация. Очакваме с нетърпение да работим с Дидие и целия екип, за да направим Nova още по-успешна в бъдеще.\" С най-добри пожелания, Дидие - е подписан мейлът Силва Зурлева, член на борда на директорите заяви, че екипът ще продължи да спазва и работи по високите професионални стандарти, които са практика за медията.", "date": "2018.02.20", "title": "Дидие Щосел: Приветствам новия инвеститор, чакам го с нетърпение"}
{"url": "https://www.24chasa.bg/novini/article/6726867", "text": "Иван Костов разкритикува остро доклада на Българската академия на науките /БАН/ относно изграждането на АЕЦ \"Белене\". Бившият премиер участва в дискусия в Народното събрание за осъществимостта на ядрената централа. Костов прочете становище на Център за анализи и управление на рискове /ЦАУР/ към Нов български университет. Той бе категоричен, че не съществува нито вътрешно търсене, нито значим експортен потенциал, който да оправдае изграждането на нова ядрена централа. От друга страна цените на алтернативните източници на генерация, на микса и борсовите цени, правят този проект нежизнеспособен дори при оптимистичните оценки от доклада на БАН, предаде БТА. Бившият премиер подчерта, че заключението на ЦАУР е, че не трябва да се вземат предвид изводите от доклада на БАН. По думите му в доклада на БАН липсва завършеност, оценка на риска, на сценариите и техните комбинации, което създава основа за недопустими спекулации при изводите. \"Аргументите за заключенията се извличат от бройките комбинации, а не от тяхната реалистичност\", добави Иван Костов. Той допълни, че в становището на ЦАУР е посочено, че има много ниска вероятност да се осъществят голяма част от сценариите, посочени в доклада на БАН.", "date": "2018.02.20", "title": "Иван Костов разкритикува остро доклада на БАН за изграждането на АЕЦ \"Белене\""}
{"url": "https://www.24chasa.bg/novini/article/6726863", "text": "България ще участва с три иновационни хъба в рамките на проекта на Европейската комисия \"Smart Factories in new EU Member States\", съобщи БТА. Формалният старт на инициативата е бил даден в София от заместник-министъра на икономиката Александър Манолев, който е участвал в откриващата конференция по проекта, съобщиха от министерството. В рамките на проекта одобрените дигитални иновационни хъбове ще се възползват безвъзмездно от професионалните услуги на \"Прайсуотърхаус Купърс\" и Европейската комисия. Основната цел е да се осигури по-голям достъп на малките и средните предприятия до експертно знание в областта на технологиите, инструменти за развитие и тестване на дигитални технологии, както и услуги, свързани с финанси и иновации. Близо 140 кандидата от Централна и Източна Европа са се състезавали да попаднат във финалния списък от 34 хъба по проекта. По думите на Манолев България разполага с най-бързо развиващия се ИКТ сектор в Югоизточна Европа. Дейностите в областта на информационните технологии формират над 30 на сто от производството и над 40 на сто от добавената стойност в сектора \"Създаване и разпространение на информация и творчески продукти; далекосъобщения\", а дейността Информационни услуги формира около 5 на сто от производството и 6 на сто от добавената стойност в сектора, е станало известно от неговото изказване. \"Средният брой на заетите в областта на информационните технологии за периода януари-септември 2017 г. е над 51 хил. души и нараства със 7 на сто спрямо предходната година\", е допълнил Александър Манолев. Той е цитирал и данни, според които заетите в сектора растат средно с 9 на сто на година, което показва и устойчив ръст. Икономическият заместник-министър е посочил част от предимствата, които страната ни има в областта на ИКТ и е акцентирал на важността на комплексни инициативи като \"Индустрия 4.0\" за насърчаване на процеса на дигитализация. \"Тя трябва да обхване колкото се може повече сектори на икономиката, а ключът към всяка цифрова трансформация са хората, които ще трябва да я осъществят\", е допълнил още Александър Манолев.", "date": "2018.02.20", "title": "3 иновационни хъба от България избрани за участие в проект на Еврокомисията"}
{"url": "https://www.24chasa.bg/novini/article/6726895", "text": "Работното посещение на канцлера на Австрия Себастиан Курц в България ще се състои на 15 март. Това е било договорено след консултации с двамата правителствени ръководители, след като визитата, планирана за днес, беше отложена поради внезапно възникнали здравословни причини, съобщиха от пресслужбата на кабинета. Премиерът Бойко Борисов и канцлерът Курц ще обсъдят при срещата си задълбочаването на двустранните отношения, както и сътрудничеството в рамките на ЕС с фокус върху приемствеността между Българското председателство на Съвета на ЕС и Австрийското, което започва от 1 юли.", "date": "2018.02.20", "title": "Себастиан Курц ще посети България на 15 март"}
{"url": "https://www.24chasa.bg/novini/article/6726906", "text": "Трийсетгодишна жена почина в инфекциозната клиника в Белград от усложнения, предизвикани от морбили, и това е петата жертва на морбили в Сърбия, съобщиха за Танюг в сръбското министерство на здравеопазването. Досега трима души са починали в Белград и двама - в Клиничния център в Ниш - момче на две години и родилка, предава БТА. По данни на Института за обществено здравеопазване \"Д-р Милан Йованович Батут\" от началото на епидемията в Сърбия са регистрирани 2280 случая на морбили. Най-малкият пациент с морбили е на 15 дни, а най-възрастният - на 65 години. Най-много заболели са във възрастовите групи под пет години и над 30 години. Огромен процент от заболелите - 94 процента не са били ваксинирани, не са били реваксинирани или са с неизвестен имунизационен статут.", "date": "2018.02.20", "title": "30-годишна почина в Белград след усложнения от морбили"}
{"url": "https://www.24chasa.bg/novini/article/6726912", "text": "Нова центристка и анти-Брекзит политическа партия \"Обновление\" (Renew) се роди вчера във Великобритания, вдъхновена от \"Република, напред!\" (En Marche) на френския президент Еманюел Макрон, предаде БТА.  Новата формация афишира амбицията да спре Брекзит и да вдъхне съживи центъра в британската политика, възползвайки се от общественото мнение, което според оценката й е малко по-благосклонно към оставането в ЕС. \"Апетитът за нова партия е колосален\", заяви на пресконференция Джеймс Кларк, един от тримата лидери на \"Обновление\". И управляващата Консервативна партия, и лейбъристката опозиция обещаха да зачитат резултата от референдума от 23 юни 2016 г., който с 52 на сто от гласовете реши великобритания да напусне ЕС. Третата британска формация, еврофилите Либерал-демократи, не успя да се възползва от настроенията против Брекзит сред част от населението. \"Обновление\" иска да бъде \"платформа за хората, които се смятат за политически необвързани и се чувстват пренебрегнати\", добави Кларк. Партията е вдъхновена директно от \"Република, напред!\", основана от Еманюел Макрон. Тя е получила неофициални съвети от движението, пласирано в центъра на френската \"политическа шахматна дъска\", основано през април 2016 г. Малко повече от година по-късно това движение стана големият победител на парламентарните избори след избирането на лидера му за президент. \"Няма формална връзка между \"Обновление\" и \"Република, напред!\", но това, което се опитваме да реализираме, не е толкова далече от това, което Макрон постигна във Франция\", обясни Кларк пред АФП. \"Г-н Макрон показа, че е възможно за кратко време да се направи нещо изключително\", добави той. \"Бихме искали да ни възприемат като различни от традиционните политически партии. Нито лява, нито дясна, \"Обновление\" иска да пусне корени в празната ниша в центъра на британската политика\", продължи Кларк. Партията твърди, че вече може да издигне над 300 кандидати на следващите парламентарни избори, предвидени за 2022 г., които обаче може да се състоят и по-рано поради слабостта на консервативния премиер Тереза Мей, чието правителство е разединено. Партията предвижда 650 кандидати, излезли от гражданското общество, за всеки избирателен район в страната. \"Многобройни кандидати са готови да се самофинансират. Ние имаме съвсем скромни приходи, изващи от шепа дарители\", заяви Кларк. За да формулира програмата си, \"Обновление\" инициира през февруари голяма акция \"от врата на врата\", за да проучи общественото мнение на терен. \"Обновление\" е основана от бившия финансист Крис Коглан преди общите избори през юни 2017 г., на които той се яви като независим кандидат в Южен Лондон, с анти-Брекзит програма. Той се класира четвърти с 1234 гласа. Тя е една от проевропейските инициативи, появили се напоследък в Обединеното кралство, които намират опора в несигурностите на Брекзит и имат за цел да се опитат да спрат процеса на излизане от европейското лоно, който трябва да се реализира на 29 март 2019 г. От последните избори насам проучванията на общественото мнение показват нарастваща подкрепа за оставане в ЕС, без обаче да регистрират радикален обрат. В началото на февруари движенията анти-Брекзит лансираха обща платформа Grassroots Coordinating Group, за да координират усилията си да повлияят на преговорите с Брюксел и дори да се опитат да постигнат нов вот. Тези разнообразни организации представляват общо около 500 000 души и редица депутати. Андрю Адонис, лейбърист, член на Камарата на лордовете, лансира собствена кампания заедно с група младежи, желаещи да спрат Брекзит по демократичен път - \"Нашето бъдеще, нашият избор\" (Our Future Our Choice), а проевропейската организация \"Най-доброто за Британия\" (Best for Britain) получи дарение от около 500 000 паунда (564 000 евро) от американския милиардер Джордж Сорос. \"Обновление\" заявава, че иска да атакува причините, които са подтикнали избирателите да гласуват за Брекзит, и по-конкретно \"дълбокото недоволство от неравенствата\". Партията възнамерява да се застъпи за повишаване на минималната заплата, подобряване на инфраструктурата извън Лондон и строежа на повече достъпни жилища, а също така иска \"да проучи най-добрите начини за управление на имиграцията\" - една от основните теми на кампанията про-Брекзит.", "date": "2018.02.20", "title": "Нова британска анти-Брекзит партия се появи, вдъхновена от Макрон"}
{"url": "https://www.24chasa.bg/novini/article/6726927", "text": "Европейската комисия потвърди днес, че в края на миналата година бившият председател на институцията Жозе Барозу е разговарял с настоящия зам.-председател на ЕК Юрки Катайнен. Първоначално новината бе съобщена тази сутрин в европейски медии, предава БТА. Двамата са разговаряли по въпроси, свързани с търговията и отбраната. Катайнен е съобщил за срещата в следващите 24 часа. Според ЕК в случая законността е била спазена, предвид изискването за \"период на охлаждане\" на бившите еврокомисари. Това е срок, в който прекратилите дейността си комисари нямат право да заемат длъжности в частни дружества, особено без съгласуване с ЕК. До деня на срещата са изминали 36 месеца от края на мандата на Барозу, уточни говорителят. Той отбеляза, че действащите към тази дата правила предвиждаха 18 месеца срок на \"охлаждане\". Доколкото знам, срещата не е била в централата на ЕК в Брюксел, добави говорителят в отговор на въпрос. Той не отговори по същество на въпрос дали е редно срещата да се е състояла в отсъствието на свидетел и на нея да не са водени записки. Говорителят не взе отношение и по нарушеното обещание на Барозу да не лобира в ЕК в новото си качество. Миналата година служители от институциите на ЕС настояха Барозу, който започна работа към американската инвестиционна банка Голдман Сакс, да бъде предаден на Европейския съд. През 2016 г. Барозу пое пост в американската банка. Впоследствие действащият председател на ЕК Жан-Клод Юнкер заяви, че е възразил срещу назначението на Барозу заради приноса на банката в предизвикването на световната икономическа криза. Етичният комитет на ЕК заключи, че макар и неморални, действията на Барозу са законни. Омбудсманът на ЕК също предприе проверка на бившия председател на комисията. /", "date": "2018.02.20", "title": "ЕК потвърди за лобистка среща на Барозу с действащ зам.-председател на институцията"}
{"url": "https://www.24chasa.bg/novini/article/6726900", "text": "Гръцкият журналист, който   е визирал българския президент Румен Радев, а не премиера. Това заяви за \"24 часа\" гръцкият журналист Димос Верикиос. Коментарът е във връзка с посещението на президента Радев в БЮРМ, където той се изказа относно дългогодишния спор между Гърция и Скопие за името \"Македония\". Там българският държавен глава заяви, че бъдещото име на страната не трябва да съдържа географски определения, които да препращат и към територията на България. Тези думи на президента Радев са предизвикали гнева на гръцкия журналист. На въпроса дали би поднесъл извинения за станалата грешка на премиера Борисов, гръцкият журналист отговори \"категорично да\".", "date": "2018.02.20", "title": "Гръцкият журналист, който нападна Борисов, всъщност имал предвид президента Радев"}
{"url": "https://www.24chasa.bg/novini/article/6726921", "text": "Промените, които сме предложили заедно с главния архитект в Закона за устройството и застрояването на Столична община, и се надяваме да бъдат одобрени от Народното събрание, означават защита на зелени площи. Това каза кметът на София Йорданка Фандъкова пред журналисти след като валидира пощенска марка на тема \"София - Европейска столица на спорта\", предава БТА. Фандъкова обясни, че за първи път се въвежда терминология и възможност да се защитят зелените площи на територията на целия град без значение от зоната, за която става дума. Друга промяна, на която тя акцентира е, че високите сгради ще бъдат разрешавани само на определени места, а \"не да никнат като гъби всеки ден, навсякъде в София и ние да нямаме законовия механизъм да реагираме\". Тя отбеляза, че са длъжни да спазват закона, и допълни, че главният архитект е глобяван от съда за неизпълнение на съдебни решения, точно защото търси начин да реши казуси, които са останали от миналото, от вратичките в закона, които съществуват, особено вратичката за ъгловите имоти. Кметът посочи, че нейната цел е да се затвори с промени в закона вратичката за построяване на неограничено високи сгради в т. нар. ъглови терени. Вслушваме се внимателно в исканията на хората, когато те са основателни, когато имаме възможност да реагираме, реагираме, допълни кметът Фандъкова. Тя обясни, че е поискала от кмета на \"Младост\" да предостави различни варианти за решаване на спорните казуси - да може да се обезщетяват собственици, които са законно придобили тези терени, както и да се сложи краен срок за т. нар. възстановяване на земеделски земи в квартали на София. Вече изпращаме всяка преписка до Министерството на земеделието, за да проверим доколко това е актуално и законно искане на собственици, и вече имаме няколко отказа за деактуване, именно, за да можем да спасяваме такива зони, каза тя. Йорданка Фандъкова благодарна на Министерството на транспорта и на \"Български пощи\", за това, че с тази красива марка са се включили в каузата София - европейска столица на спорта. За нас Европейска столица на спорта е не просто спортни събития, а кауза, която събира и спортната общественост на града, и всички граждани на София - малките деца, учениците и възрастните хора, които обичат движението, каза тя. По думите й целта на Столица на спорта е развитие на масовия спорт, на насърчаването на повече хора да се включват в активния начин на живот. Фандъкова посочи, че са организирани близо 200 спортни събития, специално насочени към европейска столица на спорта - както големи, значими спортни прояви, така и масови събития, а също и инвестиции в спортната инфраструктура.", "date": "2018.02.20", "title": "Фандъкова: Високите сгради в София ще са разрешени на някои места, няма да никнат като гъби"}
{"url": "https://www.24chasa.bg/novini/article/6726944", "text": "При взрив в метрото не бързайте да слизате, защото не се знае дали е прекъснато контактното напрежение на релсите. Ако се намирате в тунел, закрийте устата и носа си, легнете на пода и се придържайте към съветите на машинистите. Това са част от съветите за поведение при терористичен акт или заплаха от такъв, включени в Плана за противодействие на тероризма на Столична община. Документът предстои да бъде гласуван от СОС на 22 февруари, вносител е кметът Йорданка Фандъкова. Ако бъдете взет за заложник от въоръжени лица, не им противоречете и спазвайте указанията им. Не се дръжте предизвикателно, последното нещо, което би искал похитителят, е да се наложи да ви убие. Мъртвият заложник не представлява никакъв коз за водене на преговори, обясняват от СО. Препоръката е да се установява контакт с похитителите - да се поиска вода, храна, лекарства, но търпеливо и в никакъв случай да не се засяга достойнството им. Не приемайте подаръци от непознати. На улицата: ако попаднете в тълпа, оставете се тя да ви води, но при удобен случай се откъснете от нея. Разширете ръцете си в лактите, за да може да дишате, ако сте притиснати. Ако сте паднали на земята, опитайте да се изправите, ако не можете, свийте коленете към главата си и прикривайте с ръце главата и тила си. В градския транспорт: при взрив закрийте носа и устата си с дреха и легнете на земята, за да не се задушите. Ако превозното средство, в което се намирате, е превзето от терористи, не ги гледайте в очите и не се вторачвайте в тях. Ако някой от терористите захвърли оръжието си, не го вземайте, защото спецчастите могат да ви помислят за един от терористите. В самолет: дайте на терористите всичко, което ви поискат, приемете тактиката на пасивното съпротивление, не правете резки движения и не повишавайте тон, при стрелба се скрийте зад седалките, не тичайте. Столичният кмет ръководи действията при тероризъм или заплаха на територията на общината, координирано с Националния оперативен щаб. Степените на готовност за реагиране при терористична заплаха за зелена, жълта, оранжева и червена, последната всъщност вече не е готовност, а реагиране. И при оранжева степен съществува информация за реален риск от терористичен акт. При необходимост се въвеждат ограничения за придвижване на гражданите, посещенията на места, където се събират повече от 50 човека, обществения транспорт и др.", "date": "2018.02.20", "title": "Как трябва да се държим при терористичен акт или заплаха от такъв?"}
{"url": "https://www.24chasa.bg/novini/article/6727109", "text": "Депутатът от \"БСП за България\" Елена Йончева обяви, че ще съди Цветан Цветанов за думите му, че е източвала КТБ, предаде БТА.  \"За тази клевета ще потърся своите права в съда\", заяви тя днес на пресконференция. Йончева посочи, че Цветанов има опит в разпространяването на лъжи и на клевети и поради тази причина Европейският съд за правата на човека е осъдил България над шест пъти. Председателят на БСП Корнелия Нинова посочи, че днес Цветанов грубо и необосновано е нападнал Елена Йончева. \"Това се прави заради нейните действия и политика по разкриване на една от най-големите корупционни сделки на правителството на ГЕРБ - тази с оградата\", коментира Нинова. \"Ели има пълната ни подкрепа и политическа, и колегиална като депутати\", заяви тя. Корнелия Нинова посочи, че на 6 декември м.г. главният прокурор Сотир Цацаров е заявил пред правната комисия, че в резултат на сигнала на Елена Йончева и депутати от БСП има доклад на ДАНС за оградата по границата. Тя посочи, че в доклада се казва, че има завишение на проектната стойност в сравнение с пазарните цени на оградата и неосъществен контрол от възложителя. Нинова отбеляза, че на 6 декември главният прокурор е заявил, че предстои буквално в рамките на седмица наблюдаващият прокурор от специализираната прокуратура да вземе решение на основата на тези данни дали да образува наказателно производство. \"Поискахме с писмо от главния прокурор да ни информира докъде е стигнала проверката и за съжаление нямаме отговор. Затова питаме главния прокурор какво се случва, защо не ни се отговаря, прикрива ли се нещо\", каза лидерът на БСП. Елена Йончева отбеляза, че в продължение на десет дни настояват прокуратурата да им предостави доклада на ДАНС за оградата. Този доклад на ДАНС е разгромяващ и настояваме прокуратурата да образува дело, каза тя. Защо до този момент това дело не е образувано, попита още Йончева.", "date": "2018.02.20", "title": "Елена Йончева ще съди Цветан Цветанов за клевета заради КТБ"}
{"url": "https://www.24chasa.bg/novini/article/6727120", "text": "Средно 57% от българската общественост споделя цялостна положителна представа за Европейския съюз и близо половината от българите (47%) оценяват посоката на развитие на ЕС като правилна. Това сочат резултатите от последното допитване „Евробарометър“, проведено по поръчка на Европейската комисия, предава  . 57% от българите имат положителна представа за ЕС, което ни нарежда на едно от водещите места по този индикатор, заедно с Ирландия, Люксембург и Португалия. Едва 14% от нашите съграждани имат отрицателна представа за Съюза, а една четвърт са с неутрална нагласа. За 80% от българите Европейският съюз е модерен, демократичен (75%) и прогресивен (67%). Оценките на българите по отношение на различните приоритети на ЕС до 2020г. съвпадат със средноевропейските, като те са оценени като подходящи, точно такива, каквито следва да бъдат – нито твърде скромни, нито твърде амбициозни. Най-висока подкрепа българите заявяват по приоритета, свързан със заетостта – до 2020 г. ¾ от хората в активна трудова възраст да имат работа. На второ място по подкрепа е образователната цел – намаляване на дела на младите българи, напускащи училище без никаква квалификация до 10%. В България общественото мнение е положително настроено (75%) към сътрудничеството и изработването на обща политика в областта на отбраната и сигурността на държавите-членки на Европейския съюз, също обща към идеята за европейска политика за миграцията (68%) и обща външна политика (66%). Няма полярност в мненията на българското общество относно състоянието на европейската икономика. Мнозинството (61%) го определя като добро. Подобна висока оценка силно контрастира с мнението за състоянието на националната ни икономика, за която положителна оценка споделят едва 18% от българите. Над две трети считат, че ЕС разполага с достатъчно власт и средства, за да защитава икономическите интереси на Европа в световната икономика.", "date": "2018.02.20", "title": "Евробарометър: 57% от българите положителни с положителна представа за ЕС"}
{"url": "https://www.24chasa.bg/novini/article/6727128", "text": "\"Заставаме зад Валери Жаблянов, не смятаме, че той трябва да си даде оставката като заместник-председател на НС, но ако това стане – няма да предлагаме друг кандидат за неговото място в парламента“. Това заяви лидерът на БСП Корнелия Нинова, цитирана от  ГЕРБ поиска оставката на Жаблянов от поста заместник-председател на Народното събрание миналата седмица, припомня БГНЕС. Причината е, че той е авторът на фразата, поместена в официална позиция на БСП, според която „Народният съд“ е „необходимо и неизбежно правосъдие“. На 15 февруари на извънредно заседание на ИБ на БСП с ръководството на парламентарната група бе решено, че БСП не приема искането за оставка на Валери Жаблянов като заместник-председател на НС. Въпреки че гледната точка на Жаблянов беше премахната от официалната позиция на БСП, но предизвика вълна от възмущение. Съюзът на репресираните от комунистическия режим поиска публично извинение от заместник-председателя на НС.", "date": "2018.02.20", "title": "Нинова: Ако махнат Жаблянов, няма да дадем друг зам.-шеф на парламента"}
{"url": "https://www.24chasa.bg/novini/article/6727134", "text": "\"Ако искаме Европа да диктува новите тенденции, трябва да инвестираме в човешкия капитал. 75% от най-бързо развиващите се професии изискват STEM умения, а само 25% от учителите са подготвени с дигитални умения.“, заяви българският евродепутат от ГЕРБ/ЕНП Ева Майдел по време на третото издание на конференцията на високо равнище „Мастърс ъф Диджитал“. Това съобщиха от пресцентъра на ГЕРБ. Ева Майдел (ГЕРБ/ЕНП) бе сред основните говорители в панела „Как да укрепим дигиталния растеж и развитието на стартъпи“. Панелистите сред които бяха изпълнителни мениджъри на Оракъл, Битком и Гугъл, се обединиха около идеята, че е необходима по-голяма координация между големите корпорации и стартиращите компании. „Обменът на знание и експертиза трябва да е лесен и достъпен за всеки, който желае да развие бизнес идея“, заяви българският евродепутат от ГЕРБ/ЕНП Ева Майдел. Форумът, организиран от една от най-големите търговски и бизнес асоциации „ДиджиталЮроп“, бе открит от Комисаря, отговарящ за въпросите за цифровата икономика и общество, Мария Габриел. Конференцията има за цел да идентифицира основните проблеми пред малките и средни предприятия и дигиталната икономика, като събере на едно място политици, представители на бизнеса и неправителствен сектор. „Над 90% от европейските компании са МСП. Европа не може да си позволи да неглижира техните проблеми. Необходимо е да работим за свободно движение на данни, оптимизирането на единния вътрешен пазар на ЕС и за улесняване на трансграничните услуги“, коментира евродепутатът Ева Майдел (ГЕРБ/ЕНП).", "date": "2018.02.20", "title": "Ева Майдел: Само 25% от учителите са с дигитални умения"}
{"url": "https://www.24chasa.bg/novini/article/6727136", "text": "На 21 февруари, сряда, от 10.00 часа на „Дондуков“ 2, държавният глава Румен Радев ще се срещне с министъра на външните работи на Кралство Саудитска Арабия Адел бин Ахмед ал-Джубейр. Това съобщиха от прессекретариата на президента.                                                                                                                                                                                                                                                                                                                       ", "date": "2018.02.20", "title": "Президентът Радев се среща утре с външния министър на Саудитска Арабия"}
{"url": "https://www.24chasa.bg/novini/article/6727123", "text": "Бившият кмет на Хасково и настоящ председател на общинската организация на БСП Атанас Василев е бил задържан в събота за шофиране в нетрезво състояние,  Това потвърди пред местните медии самият Василев. Той обясни, че в събота вечерта се е качил в служебната кола, само за да я премести на по-светло място до “Червената къща”. „Имаше документи в нея и исках да я паркирам на по-безопасно място в района на Червената къща (клуба на БСП в Хасково)“, каза лидерът на социалистите в Хасково. По думите му, преди това бил пил една ракия. Полицията обаче имала акция в същия момент и като видели колата със софийска регистрация го спрели и проверили за алкохол. Дрегерът показал 1.49 промила. Атанас Василев призна грешката си, като посочи, че по принцип не си позволява да прекалява с алкохола, защото има здравословен проблем. “Сега ще ми вземат книжката за известен период, но законът е за всички”, допълни лидерът на БСП-Хасково.", "date": "2018.02.20", "title": "Хванаха председателя на БСП-Хасково с 1,49 промила алкохол зад волана"}
{"url": "https://www.24chasa.bg/novini/article/6727142", "text": "Председателят на Народното събрание Цвета Караянчева разговаря с българския еврокомисар, отговарящ за цифровата икономика и цифровото общество Мария Габриел. Работната среща се проведе в сградата на Европейската комисия в Брюксел. По време на разговора председателят на парламента и еврокомисарят оцениха високо основния приоритет на Българското председателство – европейската перспектива пред Западните Балкани. Цвета Караянчева и Мария Габриел се обединиха около извода, че страните от региона трябва да бъдат оценявани според усилията, които полагат, и реформите, които реализират. Европейската перспектива пред страните от Западните Балкани е допълнителна гаранция за сигурността както в региона, така и в цяла Европа, бе споделено на разговора. Българският еврокомисар оцени високо предстоящата среща в България, посветена на парламентарния контрол върху работата на Европол. Мария Габриел подчерта, че за нея ще бъде удоволствие да се включи в работата на форума заедно с еврокомисаря, отговарящ за Съюза на сигурност Джулиан Кинг. Цвета Караянчева поздрави българския еврокомисар за успешната й работа в сферата на цифровата икономика и цифровото общество. Мария Габриел подчерта необходимостта от повече средства в следващата многогодишна финансова рамка в частта за дигитализация и постави основен акцент върху цифровите умения, киберсигурността и суперкомпютрите.", "date": "2018.02.20", "title": "Караянчева и Мария Габриел са съгласни, че страните от Западните Балкани трябва да бъдат оценявани според усилията"}
{"url": "https://www.24chasa.bg/novini/article/6727157", "text": "Руският външен министър Сергей Лавров заяви днес, че ситуацията в сирийския район Африн може да бъде решена чрез пряк диалог между Дамаск и Анкара, съобщава Ройтерс, позовавайки се на агенция Интерфакс, предаде БТА. Водените от Турция сили ще започнат обсада на града в близките дни в рамките на операцията на Анкара за прочистване на района от кюрдската милиция Сили за защита на народа, съобщи турският президент Реджеп Тайип Ердоган. Ердоган посочи, че разполагането на сирийски правителствени сили в района е било осуетено от Турция след преговори с руския президент Владимир Путин.", "date": "2018.02.20", "title": "Лавров призова за преки преговори между Сирия и Турция за Африн"}
{"url": "https://www.24chasa.bg/novini/article/6727155", "text": "Италианските разузнавателни служби заявиха в разпространен днес годишен доклад, че в Италия има \"конкретна и настояща\" опасност от джихадистки нападения, съобщи агенция АНСА, цитирана от БТА. Според доклада Италия е \"подложена на враждебна пропагандна дейност от Даеш и на нейна територия продължава да има радикализирани хора\". В документа се изтъква \"опасността, идваща от местни терористи, движени от самостоятелни подбуди и източници на вдъхновение или направлявани от \"терористични ръководители\". Разузнавателните служби заявяват, че Италия би трябвало да внимава за прикрити кампании за оказване на влияние върху изборите на 4 март. Според тях \"има нарастваща заплаха\" и \"може да има кибератаки за повлияване на избора на гражданите\".", "date": "2018.02.20", "title": "Италия предупреди за реална опасност от терористични нападения в страната"}
{"url": "https://www.24chasa.bg/novini/article/6712058", "text": "От 20 до 22 февруари един от най-значимите колежи за мода, изкуство и дизайн в Европа   ще проведе презентации и творчески семинари в София, Варна и Пловдив, както следва: •  – 20 февруари, х-л „Маринела“ /бивш „Кемпински“/, 18:30 часа •   – 21 февруари, х-л „Димят“, 18:30 часа •   – 22 февруари, х-л „Тримонциум“, 18.30 часа  е сред водещите образователни институции в сферата на модата, дизайна, визуалните изкуства и комуникации в Европа, като предлага едни от най-всеобхватните програми на английски, италиански и испански език. Можете да се обучавате в бакалавърски и магистърски програми, мастър курсове, едногодишни специализации и летни курсове. Сред най-атрактивните специалности са:  .  ще представят колежа, неговите програми, възможностите за стипендии и кариерно развитие. За тези, които се интересуват от бакалавърски програми с креативна насоченост, ще се проведат и   с лектор   (Michele Giacopuzzi) – преподавател в магистърската програма на IED „Дизайн – стратегия, иновация и продукти“. Целта е участниците да се докоснат до италианския подход на преподаване в една творческа среда, която ще ги провокира да мислят креативно, да работят в групи и да представят индивидуални идеи по теми, свързани с дизайна. По време на обучението си студентите работят върху реални проекти на водещи бизнес-организации, което значително улеснява навлизането им в професионалния живот. Ежегодно близо 100 компании, сред които   и др., участват с различни активности в академичната подготовка. От 2016г. в IED успешно се прилага   на база семейни доходи за бакалвърски програми, което прави института много по-достъпен за българските кандидат-студенти.", "date": "2018.02.20", "title": "Презентации и творчески семинар на Istituto Europeo di Design"}
{"url": "https://www.24chasa.bg/novini/article/6727104", "text": "Иванка извеждаше на разходка кучето, но не и близнаците си. Никога не сме ги виждали, което е изключително странно. Това заявиха пред \"24 часа\" съседи на 38-годишната жена, която е арестувана, след като децата й бяха приети снощи по спешност в университетската болница \"Св. Георги\" в Пловдив. Те са на 3 г., но били толкова мършави, че медиците останали шокирани, когато ги видели. По тялото на малката Габриела имало синини, а братчето й Стефан бил с тежък мозъчен кръвоизлив. Извършена му е животоспасяваща операция. Според разследващите най-вероятно майката е пребила сина и дъщеря си. Комшиите твърдят, че Стефанова много пиела. На въпрос, къде са децата й, най-често отговаряла, че ги гледа свекърва й в Стамболийски. Бащата на близнаците бил строител, преди няколко месеца заминал за Германия. ", "date": "2018.02.20", "title": "Съседите на пребитите близначета: Майка им разхождаше кучето, но не и децата (снимки)"}
{"url": "https://www.24chasa.bg/novini/article/6727167", "text": "Половината от страните-членки на ЕС са се възползвали от финансирането чрез Общата селскостопанска политика (ОСП) за значително намаляване на бедността и за създаване на по-високи доходи от земеделие, докато други държави изостават, сочи последното изследване на Световната банка, поместено в сайта на организацията, предава БТА. Докладът, озаглавен \"Осмисляне на ОСП\", разглежда въпроса как новите инвестиции и услуги в селското стопанство, подкрепени от знаковата обща селскостопанска политика на ЕС, могат да намалят бедността и да преобразуват селското стопанство в сектор, който може да осигури по-добре платени работни места за тези, които обработват земята. Унгария, Словакия, Естония, Дания и Холандия са примери за страни членки, които успешно са осъвременили селскостопанските си сектори чрез предоставянето на консултантски услуги, пътища, защитени права за собственост и достъп до образование и здравни услуги в селските райони. Други - като България, Португалия, Румъния, Словения и Гърция, все още има какво да направят, за да намалят бедността и да осигурят работа в селското стопанство с добро заплащане. Тези държави могат да постигнат това чрез подобряване на общата рамка на селскостопанския сектор, което ще подобри и резултатите от финансовите инвестиции, направени по линия на ОСП. Оставащите други страни членки на ЕС като цяло също може да бъдат класифицирани в тези две категории Ц постигнали успешна трансформация или изоставащи. \"Селското стопанство и бедността в половината от държавите членки на ЕС вече не вървят ръка за ръка. Разликата в доходите между селското стопанство и други сектори от икономиката видимо намалява, а в някои държави като Холандия например работата в селското стопанство може да е заплатена по-добре от тази в други сектори \", казва Аруп Банержи, регионален директор на Световната банка за страните от Европейския съюз. \"Днес около половината от страните членки на ЕС признават, че селското стопанство може да даде тласък на общия просперитет, докато в другата половина все още трябва да се работи, за да се гарантират базовите условия, необходими за постигане на структурни промени.\" Докладът на Световната банка показва, че общата селскостопанска политика на ЕС има отношение към подобряване на условията на труд в земеделието. Необвързаните директни плащания - годишните плащания на база размер на земеделска земя, която производителят използва - и съфинансирането на инвестиции в стопанствата имат съществено значение за подобрението на сектора. Например, в по-новите страни членки нарастването на производителността на труда е от 3,1 на сто до 4,7 на сто на година при 10 на сто увеличение на този вид разходи по линия на общата селскостопанска политика. Все пак има някои категории субсидии - известни като обвързващи плащания, които възнаграждават фермерите за производство на определена култура или определен добитък - за които докладът не може да намери пряка връзка с нарастване на просперитета. В миналото тези обвързващи плащания са довели до крайно свръхпроизводство и ценово изкривяване на световните пазари. \"Някои държави се опитват да тичат, преди да могат да ходят, чрез налагане на плащания на земеделските производители, които не разполагат с необходимата инфраструктура за ефективно предлагане на своите продукти на пазара или за най-доброто използване на инвестициите си\", каза Рожие ван ден Бринк, водещ икономист в Световната банка. \"Въпреки това процесите, които са възприети благодарение на ОСП, са впечатляващи. ОСП има много широка мрежа и тя достига до земеделските производители във всяко далечно кътче на ЕС. Поради това, подобрения в ОСП според препоръките, изложени в нашия доклад, допълнително ще засилят ролята на политиката като мощен инструмент за структурна трансформация.\" В доклада се изтъква, че занапред мониторингът на средствата от ОСП трябва да се съсредоточи върху постигането на видими резултати, вместо въвеждане на объркващи бюрократични процеси. Това също така ще насърчи съфинансиране от частни инвестиции в проекти, подкрепени от ОСП, които са в интерес на обществото като например екологични практики, биологично земеделие и хуманно отношение към животните.", "date": "2018.02.20", "title": "Световната банка: Земеделието създава работни места с високи доходи само в половината ЕС"}
{"url": "https://www.24chasa.bg/novini/article/6727393", "text": "Министърът на правосъдието на Турция съобщи, че правителството обмисля въвеждане на химическа кастрация за педофили след няколко случая на сексуални нападения над деца, предаде Асошиейтед прес, цитиран от БТА.  Абдюлхамит Гюл заяви днес, че се обмисля мярка, според която съдът ще взема решения за предписване на лекарства, които да \"елиминират\" сексуалния нагон на осъдени за сексуални нападения над непълнолетни. Гюл направи това съобщение, след като вчера правителството реши да създаде комисия за борба със сексуалните злоупотреби с деца. По-рано този месец 20-годишен мъж бе арестуван по обвинение в изнасилване на тригодишно момиченце по време на сватба, което предизвика масово възмущение. Президентът Реджеп Тайип Ердоган описа днес тези случаи като \"динамит, който ще накара нашето общество да рухне\".", "date": "2018.02.20", "title": "Турция обмисля химическа кастрация за педофили"}
{"url": "https://www.24chasa.bg/novini/article/6727403", "text": "Руската комунистическа партия осъди водената според нея от Кремъл \"клеветническа кампания\" в проправителствените медии срещу нейния кандидат за президент на изборите на 18 март, който е на второ място в допитванията, но с огромна разлика след Владимир Путин, предаде Франс прес. \"Властта трябва да смълчи развихрилите се в руските медии клеветници и да даде свободен избор на гражданите\", заявява историческият лидер на РКП Генадий Зюганов в открито писмо до Владимир Путин. Кандидат-президентът на комунистите Павел Грудинин от няколко седмици е подложен на силно отрицателно отразяване в прокремълските медии, които го обвиняват например в притежаване на банкови сметки и недвижими имоти в чужбина. Според държавния институт ВЦИОМ бизнесменът Грудинин е подкрепян от 7 процента от избирателите, но е далеч от Владимир Путин, който е с около 70 процента. Според РКП, която говори за \"организирана от държавата клеветническа кампания\", над 60 процента от споменаванията на Грудинин в медиите от януари досега са с отрицателна насока. Тази оценка се споделя от цитирани от в. \"Ведомости\" експерти, според които комунистическият кандидат е обект на безпрецедентни нападки в прокремълските медии от началото на предизборната кампания. 57-годишният Павел Грудинин е директор на стопанството за плодове и млечни продукти \"Совхоз Ленин\" в предградие на Москва. Макар и да критикува някои политически решения на правителството и да възхвалява Сталин, той никога не е критикувал лично Путин, когото е подкрепял в миналото. Според политическия анализатор Константин Калачов \"Кремъл се бои от евентуален успех на Грудинин\". \"Властта не иска Грудинин да напуска отредената за комунистите зона, защото възходът му би поставил под въпрос безусловната подкрепа на руснаците за Владимир Путин\", каза той. Анализаторът все пак не изключва кампанията по очерняне на репутацията на комунистическия кандидат-президент \"да има за цел да го превърне в същински опозиционер, за да се превърнат тези предрешени избори в истински вот\".", "date": "2018.02.20", "title": "Руските комунисти: Кремъл води кампания срещу кандидат президента Грудинин"}
{"url": "https://www.24chasa.bg/novini/article/6727457", "text": "Нови правила за отпускане на помощни средства и медицински изделия за хората с увреждания. Заради открити злоупотреби държавата ще превежда парите директно на търговците, вместо на хората в нужда, предаде  За да получат парите обаче търговците ще трябва да представят редица документи, включително гаранционна карта и техническа спецификация на изделието, както и протоколи, че реално са ги дали на хората. Държавата ще плаща специални помощни средства и инвалидни колички за деца с увреждания, но ще намали сумите, които отпуска за друг тип изделия. Причината – търговци ги предлагали на хората с увреждания на нереално високи цени.", "date": "2018.02.20", "title": "Нови правила за отпускане на помощни средства за хората с увреждания"}
{"url": "https://www.24chasa.bg/novini/article/6727472", "text": "Фирма със седалище в ОАЕ представи първото мляко на прах за бебета, произведено на основата на камилско мляко и предназначено за пеленачета, които са алергични към кравето мляко, предаде Франс прес, цитирана от БТА. Продуктът Camelicious, произведен от Emirates Industry for Camel Milk and Products (Емирейтс индъстри фор кемъл милк енд продъктс), бе представен на международното изложение за храни и напитки от 18 до 22 февруари в Дубай. Камилското мляко векове наред е било основна храна за бедуините в Персийския залив, които и днес го включват в хранителния си режим.", "date": "2018.02.20", "title": "Фирма представи камилско мляко на прах за бебета"}
{"url": "https://www.24chasa.bg/novini/article/6727495", "text": "Искането за отстраняване на Валери Жаблянов като зам.-председател на Народното събрание е вече в деловодството. 81 депутати от ГЕРБ и \"Обединени патриоти\" са подписани под него. Първият подпис е на лидера на депутатите на най-голямата партия Цветан Цветанов. Точката е първа в дневния ред на утрешното заседание. За да бъде отстранен зам.-шеф на парламента, са нужни гласовете на половината от присъстващите депутати, плюс един. Червеният картон за Жаблянов е заради реабилитацията на Народния съд.", "date": "2018.02.20", "title": "Внесоха в деловодството на НС искането за отстраняването на Жаблянов"}
{"url": "https://www.24chasa.bg/novini/article/6727516", "text": "Държавен фонд „Земеделие“ преведе 91 170 646 лева на 32 791 земеделски стопани по мярка 13 „Плащания за райони с природни или други специфични ограничения“ от Програмата за развитие на селските райони (ПРСР) 2014-2020. Изплатената субсидия по подмярка 13.1 (НР1 – „Компенсационни плащания в планински райони“) е в размер на 68 975 673 лева. По подмярка 13.2 (НР2 – „Компенсационни плащания за други райони, засегнати от значителни природни ограничения“) са разплатени 22 194 973 лева. Изчисленията на финансовото подпомагане са извършени на базата на ставки, определени в Наредба 6 от 24.02.2015 г. за прилагане на мярка 13 „Плащания за райони с природни или други специфични ограничения“ от ПРСР 2014-2020. Окончателното изплащане на подпомагането по мярка 13 ще бъде извършено след актуализирането на слой „Площи, допустими за подпомагане“ на базата на подадените възражения и след изясняване принадлежността на констатираните двойно заявени площи за Кампания 2017 г.", "date": "2018.02.20", "title": "Изплатиха над 91 млн. лева за необлагодетелствани райони"}
{"url": "https://www.24chasa.bg/novini/article/6727520", "text": "Скандалите в здравеопазването между министрите и управителите на НЗОК са по-скоро традиция, отколкото изключение. Това каза в предаването пред   бившият министър на здравеопазването д-р Таня Андреева във връзка със скандала с исканата от Владислав Горанов и Кирил Ананиев оставка на управителя на НЗОК проф. Камен Плочев. По думите й в случая конфликтът се е преекспонирал. Това е една неравна битка, която най-често, образно казано, се печели от министъра на здравеопазването, защото той е този, който отговаря за системата на здравеопазването като цяло. Той задава здравните политики и следи те да се изпълняват, допълни тя. „Законодателството е такова, че НЗОК има управител, който осъществява нейната оперативна дейност и се избира от Народното събрание, но над този управител е Надзорният съвет на касата, в който четирима от членовете са представителите на държавата и най-често председателят на този Надзорен съвет е един то заместник-министрите на здравеопазването. Вторият много важен човек е шефът на НАП. Тоест, държавата вкарва своя сериозен кадрови ресурс, за да може да контролира през Надзорния съвет работата и на управителя на Касата, изпълнението на бюджета на НЗОК, изпълнението на Националния рамков договор, бюджетите, които се спускат към районните здравно-осигурителни каси, с които след това се заплаща дейността на извънболничната, болничната дейност”, заяви д-р Андреева.", "date": "2018.02.20", "title": "Д-р Таня Андреева: Скандалите между министри и управители на НЗОК са традиция"}
