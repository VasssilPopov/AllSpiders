{"url": "https://www.24chasa.bg/novini/article/6678669", "text": "Премиерът Бойко Борисов ще присъства на специално събитие по време на Световния икономически форум в Давос - сесия с участието на американския президент Доналд Тръмп, научи “24 часа”. Събитието бе обявено във вторник сутрин без обозначение на каква тема ще говори Тръмп. То ще се състои на 26 януари в късния следобед и сред имената на правителствените ръководители, поканени на срещата, личи името на българския министър-председател. Според официалната програма на българската делегация, в която влизат и министрите Лиляна Павлова и Николина Ангелкова, премиерът Борисов ще участва в среща дискусия “Ускоряване на дългосрочното развитие на Западните Балкани”, която също ще е на 26 януари, но по-рано. Той ще се срещне и с новия изпълнителен директор на форума - норвежеца Борже Бренде, бивш външен министър на Норвегия. Това е първото участие на български премиер в Световния икономически форум в Давос от 13 години. За последен път в качеството си на български премиер там беше Симеон Сакскобургготски през 2005 г. Правителствените ръководители по принцип присъстват в Давос само ако са поканени. Лиляна Павлова ще се срещне с външните министри на 5-6 държави в качеството си на министър на българското европредседателство и ще участва във Форум на младите лидери. По същото време министърът на туризма Николина Ангелкова ще открие български щанд на най-голямото туристическо изложение в Швейцария - “Експо” в Цюрих, в което има над 600 изложители. Мотото му тази година е “Туризъм без бариери”. Борисов и делегацията ще пристигнат в швейцарския курорт на 25 януари следобед. Отделно представители на Министерство на културата вече присъстваха в понеделник на съпътстващата конференция на европейските министри на културата. Очаква се до края на седмицата в Давос да бъде подписана спогодба за сътрудничество между двете културни министерства в случаи на трафик на културни ценности. Основната тема на 48-ата среща на Световния икономически форум в Давос тази година е споделеното бъдеще. Правителствените лидери и над 2000 представители на най-големите корпорации в света ще бистрят бездната между бедни и богати, достъпа до образование, равенството, сигурността на храните и киберсигурността. Ще бъде обсъдено създаването на глобален център за киберсигурност в Женева.", "date": "2018.01.23", "title": "Борисов слуша Тръмп в Давос"}
{"url": "https://www.24chasa.bg/novini/article/6678598", "text": "Автокрадецът Ярослав Димитров-Яро, който през 2015 г. ядоса премиера Бойко Борисов, ще лежи 1 г. в затвора заради задигнато ауди и блъсната патрулка. Апашът се е споразумял със Софийската районна прокуратура, съобщиха оттам. “Ауди А6” е било откраднато през март 2015 г. от паркинг в столичния кв. “Бъкстон”. Яро го отворил със специален чип. Димитров подкарал автомобила, но бил пресрещнат от полицаи, които го дебнели. Той опитал да избяга, като се блъснал в една от патрулките, но бързо бил задържан. Няколко месеца след този опит за кражба Яро завзе вестникарските заглавия. През август столичанинът Делян Лилов пусна запис от камери в интернет как мъж с шапка - вероятно Яро, краде ауди и беемве от подземен паркинг в кв. “Манастирски ливади”. Оказа се, че по същото време Димитров трябвало да е под домашен арест по дело за кражба на кола в Словения. Това вбеси премиера Борисов. Заради “подвизите” в чужбина Яро бе осъден на 3 г. затвор в началото на 2016 г. Част от присъдата му бе приспадната, защото лежал в ареста. В началото на юли 2017 г. е пуснат предсрочно, въпреки че му оставаше да лежи 9 месеца. Той трябваше и да се среща с пробационен служител. Още следващия месец Яро отново попадна в светлината на прожекторите. Тогава камера на дома му в с. Герман засне колата, с която бе отвлечен Адриан Златков. Срещу кримигероя още се води делото за кражбата, ядосала премиера. На първа инстанция той е получил 6 г. затвор.", "date": "2018.01.23", "title": "Автокрадецът Яро, който ядоса премиера, влиза пак в затвора (Обзор)"}
{"url": "https://www.24chasa.bg/novini/article/6678664", "text": "В продължение на 6 години - от 2010-а до 2016-а, българинът е намалил със 150 кг произвежданите в домакинството отпадъци. През 2010 г. средно на жител у нас се падали 554 кг битови отпадъци, докато през 2016 г. те са били 404 кг, показват данни на Евростат, публикувани във вторник. Тенденцията в Европейския съюз е същата, но средно за ЕС отделяните битови отпадъци са намалели през това време от 504 на 480 кг на човек годишно. В същото време има държави членки, в които се увеличават - Чехия, Германия, Естония, Хърватия, Латвия, Малта и др. Според последните данни България е на осма позиция по най-малко произвеждани битови отпадъци. На първо място с най-малко генериран боклук на глава от населението е Румъния, следвана от Полша, Чехия, Словакия, Естония, Унгария, Хърватия и България. На противоположния край са предимно по-богатите страни членки като Дания, в която всеки жител е произвел през 2016 г. по 777 кг отпадъци. Следват Малта, Кипър, Германия, Люксембург, Ирландия, Австрия. Средно 47% от битовите отпадъци в ЕС се рециклират или от тях се прави компост. В това отношение най-добро е положението в Германия, където това се прави с 66% от битовите отпадъци. Средно в ЕС 27% от боклука се изгарят, а 25% се депонират.", "date": "2018.01.23", "title": "За 6 години българинът изхвърля със 150 кг по-малко боклуци"}
{"url": "https://www.24chasa.bg/novini/article/6678722", "text": "На Дунав мост Русе – Гюргево всичко е нормално и спокойно, не е имало никакви проблеми, нито големи натрупвания на чакащи автомобили през деня, съобщиха за „24 часа” от Гранична полиция. По-рано читател на \"24 часа\" се обади в редакцията, за да каже, че в Гюргево има 20-километрова опашка от коли. На българска територия най-дълга е била опашката около 17 часа, когато тридесет возила са чакали да преминат на румънска територия. В Гранична полиция нямат информация и за някакви проблеми от румънска страна, или за натрупани опашки около Гюргево. Тъй като шосето към граничния пункт преминава през румънския град, често чакащите возила се изтеглят по-надалеч, за да не смущават живота на Гюргево, припомниха от Гранична полиция. „Дунав мост” е почистен от сняг и обледявания и не създава затруднения на шофьорите. Прз целия ден във вторник, на граничнния пункт от българска страна не е имало голямо натрупване от чакащи автомобили. От Гранична полиция припомниха, че шофьорите предпочитат да прекосят през деня Румъния и вечерта да стигат границата при Гюргево – Русе.", "date": "2018.01.23", "title": "На „Дунав мост” е спокойно, няма опашки от чакащи коли"}
{"url": "https://www.24chasa.bg/novini/article/6678691", "text": "Поне 90% от присъстващите на обсъждането на Истанбулската конвенция се обявиха “против” ратифицирането ѝ. Дебатът в голямата аула на СУ “Св. Кл. Охридски” бе организиран от председателя на Народното събрание Цвета Караянчева. Истанбулската конвенция води до духовна смърт. Това настоя Старозагорският митрополит Киприан. “Тя е средство за насаждане на чужда нам система. Нов превод няма да промени нищо - с gender в оригинала се преследват цели, различни от насилието. Диктатура на природата” - така определи Дядо Киприан документа. След изказването архиереят се прекръсти и напусна мероприятието с останалите представители на Св. синод. След тях в аулата на Алма матер останаха само хоругвите със Спасителя, Богородица с Младенеца и Васил Левски, които митрополитите донесоха. След като митрополитите напуснаха аулата, Светият синод излезе с позиция, че ще се бори активно срещу ратифицирането на конвенцията, която води до “духовна смърт” за народа. Владиците призоваха православния български народ на усърдна молитва срещу документа. Извънредно във всички храмове ще се отслужва молебният канон към Пресвета Богородица. Обръщението да се прочете след светата литургия от църковния амвон на 28 януари - Неделя на митаря и фарисея, решиха от синода. След БПЦ против конвенцията се обявиха и католиците - в лицето на Богдан Пенев, който подчерта, че документът предефинира пола и отнема от семейството отговорността за възпитанието на децата. Против се обявиха и Обединените евангелски църкви в България. Протестантският пастор Румен Борджиев предупреди, че документът представлява Първият адвокат на медсестрите в Либия Владимир Шейтанов, специалист по международно право и дългогодишен служител на МВнР, каза, че международни договори не се приемат под натиск, което е заложено в чл. 7 от закона. “Това е насилие над свободната ни воля. Все повече случаят ми прилича на този с българските евреи през Втората световна война. Имаме международен натиск и абсолютна съпротива на обществото”, настоя Шейтанов. “Обявете за нищожен чл. 3, т. в (за социалния пол). Цецка Цачева е права - не се отменят мъжът и жената, но и не се забранява въвеждането на нови полове”, подчерта юристът Райчин Рачев. И показа чужд документ, признаващ цели 33. - преходна фаза за мъже до 22 г., които нямат хетеро полов контакт. Почти 30% от тях минават през фазата и тя може да стане трайна под влиянието на за смяна на пола. Доходоносен бизнес. Искаме ли с нашите деца да сме част от тази индустрия”, каза Александър Янев. Никола Бонев от фондация “В подкрепа на децата” призовава НС да направи оценка на законодателството и да осигури стриктно спазване на действащите актове. “Против сме въвеждането на нови понятия. Като баща на 3 деца ще мога да съм многодетна майка, ще искам повишение на заплатата и по-ранно пенсиониране. Ще разцъфти хирургията. Конвенцията е троянски кон”, каза Бонев. “Документът е нищожен и няма правна сила - не е гласуван по надлежния ред от Комитета на министрите на СЕ - нито с гласуване, нито с консенсус”, възпротиви се Мадлен Кирчева от Български народен събор. Диана Димова от социален център в Стара Загора напомни през сълзи за убитата от мъжа си Елена. Миналата година 23 жени споделили тази съдба. “Спрете да внушавате, че ние, които сме против конвенцията, сме за насилие на жените”, скочи Лидия Даскалова от Гражданска инициатива на родителите в Пловдив. Омбудсманът Мая Манолова, правосъдният министър Цецка Цачева и ректорът на СУ “Св. Кл. Охридски” усетиха от самото начало напрежението в аулата. В Калифорния след приемането на джендър обучение 27% не потвърждават биологичния си пол. Аз имам дъщеря на 2 г., която скоро ще бъде обхваната от образователната система. Как ще ме компенсира държавата, ако един ден дойде и ми каже: “Мамо, мисля, че съм момче”?” Това попита Силвия Сарафова от “Гражданска инициатива на родителите в Пазарджик”. Боян Захариев от движение “Възраждане” предупреди, че заради конвенцията раждаемостта още ще падне: “Вразумете се, вашите деца и внуци няма да ги има.” Василианна Мерхеб, политолог и председател на “Младежка организация за гражданска алтернатива”, предупреди задочно премиера Бойко Борисов и депутатите, които вече си бяха тръгнали: “Внимавайте, пипнете ли вярата на народа, пипнете ли децата, ние ще въстанем. Цяла България ще въстане.” В желанието си НС да ратифицира конвенцията, Борисов сам клател европредседателството. “Не може да подменяте нашата воля - служите на тези, които сме ви избрали, а не на Брюксел”, “Оправете действащото законодателство”, крещяха хората масово в аулата. Десетки организации са писали срещу конвенцията до НС и до правосъдното министерство. От тази на юристите “Свобода за всеки” предупредиха, че тя подкопава традиционното семейство и определя мъжете като насилници.", "date": "2018.01.23", "title": "И молитви срещу третия пол от утре (Обзор)"}
{"url": "https://www.24chasa.bg/novini/article/6678742", "text": "Съветът за сигурност на ООН се събира тази вечер на открито заседание, на което ще бъде обсъдено положението в Сирия, включително и съобщенията за нова химическа атака в предградие на Дамаск, предаде ТАСС, цитирана от БТА. Заседанието се свиква по инициатива на Русия. По-рано се появиха съобщения за закрито заседание по въпроса утре сутринта. По-рано Асошиейтед прес, позовавайки се на активисти на организацията \"Бели каски\", съобщи, че \"сирийското правителство и предприело в понеделник химическа атака с предполагаемо използване на отровен газ, при което са пострадали около 20 мирни жители\" в предградие на столицата Дамаск, което се контролира от въоръжени опозиционни групировки. Според ливанския тв канал \"Ал Маядин\" най-малко две деца са загинали, а още 30 души са пострадали от отравяне с амониев хлорид в предградието Източна Гута. По информация на телевизията там бил разпространен отровен прах под формата на готварска сол. САЩ вече обвиниха сирийското правителство в извършване на химическа атака и разкритикуваха руските обструкции пред опитите за разследване на ООН на сигнали за химически атаки в Сирия още преди днешната информация да бъде потвърдена от независими източници, отбеляза по-рано Франс прес.", "date": "2018.01.23", "title": "Съветът за сигурност на ООН се събира заради новата химическа атака в Сирия"}
{"url": "https://www.24chasa.bg/novini/article/6678490", "text": "Залата на грандхотел “София” се оказа тясна за желаещите да отдадат почит на жертвите на “острова, който уби свободния човек” - Белене. Там бе представена книгата на Борислав Скорчев “Концлагерът Белене - 1949-1987” (ИК “Сиела”). На премиерата присъстваха президентът Росен Плевнелиев, бившият премиер Филип Димитров, бившия министър на финансите Муравей Радев.", "date": "2018.01.23", "title": "Плевнелиев на премиерата на уникална документална книга за Белене"}
{"url": "https://www.24chasa.bg/novini/article/6678521", "text": "      Това е второ дело, по което той има ефективна присъда, макар и неокончателна. Тя бе постановена в понеделник от състав на Софийския военен съд с председател полк. Цанко Грозев при закрити врата, защото делото е секретно. Заради тежкото наказание военните прокурори поискали мярката за неотклонение на генерала да бъде променена в домашен арест. Те не настоявали за задържането му заради възрастта му - 67 г. “Най-сдържаният, най-хладнокръвният, най-нормалният човек е способен на неразумни действия или на такива, които биха му помогнали да избегне тежки последици, ако види, че нещата се развиват в неблагоприятна посока”, мотивира се един от наблюдаващите прокурори - Елин Алексов. Съдът отхвърлил искането с аргумента, че генералът няма да се укрие. Алексов щял да протестира пред военноапелативния съд. “Това беше много бърз, скоротечен и режисиран процес. Бях осъден единствено и само по показанията на един свидетел. Мисля, че този процес има политически характер. Очевидно е, че трябва да покажем пред международните фактори, пред нашите европейски партньори, че има осъдена знакова фигура”, коментира ген. Киров пред “Фокус”. Наблюдатели на закрития процес обаче коригираха това изявление на бившия шеф на разузнаването. Той не е бил осъден по данни на един свидетел, а ген. Кирчо Киров е бил осъден по данни на втория подсъдим по делото за т.нар пенсии на бивши агенти. Става дума за предоставени документи и изявление на бивш служител на разузнаването, който е получил 3-годишна условна присъда с 5-годишен изпитателен срок по същия процес. Обвинителният акт срещу генерала бе внесен в съда през пролетта на 2017 г. Според него присвояването на тези милиони е станало между 2007 и 2011 г. Още на 1 август 2016 г. “24 часа” първи съобщи за новото обвинение, повдигнато два месеца по-рано. Според прокурорите парите били описани като изплатени “пенсии” на шестима български агенти по света. Разузнавателната им дейност, заради която били изтеглени сумите в евро и долари, приключила обаче още в края на 1999 г. Тя била свързана с интегрирането на страната ни в европейските структури - процес, свършил през 2000 г. Предшественикът на ген. Киров - ген. Димо Гяуров, изпратил делата им в архива през 2002 г. Те обаче били държани отворени почти 10 г. след това от ръководството на разузнаването. На името на шестимата със заявка, ордер и предоставяне на пари на ръка били изплащани 5,1 млн. лв. Ген. Киров не действал сам. Помагач му бил довереният му служител, началник в службата, полковникът от резерва Димитър Лидарев. Той получи 3 г . условно. Според обвинението по разпореждане на директора си полковникът изготвял фалшивите документи за теглене и отчитане на сумите и получавал парите от касата, а после ги давал на Киров. “Полк. Лидарев е работил в строга субординация с ръководителя си, получавал е разпорежданията от него. В една военизирана структура възможностите за реакция са строго ограничени. Като прибавим и възрастта на човека и старият военен рефлекс от близкото минало, преценката бе, че той не е имал много възможности да реагира”, обясни Алексов. Според него присъдата на Лидарев била справедлива, “защото в последния възможен момент постъпил достойно”. До разплитането на престъплението се стигнало, след като самият Киров в обясненията си по първото дело, което е за присвояване на 4,7 млн. лв., се опитал да убеди съда, че сумите са харчени при най-висока секретност за разузнавателна дейност Тя била в интерес на националната сигурност. ( Естествената реакция на обвинението бе да поиска официална справка от НРС имало ли е такава дейност и какви пари са похарчени”, каза Алексов. От службата отговорили, че дейността е закрита. “Но хората са разузнавачи. Те проверяват нещата до дъно. Извадили старите архивирани дела и финансови отчети и след време на бюрото на главния прокурор се появи докладната им записка, съобщаваща за липсата на още 5 млн.”, добави прокурорът. Той уточни, че за какво ген. Киров е използвал парите, не било работа на прокуратурата да изяснява. Комисията за отнемане на незаконно придобитото имущество била уведомена още с повдигането на обвинението. “Надявам се да разбере за какво са използвани парите”, каза Алексов. Следите на разследването сочели, че парите били за ген. Киров, “Като военен не чувствам прилив на гордост, че един български офицер е стигнал дотам”, заключи прокурорът. Четири дела се водят срещу бившия шеф на разузнаването ген. Кирчо Киров. Първото е за присвояване на 4,7 млн. лв. По него той бе осъден на две инстанции на 10 г. затвор, но Върховният касационен съд върна делото на военноапелативния. Сега се чака решение. Второто е за разгласяване на държавна тайна в телевизионно интервю през 2014 г. Тогава Киров разказал случая с арестувания в Иран български шофьор Живко Русев. Той бе задържан през 2008 г., след като в камиона му бяха открити 130 кг хероин, а през 2014 г. бе върнат у нас, където доживотната му присъда бе заменена с 15 г. затвор. Киров потвърди, че разузнаването има заслуга за връщането на шофьора. Четвъртото дело е, че е пътувал в бизнескласа, докато бил начело на НРС.", "date": "2018.01.23", "title": "15 години затвор за Кирчо Киров, присвоил  5,1 милиона лева от разузнаването (Обзор)"}
{"url": "https://www.24chasa.bg/novini/article/6678765", "text": ", е била открита от 15-годишен ученик. Двама ученици са били убити, а 17 души са ранени, съобщи на пресконференция тази вечер губернаторът на щата Мат Бевин, цитиран от Ройтерс. Той уточни, че ученикът нахлул в училището преди 8 ч сутринта и открил стрелба с пистолет. При настъпилата паника той бил задържан \"по ненасилствен начин\", по думите на губернатора, и са му предявени обвинения в убийство и в опит за убийство, съобщава БТА. От пострадалите 14 души са с огнестрелни рани. Загиналите са момче и момиче на 15-годишна възраст. Засега властите не разкриват повече подробности за обстоятелствата около трагичното произшествие.", "date": "2018.01.23", "title": "15-годишен стрелял в училището в Кентъки, двама са мъртви, 14 - ранени"}
{"url": "https://www.24chasa.bg/novini/article/6678570", "text": "Вулканът Майон на Филипините избълва отново лава и пепел, предаде ДПА. Струите от лава достигнаха височина от 700 метра, а стълбът пепел достигна 3 километра над кратера. Вулканът се намира в провинция Албей на 330 километра от столицата Манила, предаде БТА. Общо 56 217 души са евакуирани от три града и пет села в района на вулкана, който се активизира преди повече от седмица.", "date": "2018.01.23", "title": "Над 56 000 евакуирани заради изригването на вулкана Майон на Филипините"}
{"url": "https://www.24chasa.bg/novini/article/6678583", "text": "Учени в Гърция са реконстриурали лицето на гръцка девойка, живяла преди 9000 години, за да покажат как са изглеждали хората през мезолита, около 7000 г. пр. н.е., съобщава агенция Ройтерс. Момичето е наречено Авги - гръцката дума за \"зора\", защото се предполага, че е живяла по времето, което се смята за зората на цивилизацията. Зъби и кости на девойката са намерени през 1993 г. в пещерата Теопетра в Тесалия. Смята се, че Авги е била на възраст между 15 и 18 години, предаде БТА. Професор Манолис Папагрикоракис, който е ортодонт, е направил силиконова реконструкция на лицето на Авги от глинена отливка на главата й. Момичето има изпъкнала челюст, вероятно заради широкоразпространената практика да се дъвче животинска кожа, за да стане по-мека, и гневно изражение. Запитан защо Авги изглежда ядосана, професор Папагрикоракис се пошегува: \"Било е невъзможно да не бъде ядосана в онази епоха\". Авги е била анемична и вероятно е страдала от скорбут, смятат изследователите. Има доказателства за проблеми в бедрата и други заболявания, които вероятно са затруднявали движенията й и са допринесли за смъртта й. Пещерата Теопетра е била обитаема още преди 100 000 години, отбелязва гръцкото министерство на културата. Там са намерени сечива от епохите на палеолита, мезолита и неолита, както и съдове от неолита. Лицето на девойката Авги е изложено в музея на Акропола в Атина.", "date": "2018.01.23", "title": "Реконструираха лицето на гръцка девойка, живяла преди 9000 години"}
{"url": "https://www.24chasa.bg/novini/article/6678601", "text": "Ръст от 11,3% на събраните собствени приходи отчита община Банско за 2017 г. 11 429 191 лв. са събрани от местни данъци, такси и други локални приходи. Най-сериозно покачване според анализа на бюджетните показатели има в събираемостта на туристическия данък - с 26%. Повишението е вследствие на работата на туристическия сектор, която вече тече активно и през летния сезон. Освен това се отчита намаление на сивия сектор в резултат на проверките за нерегистрирани нощувки и местата за настаняване. Банско е лидер в община Благоевград и по усвоени средства от европейски фондове на глава от населението с 2283 лв. на човек, показва икономически анализ на развитието на страната по региони на Института за пазарна икономика.", "date": "2018.01.23", "title": "Банско с 11,3% ръст на приходи от данъци"}
{"url": "https://www.24chasa.bg/novini/article/6678630", "text": "Китай ще създаде до 2020 г. два пилотирани апарата, които ще могат да се потопяват на дълбочина 11 км, съобщи ТАСС, позовавайки се на Синхуа, пише БТА. Батискафите ще бъдат разработени с модернизиране на съществуващите дистанционно управлявани непилотирани подводни апарати, каза Лю Фън, генерален секретар на Китайската асоциация по изследване и усвояване на минералните ресурси на океана. Китайски конструктори работят и върху създаване на четири високотехнологични устройства за дълбоководно изследване. През 2012 г. Китай завърши изпитанията на подводния пилотиран апарат \"Цзинлун\", който успешно се спусна в Марианската падина на дълбочина над 7 км. Експлоатацията му ще започне през юни. \"Цзинлун\" всъщност е основата за разработването на дълбоководните батискафи.", "date": "2018.01.23", "title": "Китай разработва пилотирани апарати за потопяване на 11 км дълбочина"}
{"url": "https://www.24chasa.bg/novini/article/6678613", "text": "40% от австрийските компании в България отчитат подобрение на икономическото положение у нас. Това сочат данни от проучване, проведено през 2017 г. от Австрийското търговско представителство. 66% от компаниите посочват борбата с корупцията и престъпността като най-необходимата регулаторна реформа в България. Според тях са необходими и предвидима икономическа политика и правна сигурност, по-висока квалифицираност на кадрите и подобрена инфраструктура. 4,124 млрд. евро са австрийските инвестиции у нас за 2017 г., а за настоящата се очаква още по-голям ръст на оборота и поръчките от клиенти.", "date": "2018.01.23", "title": "40% от австрийския  бизнес у нас вижда по-добра икономика"}
{"url": "https://www.24chasa.bg/novini/article/6678647", "text": "Фелдшер от Спешното отделение в Нова Загора беше нападнат по време на дежурство от близък на пациент, съобщи   Никола Николов потвърди, че е нападнат, но отказа да говори пред камера, защото се страхувал за живота си. Пациентът пък твърди, че той първи го е обидил. По информация от полицията 20-годишният роднина се нахвърлил върху медика с обвинения, че не обърнал внимание на дядо му и го оставил да чака дълго за преглед. Мъжът е задържан за 24 часа и освободен.", "date": "2018.01.23", "title": "Близък на пациент нападна фелдшер в Спешното в Нова Загора"}
{"url": "https://www.24chasa.bg/novini/article/6678645", "text": "При мръсен въздух столичната община няма да спира от движение коли според номерата им на четни и нечетни. Идеята отпадна от плана за действие, който бе приет от комисията по екология, защото КАТ нямало да успее да следи дали забраната се спазва. Влиза обаче за гласуване от СОС възможността за паркиране в десните ленти на основни булеварди в града, за да не влизат коли в центъра в дните с критично мръсен въздух. Къде ще е разрешен такъв буферен паркинг, ще решава администрацията по-късно. Ще се направи схема, за да може хората да оставят колите си до спирки на градския транспорт. Съветниците приеха да се въведе пълна забрана за паркиране в платените зони в града. Така напълно отпада първоначалната идея за двойно увеличаване на цената за синя зона. Запазва се т.нар. “зелен билет” от левче. Той ще се въвежда, ако има прогноза от 2 градски станции, че в следващите два дни стойностите на фини прахови частици ще са 4 пъти над нормата, т.е. 200 mg/m3. Има вариант “зеленият билет” да се използва и при отчетено превишение от четирите градски станции за един ден. А до началото на следващия отоплителен сезон общината планира да е изградила собствена система за следене на замърсяването на въздуха. ", "date": "2018.01.23", "title": "Отказаха се  да пускат колите на четни и нечетни  в София,  КАТ не можел да ги следи"}
{"url": "https://www.24chasa.bg/novini/article/6678433", "text": "Официалната премиера в Русия на филма \"Смъртта на Сталин\" - черна сатира от британския режисьор Армандо Янучи, бе отменена днес по решение на руското министерство на културата, предадоха Ройтерс и Асошиейтед прес, цитирани от БТА. Според руски медии вчера се е състояла предварителна прожекция на филма, на която са присъствали държавни дейци, депутати, историци и общественици. След това министерството е отменило лиценза за разпространение на лентата, вече предоставен на компанията \"Волга\". Засега не е ясно дали филмът изобщо ще бъде прожектиран в руските киносалони. \"Смъртта на Сталин\" се занимава с борбата за власт сред най-близкото обкръжение на диктатора, започнала веднага след смъртта му. \"Това е слаб филм, скучен филм, той е подъл, противен и обиден\", каза Надежда Усманова от Руското историческо дружество, съорганизатор на предварителната прожекция. А Елена Драпеко, заместник-председател на комисията по култура в Държавната дума, заяви, че във филма има \"екстремизъм\" и той би внесъл \"лоша кръв в социалната хармония, която вече е постигната в руското общество\". АП припомня, че според социологически проучвания Йосиф Сталин, управлявал СССР от 1924 до смъртта си през 1953 г., все още се ползва с голямо уважение сред руснаците. Мнозина смятат, че той е извел страната до победата през Втората световна война и я е направил ядрена свръхсила независимо от извършените от него репресии, отнели живота на милиони. ТАСС цитира писателя Юрий Поляков от обществения съвет на министерството на културата, според когото всички присъствали на предварителната прожекция са били единодушни, че въпросният филм е \"много слаб\" и \"съвършено лъжлив\", а също \"образец на идеологическата борба\" срещу Русия. Световната премиера на заснетия по комикси \"Смъртта на Сталин\", е била през септември м.г. В главните роли са Стив Бушеми (Хрушчов), Саймън Ръсел Бийл (Берия), Джейсън Айзъкс (маршал Жуков) и Олга Куриленко (пианистката Мария Юдина).", "date": "2018.01.23", "title": "Отмениха руската премиера на филма \"Смъртта на Сталин\""}
{"url": "https://www.24chasa.bg/novini/article/6678435", "text": "В следобедните часове на понеделник германската полиция се е отзовала на сигнал за масов бой между турци и кюрди на летището край свободния ханзейски град Хамбург, съобщава регионалното издание Die Hannoverische Allgemeine Zeitung. Съгласно разпространената информация, инцидентът се е случил на летището в Лангенхаген. Според първоначалните констатации в Терминал В е имало около 180 души, от които приблизително 20 са участвали в масов бой. Двама души са пострадали, преди големият полицейски контингент, изпратен на място, да успее да се намеси и да възстанови реда, предаде \"Фокус\" От редакцията поясняват, че до кавгата се е стигнало след спонтанна демонстрация срещу военните действия на Турция в Сирия. Към момента се предполага, че пасажерите на самолет „Търкиш Еърлайнс“ са нападнали демонстрантите. Правоохранителните органи са използвали лютив спрей, за да разтърват двете групи. Заради инцидента полетът на турския национален превозвач е забавен с повече от 30 минути.", "date": "2018.01.23", "title": "Турци и кюрди се сбиха на летище край Хамбург (Видео, снимки)"}
{"url": "https://www.24chasa.bg/novini/article/6678466", "text": "Гърция няма да екстрадира осемте турски военни, които избягаха след неуспешния опит за преврат през 2016 г. срещу президента Реджеп Тайип Ердоган, но предложението процесът срещу тях да се проведе в Атина остава в сила, заяви министърът на правосъдието Ставрос Контонис, цитиран от Ройтерс, съобщи БТА. Турция твърди, че осемте военнослужещи са предатели и заговорници, а отказът на Гърция да ги екстрадира допълнително обтегна отношенията между двете съседки. Ставрос Контонис заяви пред журналисти, че е разговарял във връзка със случая с турския заместник-министър на правосъдието Билял Учар в Атина. \"Разбира се, случаят с осемте военнослужещи беше обсъден\", посочи той. \"Законовата рамка беше представена от наша страна и се надяваме, че е разбрана напълно от турска страна\". Върховният съд на Гърция отхвърли искането на Турция за екстрадиране на военните, така че те няма да бъдат върнати там, отбеляза Контонис. \"Опциите са ясно определени в гръцкия наказателен кодекс, така че зивиси от Турция да предприеме необходимите юридически стъпки\", посочи още министърът, коментирайки възможността съдебен процес срещу осемте военнослужещи да се състои в Атина. Осемте военнослужещи - трима майори, трима лейтенанти и двама сержанти - се приземиха с военен хеликоптер на летище в град Александруполис часове след неуспешния опит за преврат в Турция. Те веднага поискаха убежище в Гърция, изтъквайки, че се страхуват за живота си, но отрекоха да са участвали в опита за преврат.", "date": "2018.01.23", "title": "Гърция няма да екстрадира осемте турски военни, избягали след опита за преврат"}
{"url": "https://www.24chasa.bg/novini/article/6678474", "text": "Пожар гори в необитаеми постройки в двора на старото военно училище в областния център. Това съобщи за  \"Фокус\" говорителят на Областна дирекция на МВР Марияна Христова. Горят дървени греди и гуми. Данни за пострадали граждани няма. С огъня се борят 10 огнеборци от Районна служба \"Пожарна безопасност и защита на населението\" - Велико Търново, с 3 противопожарни автомобила. На мястото е и цялото ръководство на Областната дирекция.", "date": "2018.01.23", "title": "Пожар гори в двора на старото военно училище във Велико Търново"}
{"url": "https://www.24chasa.bg/novini/article/6678429", "text": "Съветът за електронни медии започва мониторинг на гостите и гледните точки в публицистичните и политическите предавания на обществената телевизия. Това е провокирано от напрежението в БНТ, породено от идеята на програмния директор Емил Кошлуков за по-интересна и рейтингова телевизия и екипа на предаването “Денят започва с култура”. Един от упреците на Кошлуков към колегите му бил, че се канят едни и същи гости от едни и същи партии. При това те представят едно мнение - без различни гледни точки и без спор. Това бе оценено от членовете на СЕМ като напълно справедлива забележка. “В предаване с трима събеседници, и тримата на едно мнение, плюс двамата водещи, е резултат от 5:0 за едната гледна точка. То е като при футболен мач единият отбор да има вратар, а другият да няма”, коментира Иво Атанасов от СЕМ. Според генералния директор на БНТ Константин Каменаров проблем в екипа му няма. “Хронологията на събитията е такава, че в петък аз отидох при колегите от “Денят започва с култура”. Два часа говорихме надълго и нашироко в детайли и доколкото е имало проблем, той беше напълно овладян, уверявам ви. Вследствие на което проблемът бе изнесен медийно, което на нас не ни хареса дотолкова, доколкото това са си домашни проблеми. Така или иначе, колегите излязоха с декларация, в която искаха гаранция за свобода, пълноценна работа и изява. Такава и получиха”, каза Каменаров и допълни: “БНТ в момента е най-свободната телевизия в България. Нямало е списъци със забранени хора, върнати гости. Няма и няма и да има!” Каменаров обясни още, че се е подписал под декларацията на дирекция “Информация” в БНТ в знак на подкрепа към тях. “Думата рейтинг не се хареса на екипа на това безценно предаване. Не е рейтингът това, което е водещо, но е важно да е гледаемо, интересно, с повече събеседници, ако щете да има скандали през събеседниците”, каза шефът на БНТ и уточни, че самият екип е поел ангажимент да направи предаването по-динамично. Промяна в цялата концепция на БНТ предстои през тази година. На срещата с регулатора Константин Каменаров и екипът му изложиха концепцията си за развитие на обществената телевизия през следващите 3 години. “Придържаме се към концепцията от изслешването през август”, каза шефът на БНТ и добави: “Това, че обществената телевизия е на държавна издръжка, далеч не означава, че тя трябва да бъде безинтересна. Тя трябва да следи дневния ритъм и живот на всеки човек. И всеки българин може да има претенции към съдържанието ни.” В следващите 3 години предстои препрограмиране на всички канали от пакета на БНТ (БНТ1, БНТ2, БНТ Свят и БНТ HD). “Дори най-успешните предавания ще трябва да станат по-интересни”, заявиха от екипа на Каменаров. Ще се преподреди програмата на всички канали, така че всяко предаване да води към следващото. Въвеждат се нови форми, жанрове, тематики с цел повишаване гледаемостта. Ще се заложи и на инфотейнмънт - формати, съчетаващи информация и забавление. “Вярваме, че всеки елемент в програмата на БНТ може да бъде възпитателен и образователен, но в никакъв случай дидактичен”, обясниха от екипа на Каменаров и допълниха, че за да стигнат до възпитанието на аудитория, те трябва да привлекат такава. “Имаме наследена аудитория, но трябва да привлечем интереса на още”, допълниха от БНТ. От СЕМ приветстваха идеята за разчупването на съдържанието, но препоръчаха: “Бъдете внимателни с ентъртейнмънта, да не се изгуби инфото.” Предстоят по-кардинални промени в нишовите канали от пакета на обществената телевиизя. БНТ2 става културно-тематичен канал през септември. Там ще се излъчват предавания, продуцирани от или за БНТ, без да се излиза от бюджета на телевизията, уточниха оттам. Една от най-важните точки в тригодишния план на Каменаров е бюджетната дисциплина. Оттук нататък ще се правят продукти спрямо бюджета, а не както досега - да се търси бюджет спрямо проект, който искат да реализират. Ще се излъчва и закупено, но неизлъчено съдържание. “Такова дал господ, това е другият феномен при нас”, подчерта Каменаров. БНТ HD ще стане спортен канал, но това не означава, че някои от значимите спортни събития няма да се излъчват и по основния канал БНТ1. А в БНТ Свят не предстои нищо генерално ново - само препрограмиране на настоящото съдържание и подобряване на качеството му, обещаха от екипа на Константин Каменаров.", "date": "2018.01.23", "title": "СЕМ прави ревизия на гостите на БНТ, проверява дали са на едно мнение"}
{"url": "https://www.24chasa.bg/novini/article/6678503", "text": "Турският президент Реджеп Тайип Ердоган утре ще разговаря по телефона с американския си колега Доналд Тръмп, съобщи турският външен министър Мевлют Чавушоглу по време на посещение в Париж, предаде Ройтерс, цитирана от БТА. Чавушоглу се срещна днес в кулоарите на международна конференция във връзка с химическото оръжие в Париж с американския държавен секретар Рекс Тилърсън. Той заяви, че му е казал, че американската подкрепа към кюрдската милиция Сили за защита на народа (СЗН) трябва да спре, за да може натовските съюзнички да си сътрудничат в Сирия. По-рано днес Чавушоглу каза, че Турция се опитва да избегне каквито и да е сблъсъци със САЩ, Русия или сирийските сили, но ще предприеме всички необходими мерки, за да гарантира своята сигурност. Турските въоръжени сили обявиха на 20 януари началото на операция \"Маслинова клонка\" срещу кюрдските Сили за защита на народа /СЗН/ и Партия на демократичния съюз /ПДС/ в района на сирийския град Африн, където живеят около 1,5 милиона сирийски кюрди. Анкара твърди, че ПДС и нейното въоръжено крило СЗН са свързани със забранената Кюрдска работническа партия /ПКК/, която води въоръжена борба в югоизточната част на Турция от 1980-те години. Вашингтон от своя страна смята сирийските кюрдски сили за съюзник в борбата срещу Ислямска държава.", "date": "2018.01.23", "title": "Ердоган и Тръмп ще говорят по телефона утре"}
{"url": "https://www.24chasa.bg/novini/article/6678530", "text": "Правителството на Сирия може би все още използва химически оръжия и отговорността за това носи Русия, заяви днес държавният секретар на САЩ Рекс Тилърсън, цитиран от Ройтерс. \"Само вчера над 20 цивилни, предимно деца, станаха жертва на предполагаема атака с хлор\", каза той след международна конференция в Париж за разследване на престъпления с употреба на химически оръжия. По думите му \"последните атаки в Източна Гута създават сериозни опасения, че (президентът на Сирия) Башар ал Асад може би продължава да използва химически оръжия срещу своя народ\". Тилърсън добави, че който и да е извършител на нападенията, \"Русия носи крайната отговорност за жертвите в Източна Гута и за другите сирийци, атакувани с химически оръжия, откакто Русия се намеси в Сирия\". На конференцията, събрала представители на 24 държави, френският външен министър Жан-Ив Льо Дриан обяви създаването на ново партньорство в борбата с нарушителите на забраната за химически оръжия, предаде ТАСС. Принципното споразумение за създаване на механизъм за обмен на информация ще цели да бъдат изправяни пред правосъдието нарушителите на международната конвенция. Според френски дипломатически източници събраната информация ще бъде публикувана на уебсайт, който трябва да бъде създаден в близките дни. Льо Дриан не уточни кои страни са се съгласили да участват в механизма, отбеляза руската агенция.", "date": "2018.01.23", "title": "Тилърсън: Правителството на Сирия още използва химически оръжия"}
{"url": "https://www.24chasa.bg/novini/article/6678424", "text": "Спецсъдът отложи старта на делото срещу бившата съдийка от Софийския градски съд (СГС) Румяна Ченалова. Причината - един от адвокатите й не получил в срок обвинителния акт и не успял да се запознае с него. Ченалова е подсъдима за престъпление по служба по търговско дело, което разглеждала, и за поправен протокол. Едното обвинение на съдийката е, че по искова молба на “Обединени енергийни търговци” (ОЕТ) с ответник НЕК Ченалова облагодетелствала ищеца. Насрочила делото, без ОЕТ да платят дължимата държавна такса от 258 396 лв. Същото се повторило и при следващо увеличение на исковата претенция на ОЕТ, твърдят от прокуратурата. По този начин дружеството ОЕТ спестило 434 105 лв. от невнесени такси. Освен това Ченалова дописала изявление от ОЕТ в съдебен протокол, което не било направено в заседание. Делото на Ченалова ще решава състав, оглавяван от съдия Николай Димитров. Преди да попадне на ул. Черковна 90, то бе връщано 2 пъти от СГС на прокуратурата заради процесуални нарушения. На първото т.нар. разпоредително заседание ще се коментират предимно правни въпроси и наново ще се преценявали дали папките трябва да бъдат върнати на прокуратурата за доразследване. Делото продължава през февруари.", "date": "2018.01.23", "title": "Фалстарт на делото срещу съдията Ченалова"}
{"url": "https://www.24chasa.bg/novini/article/6678665", "text": "Венецуелската власт, затънала в икономическа криза, ще свика предсрочни президентски избори, на които държавният глава Николас Мадуро ще се яви в опит да използва благоприятната избирателна динамика и разногласията сред опозицията, предаде Франс прес, цитирана от БТА. \"До 30 април във Венецуела трябва да се произведат президентски избори\", се казва в указ, предложен от втория човек във властта - заместник-председателя на социалистическата партия Диосдадо Кабельо - и одобрен единодушно от Учредителното събрание, предано на Мадуро.", "date": "2018.01.23", "title": "Свикват предсрочни президентски избори във Венецуела до края на април"}
{"url": "https://www.24chasa.bg/novini/article/6678680", "text": "Френският президент Еманюел Макрон пристига в края на април в САЩ на първото държавно посещение от идването на Доналд Тръмп в Белия дом, предаде Ройтерс, като се позова на висш американски представител, съобщи БТА. По време на визитата американският президент и съпругата му Мелания ще дадат и първата държавна вечеря от началото на управлението на Тръмп, допълни източникът. Тръмп и Макрон изградиха приятелски отношения през изминалата година, припомня Ройтерс.", "date": "2018.01.23", "title": "Макрон става първият президент на държавно посещение в САЩ при Тръмп"}
{"url": "https://www.24chasa.bg/novini/article/6678402", "text": "Грипна епидемия в областите Стара Загора, Видин и община Бобов дол е обявена от утре, съобщиха от здравното министерство. Засега до петък, 26 януари, включително дните ще са неучебни за област Стара Загора и община Бобов дол, а поради висока заболяемост от грип е предписано да не се провеждат учебни занятия за същия период и в две учебни заведения в гр. Дупница, едно учебно заведение в с. Невестино, община Невестино, както и в училище в с. Раждавица, община Кюстендил, допълват от МЗ. Отсъстващите от училище ученици поради грип в област Видин все още не са много и въпреки обявената епидемия, занятията не се отменят.  От утре в училище се връщат и учениците на територията на област Пазарджик. Другите противоепидемични мерки обаче остават в сила. До второ нареждане в общините, с обявена грипна епидемия, се преустановяват детските и женските консултации, свижданията в лечебните заведения за болнична помощ и провеждането на профилактични имунизации, допълват от МЗ. Картината е динамична, като Регионалните здравни инспекции следят епидемичните показатели и предприемат незабавни мерки.  ", "date": "2018.01.23", "title": "От утре грипна епидемия и в Стара Загора, Видин и Бобов дол"}
{"url": "https://www.24chasa.bg/novini/article/6678476", "text": "В нова сграда - на Центъра по хигиена на бул. “Акад. Иван Евстратиев Гешов” 15 в София, се местят здравното министерство и НЗОК. Това ще се случи през втората половина на годината, става ясно от стенограма на последното заседание на надзора на касата. В същата сграда се помещават и администрациите на лекарския съюз, Националната експертна лекарска комисия, Медицинския университет, Националния център по обществено здраве и фонда за деца. ", "date": "2018.01.23", "title": "Местят здравното министерство и касата"}
{"url": "https://www.24chasa.bg/novini/article/6678397", "text": "Слухове, че шефът на НСО ген. Ангел Антонов е подал оставка, бяха тиражирани от новинарски сайтове днес. Близки до Антонов обаче отрекоха пред “24 часа”. “Не можем да коментираме бъдещите му планове, но оставка засега не е давал”, казаха запознати. Първото съобщение се появи в сайта “Гласове”. В дописката им се твърдеше, че Антонов депозирал молбата си за напускане в понеделник. Поводът, посочен в нея, формално бил преминаване на друга работа. Преди дни стана известно, че военноокръжната прокуратура е започнала проверка по няколко сигнала за злоупотреби, подадени от служители на НСО. Според в. “Труд” ген. Антонов ходел на лов сам или в компания с приятели в държавното стопанство “Кричим”. То бе върнато на държавата с решение на ВКС от 2012 г., а от 2014-а се стопанисва от службата за охрана. Авджийските събирания били представяни като командировки. В сигналите се твърди още, че с автомобили на частни фирми, оборудвани с джипиес, се возели хора, за чиято сигурност се грижи НСО. “Те си мислят, че пътуват в кола на службата, а всъщност тя е на частна фирма”, обяснил запознат с проверката. В сигнала бил описан и автопаркът, използван от генерала. През октомври м.г. се появиха информации, че президентът Румен Радев иска да сменя шефа на НСО с Тодор Гребенаров, който е зам.-директор на Главна дирекция “Национална полиция”. Антонов е начело на НСО от 2014 г.,назначи го президентът Росен Плевнелиев.", "date": "2018.01.23", "title": "Шефът на НСО не  е подавал оставка"}
{"url": "https://www.24chasa.bg/novini/article/6678281", "text": "Един човек е убит, а няколко са ранени при стрелба в гимназия в американския щат Кентъки, предадоха световните агенции. Стрелбата е станала в гимназията в окръг Маршал в долината Бентън. Нападателят е задържан. В Туитър губернаторът на щата Мат Бевин каза, че все още има много неясноти относно стрелбата, предаде БТА. Според местни медии ранените са петима. Те били ученици. Засега не става ясно дали убитият е също ученик.                                                                                                                                                                                                                                                                                                                       ", "date": "2018.01.23", "title": "Един убит и няколко ранени при стрелба в гимназия в Кентъки (Обновена)"}
{"url": "https://www.24chasa.bg/novini/article/6678290", "text": "Американският държавен секретар Рекс Тилърсън и първият дипломат на Анкара Мевлют Чавушоглу ще обсъдят турската операция в Сирия в рамките на посещението на Тилърсън в Париж, пише вестник Daily Sabah. Държавният секретар ще присъства във вторник на организирана от Франция среща, целяща да обсъди атаките с химическо оръжие в Сирия, малко след което започва срещата на Тилърсън с външните министри на Великобритания, Франция, Германия, Йордания и Саудитска Арабия, на която най-вероятно той ще представи основните на американската стратегия за възстановяването на Сирия, предаде \"Фокус\".  Не се съобщава кога точно Чавушоглу ще проведе разговорите с американския си колега.", "date": "2018.01.23", "title": "САЩ и Турция ще обсъдят операцията в Африн"}
{"url": "https://www.24chasa.bg/novini/article/6678295", "text": "\"ДПС ще гласува за вота на недоверие\". Това обяви лидерът на ДПС Мустафа Карадайъ по време на разискванията за вота на недоверие към кабинета \"Борисов 3\", инициран от БСП. \"Основният проблем на днешното мнозинство е липса на ясна визия за управлението. Няма ясна представа какво да стане и стратегия как да се достигне целта\", посочи Карадайъ. Според него ясната визия трябва да определя инструментариума за взимане на действия, но този подход отричал цялостно сегашната коалиция. \"С този вот е малко вероятно правителството да падне, но то е обречено да падне и да се провали, заради генезиса му. ДПС ще гласува за вота на недоверие, поради причинете, които водят до крайно негативните последици, само една, от които е корупцията. Време е за диалог, визии, програми по отделните сектори и политики. Време е за премахването на хранителната формула за корупция. Грешната формула предпоставя лош ред. Необходима е нова визия за развитие на страната, дълбоки реформи и институционални промени. Програмата за развитие изисква непопулярни мерки, но те не могат да бъдат установени от популисти и националисти\", заяви Карадайъ и призова за отговорност,обективност и прагматизъм.", "date": "2018.01.23", "title": "Мустафа Карадайъ: ДПС ще гласува за вота на недоверие"}
{"url": "https://www.24chasa.bg/novini/article/6678129", "text": "Министерството на финансите проведе на 22 януари аукцион за продажба на 25-годишни държавни ценни книжа (ДЦК), деноминирани в лева, с падеж 24 януари 2043 година и с обем от 100 млн. лв. Това съобщиха от ведомството, цитирани от БТА. Участниците на пазара са проявили засилен интерес към емисията, като са подали поръчки със съвкупна номинална стойност от 139,9 млн. лв. Министерството на финансите не е одобрило заявените поръчки, отчитайки състоянието на фиска, както и целта за финансиране при оптимално възможна цена. Министерството ще продължи балансираната си и гъвкава политика по управление на държавния дълг, който е един от най-ниските в Европейския съюз, имайки предвид както пазарното състоянието, така и необходимостта от дългово финансиране, се посочва в прессъобщението.", "date": "2018.01.23", "title": "Финансовото министерство не одобри поръчките на аукциона за 25-годишни ДЦК"}
{"url": "https://www.24chasa.bg/novini/article/6678150", "text": "„България представи ясни приоритети в сферата на единния пазар и защитата на потребителите. Нашата страна ще работи усилено за постигането на конкретни резултати.“, заяви българският евродепутат от ГЕРБ/ЕНП Ева Майдел по време на изслушването на министъра на икономиката Емил Караниколов и министъра на транспорта, информационните технологии и съобщенията Ивайло Московски в Комисията по вътрешен пазар и защита на потребителите (ИМКО) в Европарламента. Това съобщиха от пресцентъра на ПП ГЕРБ. Евродепутатът Ева Майдел (ГЕРБ/ЕНП) коментира, че българските министри дадоха ясен сигнал за намеренията на българското председателство да придвижи напред законодателните досиета от телекомуникационния сектор и услугите. „Комисията по вътрешен пазар е готова да сътрудничи, за да се постигнат възможно най-добрите решения за потребителите, малките и средни предприятия и по-големите компании“, подчерта Ева Майдел ГЕРБ/ЕНП. Изслушването на Министър Караниколов и Министър Московски в Европарламента бе по случай началото на българското председателство на Съвета на Европейски съюз. През януари министрите от кабинета на Бойко Борисов ще посетят Брюксел, за да установят контакт, представят и координират работната си програма с Европейския парламент.", "date": "2018.01.23", "title": "Майдел: България ще работи за постигането на конкрерни резултати за потребителите"}
{"url": "https://www.24chasa.bg/novini/article/6678155", "text": "Условна присъда с 4 години изпитателен срок и 2 години без книжка. Това е присъдата на 41-годишния Пламен Иванов, убил човек на пешеходна пътека. Състав на Варненския окръжен съд го призна за виновен за убийство по непредпазливост. Фаталният инцидент станал на 10 юли 2017 г. на пешеходна пътека до бл. 131 във варненския кв. \"Младост\". Иван Николов пресичал на зебрата, като бутал пред себе си количка с чували. Според техническата експертиза шофьорът карал с 61 км/ч и не успял да спре навреме заради несъобразената скорост. Раненият бил откаран в болница, където, въпреки усилията на лекарите, починал на 21 юли. Причината за смъртта е съчетана травма. Съдът призна Пламен Иванов за виновен за причиняване смърт по непредпазливост на пешеходец на пешеходна пътека вследствие на превишена скорост в населено място и неспазване правилата за движение по пътищата, които задължават водача да пропусне стъпилите на пешеходна пътека пешеходци.", "date": "2018.01.23", "title": "Условна присъда за убит пешеходец на зебра във Варна"}
{"url": "https://www.24chasa.bg/novini/article/6678171", "text": "Корупция има, но от подобни дебати, от които някой може да си вдигне рейтинга или поне така си мисли, файда няма да има, файда - йок. Това коментира вицепремиерът и министър на отбраната Красимир Каракачанов при дебатите по вота на недоверие към правителството за провал в политиката за борба с корупцията. Много добре знаете, че този вот няма да мине, коментира той. Би имало ефект, ако се говори конкретно какво трябва и как да се направи, посочи Каракачанов. Той предложи да има конструктивен диалог, а не патетични речи или неверни информации с кухи обвинения, предаде БТА. Вицепремиерът отбеляза, че са предприети не малко мерки. Той посочи, че корупцията не е само по висшите етажи на властта, а тя започва от най-обикновения чиновник, който, по думите му, мачка българския гражданин. Каракачанов отбеляза, че през есента вицепрепремиерът Томислав Дончев е предложил цяла програма от мерки по всички министерства за облекчаване на всички режими, при които хората чакат за получаване на един, друг или трети документ. Мерки се взимат и по по-горните етажи на властта, добави той. По повод изказване на Джейхан Ибриямов /ДПС/ Каракачанов призова от ДПС да не забравят какво са правили в управлението. Опитахте се тънко да вкарате армията и моята скромна личност в тази тема, ще ви попитам - защо не си направите аритметика в правителствата, в които участвахте, колко пари бяха похарчени за тази техника, за която сега говорите, че не може да лети, посочи той. За тези осем години колко пари бяха похарчени за отбрана, кой прибра комисионните, кой получи политически награди и какво се случи с тази техника, попита военният министър. Аз си мислех, че ще си говорим за корупцията, а ние си говорим за приказки от 1001 нощ, коментира Красимир Каракачанов. Джейхан Ибриямов го репликира, че българската авиация сега е приземена.", "date": "2018.01.23", "title": "Каракачанов: Корупция има, но от подобни дебати няма полза"}
{"url": "https://www.24chasa.bg/novini/article/6678173", "text": "Четирима души загинаха в сблъсък на малък самолет и спасителен хеликоптер в района на германския град Филипсбург, провинция Баден-Вюртемберг, в западната част на страната, предадоха ДПА и ТАСС. Филипсбург се намира на около 100 км от Щутгарт, предава БТА.                                                                                                                                                                                                                                                                                                                       ", "date": "2018.01.23", "title": "Четирима загинаха при сблъсък между самолет и хеликоптер в Германия"}
{"url": "https://www.24chasa.bg/novini/article/6678165", "text": "Преподавател удари ученик в 65-о училище в столичния квартал Бусманци, съобщи  . На място е изпратен екип на полицията.  От МВР потвърдиха за случилото се и съобщиха, че са получили сигнал в 14:53 часа този следобед. Ученикът е откаран в болница за преглед.                                                                                                                                                                                                                                                                                                                       ", "date": "2018.01.23", "title": "Преподавател удари ученик в Бусманци"}
{"url": "https://www.24chasa.bg/novini/article/6678181", "text": "Софийската районна прокуратура задържа обвиняем за извършено снощи блудство, съобщиха от държавното обвинение на своя сайт. Образувано е бързо производство срещу Георги Тодоров, който вчера около 20 часа, в столичния квартал „Бъкстон“ е извършил блудствени действия с цел да удовлетвори полово желание (без съвкупление), като употребил за това заплаха, заявявайки на пострадалата Й. :“Вече те хванах, сега ще видиш какво ще ти се случи“; „Този път избяга, но другия ще те хвана“; „Първо ще те изнасиля, а после ще те убия“. Престъплението се наказва с лишаване от свобода от две до осем години. С оглед високата обществена опасност на деянието и дееца, наблюдаващият прокурор е постановил задържане на извършителя за срок до 72 часа, като е разпоредено привеждането му на 25 януари в сградата на СРС, НО, когато ще бъде разгледано и искането за вземане по отношение на Тодоров на мярка за неотклонение задържане под стража. По делото са налице данни, че непосредствено след това Тодоров се е насочил към друга жена – намираща се в близост - препречвайки й пътя, не позволявайки й да мине покрай него. Самоличността на жената обаче още не е установена от органите на досъдебното производство. Поради тази причина, Софийска районна прокуратура апелира към гражданите, които са станали свидетели на деянието на Тодоров, или са пострадали от действия, нарушаващи половата неприкосновеност, да се свържат незабавно с най-близкото полицейско управление или с прокуратурата.", "date": "2018.01.23", "title": "Задържаха мъж за блудство в столичния квартал \"Бъкстон\""}
{"url": "https://www.24chasa.bg/novini/article/6678222", "text": "Спорът за корупционните схеми в Хасково отново стана обект на разискване от страна на депутата от ГЕРБ Делян Добрев и колежката му от БСП Елена Йончева. Този път той избухна по време на разискванията за вота на недоверие към кабинета „Борисов“ 3 за провала му в борбата с корупцията. Първа зададе тон Йончева, която цитира депутата от ГЕРБ Лъчезар Иванов - че силата на партия ГЕРБ е Бойко Борисов, който смело разбива всички корупционни схеми. \"Очевидно ГЕРБ имат чувство за хумор. Така междувременно в условията на закачки и шеги корупцията се превърна в неизбежност. Тя вече е битов стандарт\", заяви Йончева. Тя обвини ГЕРБ, че корупцията е навсякъде като се започне от купуването на шофьорски книжки и допълни, че те са вкарали корупцията даже в детските градини. \"Вие успяхте да създадете легална корупционна схема за 2 млрд. лв. – санирането. Големите обществени поръчки се печелят с определени фирми, свързани с властта\", допълни тя. Даде пример и с Хасково, където поръчките се печелели от \"роднинско-приятелския кръг на областния лидер на ГЕРБ\". \"Община Хасково е пример за това как се извършват схемите на корупцията\", категорична бе тя. Йончева отвори въпроса и за строителството на оградата с Турция и я определи като \"некачествено построено съоръжение\". \"Искам да попитам господин министър-председателя: Как ще обясните на обществото, че при изхарчени 180 млн. лв. за оградата по турската граница още преди настъпването на зимата тя започна да пада? Как ще обясните, че ограда между Турция и Гърция струва много по-малко?\", попита Йончева. \"Първият ми въпрос към вас е, дали имате фирма, която е съдружник 50% на 50% с офшорна фирма от Вирджинските острови. Общо капиталът на фирмата е 10 000 лева, обаче какво се случва? От тези 10 000 лева, фирмата на г-жа Йончева се задължава срещу вписаните 50 дяла да внесе 5 000 лева. От друга страна офшорката се задължава, срещу същите 50 дяла, да внесе 315 000 лева. Това са конкретни данни. Откъде са тези 315 000 лева и за какво са дадени в тази ваша обща фирма”, попита Добрев Йончева. Той обясни, че фирмата се е задължила да направи допълнителна парична вноска в размер на 250 000 евро, които отишли в КТБ. „Значи първо 315 хил., после още 250 хил. евро. Ако се чудите в кои сметки са влезли тези пари, ще ви покажа удостоверение – КТБ, където авторска телевизия на госпожа Йончева е направила превод в размер на 5 000 лева, а от друга страна – валутен превод в размер на 161 000 евро от Далейт трейдинг лимитед”, обяви депутатът от ГЕРБ. Според информация от пълномощното за офшорната фирма, упълномощено лице била Зорница Блъскова. Добрев обясни, че когато се потърси информация за нея в интернет, се вижда, че тя е съдружник на Георги Георгиев в „Инвестмънт Проджектс” АД. \"Същата тази фирма е във всички доклади за източването на КТБ. Кредити към КТБ към 2012 г. - 42, 032, 059 млн. лв. Към 2014 г. - 50, 163, 419 млн. лв. и към 16 февруари 2016 г. - 35, 656, 182 евро. - близо 70 млн. лв. Какво казват одиторите, включително външният одитор \"Алис партнърс\" - Куха фирма, през която са били насочвани средства от кредити на КТБ. \"Инвестмънт Проджектс\" изглежда е канал за финансиране и не докладва алтернативни приходи, но отчита само други. Нейните активи изглеждат само вземанията свързани с КТБ и е малко вероятно да бъдат възстановени\", обясни Добрев. По думите му той няма да я пита за роднините й, както правела тя, но заяви, че ако тръгне да го прави \"много лесно ще докаже\" връзката й с Цветан Василев, за когото Йончева твърдяла, че познава единствено от награждаването \"Бизнесмен на годината\". \"През периода 2005 – 2009 г. получавала ли сте близо 700 000 лева от дружества, включително с държавно участие. Вие г-жо Йончева ходила ли сте в КТБ? Нали знаете, че има списък, където се откриха и други ваши колеги, в този списък вие фигурирате 6 пъти. Визирам колегите от ляво, при вас се получава крадецът вика дръжте крадеца\", заключи Добрев. \"Ако някой притежава информация за конкретни корупционни схеми, да внесе сигнал до прокуратурата и останалите компетентни органи. Никога не съм използвала държавни или общински средства, нито съм участвала в държавен или общински бизнес\", категорична бе Йончева в лично обяснение от парламентарната трибуна.", "date": "2018.01.23", "title": "Елена Йончева пак емна Делян Добрев, той вади документи, че тя е свързана с КТБ"}
{"url": "https://www.24chasa.bg/novini/article/6678226", "text": "Министър-председателят Бойко Борисов разговаря с премиера на Република Македония Зоран Заев за активизиране на работата по изграждането на транспортната инфраструктура на Балканите. Борисов посочи, че при срещите си в Страсбург е поставил въпроса за свързаността като първа стъпка за интеграцията на страните от региона, която може да бъде направена още докато държавите се подготвят за членство. Това съобщиха от правителствената информационна служба. Българският премиер каза, че е изтъкнал важността на Коридор №8 за целия континент и необходимостта страните, които не ползват еврофондове, да бъдат подпомогнати финансово. Бойко Борисов посочи също, че е възложил на министъра на транспорта, информационните технологии и съобщенията да следи лично хода на реализацията на жп линията между София и Скопие – проект, чието значение беше изтъкнат и от много жители на Струмица по време на съвместното заседание на правителствата на България и Република Македония.", "date": "2018.01.23", "title": "Борисов говори със Заев за жп линията София - Скопие"}
{"url": "https://www.24chasa.bg/novini/article/6678230", "text": "Четири са основните приоритети на Българското председателство на Съвета на ЕС. В два от тях - \"Бъдещето на Европа и младите\" и \"Дигиталната икономика и уменията на бъдещето\", сектор \"Образование\" е водещ. Това каза министърът на образованието и науката Красимир Вълчев пред евродепутати по време на заседание на комисията на Европейския парламент по култура и образование (CULT), съобщи пресцентърът на министерството на образованието и науката, цитиран от БТА. Българското председателство ще подкрепя стремежа за увеличение на добавената стойност на програма \"Еразъм+\" в посока увеличаване на мобилностите или участието в тях, повишаване на възможностите за обмен на добри практики между училища и учители. Това включва мобилност на учители и ментори, както и мерки, свързани с намаляването на социалната изолация на млади хора, борбата с радикализацията и разпространението на знания и общи ценности. \"Важно е да осигурим \"бърза писта\" за развитие на иновации, технологии и на най-талантливите и предприемчиви европейски граждани\", заяви министър Вълчев. Друга важна тема по време на Председателството на България на Съвета на ЕС ще бъде разработването на Европейски план за действие за дигитално образование, подчерта министър Красимир Вълчев. \"Необходими са действия за оптимизация на процесите на учене чрез дигиталните технологии. Не само за инфраструктура и оборудване, но и за изграждането на човешки капацитет. Важно е учителите да се чувстват сигурни при работата с нови технологии, така че трябва да ги мотивираме чрез допълнителна квалификация\", посочи той и добави, че дигитализацията не бива да създава социални неравенства. От 2 години в България има електронни учебници с допълнително образователно съдържание, като се работи за осигуряване на електронен достъп до книжните учебници. Министър Вълчев обясни, че са стартирани инициативи за изучаване на български език в българските училища в чужбина, както и за изграждане на Център за електронно и дистанционно обучение по български език. Ще бъде регламентирана и възможността училищата зад граница да обучават дистанционно своите ученици. Дигиталните умения и грамотност са една от ключовите компетентности за учене през целия живот и трябва да се насърчават през всички дисциплини и учебни програми. През февруари започва работа по актуализиране на съществуващата от 2006 година рамка според новите технологични, екологични, технологични и социални обстоятелства. \"Препоръката цели не просто да дефинира ключовите компетентности, но и да предложи най-добрите практики за това как страните членки оптимално да използват тази рамка на национално и регионално ниво чрез формално и неформално образование за всички граждани и възрасти\", заяви министърът. Българското председателство ще работи и по създаване на Препоръка за представяне на споделените ценности, приобщаващото образование и Европейското измерение на преподаването, която да подкрепи държавите членки в усилията им за изграждане на сплотени общества и насърчаване на приобщаващото образование, превенция на социалната изолация и радикализация. България инвестира в създаването на Механизъм за съвместна работа на институциите по обхващане и задържане в образователната система на деца и ученици. \"Смятаме, че е важно да се проследи обучението на децата, които мигрират с родителите си в други европейски страни, за да гарантираме непрекъснато обучение\", изтъкна още Красимир Вълчев.", "date": "2018.01.23", "title": "Красимир Вълчев: Ще осигурим бърза писта за предприемчивите и талантливите"}
{"url": "https://www.24chasa.bg/novini/article/6678236", "text": "Скандал се разгоря в парламента заради изказване на Валери Симеонов по време на дебатите по вота на недоверие. \"Това, което извършвате в момента, е поредната свинска опашка, с която унищожавате всичко здраво в БСП. И вместо в една българска Тереза Мей, вие се превръщате в една политическа Анита Мейзер\", обърна се вицепремиерът Валери Симеонов към соцлидерката Корнелия Нинова и взриви залата. Миската бе осъдена за убийство по непредпазливост на съпруга си, когото вързала със свински опашчици по време на сексуална игра. Повод за изказването му стана вотът, който Симеонов определи като \"фалшив, жалък и унизителен\". Страх ви е от загуба на политически идеи, обърна се той към левицата. В отговор от БСП поискаха наказание за вицепремиера заради обидните квалификации към лидера им. Качествата на Нинова ще се оценяват от българския избирател, а партията на Симеонов трудно може да бъде открита с микроскоп, заяви зам.-шефът на НС Валери Жаблянов. Ако това бе изказване на депутат - той щеше да бъде изгонен от пленарната зала, какво правим, когато говори вицепремиер, попита Антон Кутев. И разкритикува водещия заседанието по това време зам.-шеф на НС Емил Христов, че не е направил забележка. Кой си тръгва - или Симеонов, или вие, смъмри го Кутев. Бившият шеф на НС Димитър Главчев обясни, че правилникът важи само за депутати и Симеонов няма как да бъде санкциониран по него. Щом не можете да го изгоните, можехте поне да му направите забележка за тази цинична обида, ядоса се и Йордан Цонев. И разкритикува Симеонов и за менторския тон към ДПС. Менторският тон, с който говори това недоразумение към една партия, която има заслуги за спасяването на етническия мир, за стабилността в България, за членството ни в ЕС и НАТО - няма да позволим това, размаха пръст Цонев. По-рано Симеонов от трибуната разкритикува ДПС заради позицията им срещу националистите и заради вота. Когато става дума за управление, в главите ви винаги фигурират схеми и сделки и не можете да допуснете, че има хора, за които тези неща не важат, обърна се Симеонов към ДПС. Нека бъдем по-сдържани, докато мине председателството - после ще си разчистваме сметките, допълни вицепремиерът.", "date": "2018.01.23", "title": "Скандал в парламента: Симеонов сравни Нинова с Анита Мейзер"}
{"url": "https://www.24chasa.bg/novini/article/6678238", "text": "Момче от хисарското село Старосел нанесе побой  и опита да изнасили 55-годишната Танка Р. Инцидентът станал в понеделник следобед в гората над селото. Там жената пасяла овцете си. Към нея се приближил 13-годишният Красимир Т. Казал на бившата си преподавателка, че по-нагоре имало труп на животно и вероятно е нейното. Двамата тръгнали към гората. Тийнейджърът се нахвърлил върху 55-годишната жена и започнал да я удря. За да удовлетвори половия си нагон се опитал да я изнасили. Жената се съпротивявала. Красимир и нанесъл побой и заплашил учителката си да не казва на никой. Все пак жената подала жалба в полицията в Хисаря. Оказало се, че 13-годишният Красимир е известен с криминални прояви. В момента учел в гимназията в Хисаря. \"Извършителят е с множество наказания от Комисията за противообществените прояви на малолетни и непълнолетни. Сега предстои да му бъде наложено ново - вероятно настаняване в интернат. Тъй като няма 18 г., не може да бъде съден\", коментираха от районната прокуратура в Пловдив, която се занимава със случая. Родителите на Красимир имали още две деца, но той бил най-проблемен.", "date": "2018.01.23", "title": "13-годишен наби и опита да изнасили бившата си учителка в гората"}
{"url": "https://www.24chasa.bg/novini/article/6678247", "text": "Полицията задържа мъж за убийство в Червен бряг, съобщиха от пресцентъра на МВР, цитирани от \"Фокус\". На 22 януари към 8.20 часа чрез тел. 112 в полицията постъпил сигнал за мъж с прободна рана, който търси помощ в аптека в град Червен бряг. Незабавно на мястото е изпратен автопатрул. Полицаите намерили безжизненото тяло на пострадалия във фоайето на аптеката. Установена е самоличността му – 52-годишен от Червен бряг. Пристигналият на местопроизшествието медицински екип констатирал смъртта му, настъпила от кръвозагуба. Според първоначалната информация, мъжът бил прободен на улица в града минути преди обаждането на спешния телефон Незабавно били предприети оперативно-издирвателни и процесуално-следствени действия, осъществени под ръководството на окръжен прокурор по образуваното досъдебно производство. В автобус на път към София е бил заловен извършителят – 31-годишен от Червен бряг. Първоначално той бил задържан в полицията за срок до 24 часа по Закона за МВР. Плевенската окръжна прокуратура го е привлякла като обвиняем по чл. 115 от НК. На 23 януари, с постановление на прокурор от Окръжна прокуратура – Плевен, той е задържан за срок до 72 часа. Разследването по случая продължава.", "date": "2018.01.23", "title": "Убийство с нож в Червен бряг, хванаха извършителя в автобус, докато бяга за София"}
{"url": "https://www.24chasa.bg/novini/article/6678256", "text": "Корупцията е най-висока по време на управлението на БСП. Това заяви от парламентарната трибуна шефът на депутатите от ГЕРБ Цветан Цветанов по време на разискванията за вота на недоверие към кабинета \"Борисов 3\", внесен от БСП. \"Смятах, че дебатът ще бъде смислен и подкрепен с факти. Упрекът ви, че премиерът отсъства е несъстоятелен, защото в мотивите ви за вота посочвате, че е към Министерски съвет, а министрите и техните заместници са тук. В този дебат, както винаги се е доказвало, парламентът става средище на обидни квалификации. Министър-председателят има ангажименти, за да може действително да се концентрира върху това, което държавата има днес като приоритет – това е председателството. Всеки ден министър-председателят провежда срещи\", заяви Цветанов. Той посочи, че е доволен от провелото се вчерашно заседание на вътрешната и бюджетната комисия към парламента, на които се разисквалата темата за информационната система БАЦИС, чийто доклад за работата й искаха разсекретяване от БСП. Той обясни, че на заседанията се установило, че за 2013 и 2014 г. няма данни за отклонение на системата. \"От данните от \"Eвробарометър\", които вие показвате се вижда, че България е втора по корупция, само след Гърция. Това, което виждаме е, че тя е 83 % по време на управлението на ГЕРБ и 96 % във времето, в което управлявате вие. Средно за ЕС е 68 %. Мога отново да цитирам данни на тези асоциации, които същност са най-заинтересовани да показват резултатите от борбата срещу контрабандата. Виждате, че когато БСП управлява, тя е с най-високи нива. Когато управлява ГЕРБ, падат надолу\", допълни Цветанов. \"Ще дам данни и на Центъра за изследване на демокрацията от 1999 г. до 2016 г. За всички тези година, да в действителност вие сте най-добрите (б.а.- в коруцията). Затова в управленската ви програма не пишеше нищо за борба с корупцията. И може би сте се надявали да влезете в управлението и да продължите да правите, това което правите най-добре\", посочи още той.", "date": "2018.01.23", "title": "Цветанов: Корупцията е най-висока при управлението на БСП"}
{"url": "https://www.24chasa.bg/novini/article/6678270", "text": "Западният китайски автономен Синцзян-Уйгурски район ще изгради стена по границите си, за да спре проникването на екстремисти от чужбина, съобщиха държавни медии, цитирайки местния губернатор, предаде Ройтерс. Стотици души са убити в Синцзян през последните години в насилието между изповядващите предимно исляма уйгури и етническото китайско мнозинство. Китай обвинява за насилието ислямистки екстремисти и сепаратисти, някои от които според Пекин имат контакти с групировки извън страната, съобщава БТА. Според правозащитни организации и живеещи в чужбина уйгури причината е по-скоро недоволството на уйгурите от контрола на Китай над тяхната култура и религия. Китай отрича да прибягва до репресии. Губернаторът на Синцзян Шохрат Закир заяви, че по границата ще се издигне \"Велика стена\", съобщи в. \"Чайна дейли\". Технологичните охранителни мерки ще се усилят, а пътищата и инфраструктурата ще се подобрят, обеща Закир.", "date": "2018.01.23", "title": "Китай издига стена на границата си заради екстремисти"}
{"url": "https://www.24chasa.bg/novini/article/6678299", "text": "Вицепремиерът и министър на външните работи Екатерина Захариева представи в Брюксел целите и задачите пред Българското председателство на Съвета на ЕС на заседание на Комисията по външни работи на Европейския парламент, съобщиха от пресцентъра на Министерство на външните работи. Захариева изброи четирите основни приоритета на Председателството: бъдещето на Европа и младите хора - икономически растеж и социално сближаване, европейската перспектива и свързаност на Западните Балкани, дигиталната икономика и уменията, необходими за бъдещето и сигурност и стабилност в силна и обединена Европа. “Западните Балкани са от огромно значение за благосъстоянието на Европа. Няма как да има сигурна и стабилна Европа без сигурни и стабилни Балкани”, изтъкна българският първи дипломат пред евродепутатите и добави, че срещата на върха през май т.г. в София ще е първото събитие на такова равнище след срещата в Солун през 2003 г. “Ние трябва да чуем гласа на младите хора за бъдещето на Европа. Трябва да насърчим творческите умения на нашите граждани за цифровата епоха”, каза още Захариева. Усилията на Председателството ще бъдат насочени и към по-силни и сигурни външни граници. В залата на Комисията за външна политика на Европейския парламент, където присъстваха и представители на всички шест държави от Западните Балкани, които не са членове на ЕС (Албания, Босна и Херцеговина, Косово, Република Македония, Сърбия и Черна гора), Екатерина Захариева изложи подробно вижданията на Председателството относно перспективите пред региона: “През 2017 г. станахме свидетели на редица положителни развития. Независимо от това продължават да съществуват предизвикателства - както външни: с намеса на външни фактори, така и вътрешни: главно свързани с върховенството на закона, социално-икономическите условия и формирането на мултиетническите общества. Високите нива на безработица и липсата на перспективи засилват чувствителността към радикализация в някои групи, особено сред младежите в тези страни. Това са само някои от причините, поради които Западните Балкани се нуждаят от по-видима политическа подкрепа от страна на ЕС. В противен случай рискуваме разрастване на нестабилността в региона и възобновяването на заплахите и рисковете за сигурността на ЕС.” “Трябва да се обърне повече внимание и да се отделят средства за посрещане на общи предизвикателства като миграцията, енергийната сигурност, тероризма и радикализацията, корупцията и организираната престъпност, като същевременно се укрепи гражданското общество”, изтъкна още министър Захариева. “Няма вакуум на Западните Балкани, ако ние не сме там, някой друг, който не е част от нашето европейско семейство и от НАТО, ще заеме тази ниша”, увери евродепутатите тя.", "date": "2018.01.23", "title": "Захариева: Няма как да има стабилност и сигурност в Европа, ако няма на Западните Балкани"}
{"url": "https://www.24chasa.bg/novini/article/6677627", "text": "Скъпото \"ауди\" А8 на DJ Дамян е задигнато от бул. \"Марица\" в Пловдив, където е било паркирано. Според \"Трафикнюз\" диджеят живеел в близост. Автомобилът му е бил с номер РВ 4000. Криминалисти смятат, че е откраднат от професионалисти, тъй като алармата не се е задействала. Дамян е син на бивш шеф на полицията в Смолян и в последно време организира благотворителни кампании.", "date": "2018.01.23", "title": "Задигнаха аудито на диджей Дамян"}
{"url": "https://www.24chasa.bg/novini/article/6677697", "text": "Осем души бяха ранени при земетресението с магнитуд 6 в Индонезия, предадоха световните агенции. Ранените са ученици в гимназия в град Сияджур, който е близо до епицентъра на труса. Те пострадали, когато таванът на училището им рухнал. Шестима от ранените са в тежко състояние, предава БТА.  Трусът нанесе щети на над 130 сгради, сред които една джамия в провинциите Западна Ява и Бантен. Земетресението не предизвика цунами. Трусът стана в океана край Западна Ява, на дълбочина 44 километра и на около 130 километра от столицата Джакарта.", "date": "2018.01.23", "title": "8 ученици са ранени при земетресението в Индонезия, щети има на над 130 сгради"}
{"url": "https://www.24chasa.bg/novini/article/6677704", "text": "Варненският апелативен съд потвърди ареста на Хюсмен Реджеб /24 г./, обвинен, че заедно с още трима съучастници отвлякъл непълнолетно момче и поискал откуп за него, съобщиха днес от пресслужбата на магистратурата. Престъплението е извършено през март 2016 г. в село Здравец, Разградска област. Реджеб и съучастниците му отвлекли непълнолетния и поискали от брат му да им плати 600 лева. Според Апелативния съд събраните в хода на разследването доказателства обосновават в значителна степен предположението, че обвиняемият е съпричастен към извършеното престъпление. Освен това, ако е на свобода, той може да се укрие. Определението на Апелативния съд не подлежи на обжалване.", "date": "2018.01.23", "title": "Оставиха в ареста обвиняем за отвличане в Разградско"}
{"url": "https://www.24chasa.bg/novini/article/6677711", "text": "Турция иска да избегне всякакви сблъсъци със сирийски, руски или американски сили по време на операцията й в Северна Сирия, но ще предприеме необходимите стъпки за нейната сигурност, заяви днес турският външен министър Мевлют Чавушоглу, цитиран от Ройтерс. САЩ и Русия призовават Турция към сдържаност в рамките на военната й кампания \"Маслинова клонка\", предприета в района на сирийския кюрдски град Африн в събота, отбелязва агенцията. Президентът на Турция Реджеп Тайип Ердоган, който твърди, че сирийските кюрдски Сили за защита на народа (СЗН) са свързани с поставената извън закона Кюрдска работническа партия (ПКК), обеща Турция да изтласка кюрдските бойци и от сирийския град Манбидж, предаде БТА. Терористите в Манбидж постоянно произвеждат провокативни изстрели. Ако САЩ не спрат това, ние ще ги спрем (терористите), заяви външният министър Чавушоглу. Целта ни е не да влизаме в сблъсък с руснаците, със сирийския режим или със САЩ, а да се сражаваме с терористичните организации, каза той, цитиран от турската телевизия Хабертюрк. Трябва да се вземат необходимите стъпки. Ако не се направи това, бъдещето на нашата страна е хаос. Ние не сме уплашени от никого по този въпрос, пълни сме с решителност. Няма да живеем със страх и заплахи, изтъкна Чавушоглу. Във връзка с отношенията на Турция със САЩ той посочи, че бъдещето на двустранните отношения зависи от стъпките, които САЩ ще предприемат. Чавушоглу каза, че Турция, която извърши седеммесечна военна операция в Сирия преди година и половина, за да изтласка бойците от \"Ислямска държава\" и Силите за защита на народа, ще продължи да действа, където сметне, че е необходимо. Няма значение дали става въпрос за Манбидж, Африн, за източно от река Ефрат или за заплахи от Северен Ирак. Ако има терористи от другата страна на нашите граници, това е заплаха за нас, каза турският външен министър.", "date": "2018.01.23", "title": "Турция: Ако САЩ не спрат терористите, ние ще ги спрем"}
{"url": "https://www.24chasa.bg/novini/article/6676886", "text": "На 8 януари тази година БНТ удари рекорден рейтинг. Тогава на стола на водещия в обзорното предаване “Още от деня” седна Емил Кошлуков. И бързо потвърди най-големите страхове на най-върлите си противници - че ни най-малко няма да им прави добро впечатление, а ще “трещи” така, както той най-добре си знае. Добър - лош, през цялата седмица, в която Куши води (в тази роля той се редува с Поли Златарева), рейтингът на предаването се е заковал на рекордни нива. Който не вярва - да провери. юКаквото и да каже Кошлуков по телевизията или във фейсбук, все е хит. Към него безразличен няма. Още със стъпването си на “Сан Стефано” Кошлуков показа, че няма да цепи басма. Даде да се разбере, че в едно предаване да има по двама - трима от една и съща партийна централа, застъпващи една и съща позиция, няма как да стане. Самият той, като има гост от ГЕРБ, кани и от БСП. Като има “за” Истанбулската конвенция, задължително кани и “против”. Като водещ Кошлуков прекъсва гостите си, включително и тези от властта, провокира, разчупва. Подготвен е, чел е много повече от 95% от българите и при него с импровизации и общи приказки просто не се минава. Той със сигурност може да си намери работа не само в обществената телевизия и не само в страната. Като създател на продуцентска компания Защо обаче толкова бързо се чуха викове “Оставка” срещу него? Фактът, че Кошлуков, който винаги е бил “другото, нестандартното мнение”, сега като тв началник очевидно иска в БНТ да се чуват и другите мнения, когато се дебатира една тема. Това лошо ли е? Чух г-жа Джамджиева в културната рубрика на БНТ да споделя щастието си, че собственикът ѝ издържа нейния сайт с пари от продажбата на лекарства. И останах с впечатление, че да си изкарваш парите, както е прието - от продажба на медийния продукт, който произвеждаш, и от реклами, е срамно. Ето така се обърква зрителят, а покрай него и водещите - когато се говори само на един глас. Макар че кръгът на “умните и красивите” захапа новия директор на Канала, истината е, че никой не може да води Куши за носа. Историята му е повече от романтична. Политически затворник и борец. Попаднал в старозагорския “с четене и слушане”. А именно - като гимназист от пловдивската английска той и приятелите му слушат чужди радиостанции, четат Солженицин и “Фашизмът” на Желю Желев. В десети клас го привикват на разпит в ДС и го питат дали вярно прави “неправилни паралели между фашизма и комунизма”. Разминава се само с разпитите. Преди да кандидатства, от милицията го предупреждават да не се мъчи с обществено-правните специалности. Да си запишел английска филология, барем един даскал да излезе от него. Кандидатства, приемат го и отива войник. Именно докато служи, в Елхово е обвинен за антидържавна пропаганда и агитация, за предизвикване на бунт и неподчинение в армията. И така се озовава в Старозагорския затвор, където са и други бъдещи строители на съвременна България - Константин Тренчев, Любо Собаджиев и други. Един-два пъти го били с палката, защото, по собствените му думи, се бил “ерчил”. В затвора попада с 5-годишна присъда, излежава към 4 - последната му я спестява демокрацията. Която той повежда в качеството си на Кошлуков е учредител на СДС и участник в Кръглата маса. Така любимото цепене и отлюспване на добрата стара синя партия отблъсква част от актива. И Кошлуков става депутат на царя и негов любимец. На него са поверени и изборните кампании на НДСВ. Малцина знаят, че Кошлуков е бил бит през 2000 г. в нишката полиция. Тогава е в Сърбия като наблюдател на последните избори по времето на Милошевич заедно с Мирослав Севлиевски, Гроздан Караджов и Красен Кралев. Арестуват ги, вкарват ги в полицията в Ниш, бият ги и им викат: “Признайте, че сте агенти на Сорос!” Сега очевидно е бой, за да си признае, че е човек на Пеевски.", "date": "2018.01.23", "title": "В Ниш го бият, за да каже, че е човек на Сорос, а у нас - че е човек на Пеевски"}
{"url": "https://www.24chasa.bg/novini/article/6677759", "text": "Серия от пет труса с магнитуд между 4,5 и 5,0 по скалата на Рихтер са регистрирани в залива Аляска в часовете след мощния трус от осма степен по Рихтер, показва справка на официалната интернет страница на Европейския средиземноморски сеизмологичен център (EMSC). Силното земетресение, което удари залива Аляска във вторник, предизвика опасност от образуването на цунами. Предупреждението е издадено за южната и югоизточната част от крайбрежието на Аляска, и за западната част от крайбрежието на Канада, предаде \"Фокус\". Епицентърът на труса е бил на 1895 километра северозападно от Ванкувър, Канада, и на 287 километра югоизточно от остров Кодиак, САЩ, с дълбочина от 10 километра под земната кора.", "date": "2018.01.23", "title": "Регистрираха серия от земетресения в Аляска след мощния трус от 8,0 по Рихтер"}
{"url": "https://www.24chasa.bg/novini/article/6677780", "text": "Поне 90% от присъстващите на обсъждането на Истанбулската конвенция са \"против\", видя се по време на обсъждането в аулата в на СУ \"Св. Кл. Охридски\", организирано от председателя на НС Цвета Караянчева. След православната църква против конвенцията се обявиха и католиците. Богдан Пенев обяви от името на Католическата църква, че конвенцията е концептуална и правна основа за идеологическа и културна революция, която се състои в предифинирането на понятие като пола също така насочва на прехвърляне на отговорността за възпитанието на децата от семейството към обществото. Отваря вратите държавата да образова децата, без да се съобразява с мнението на семейството и религиозните общности, предупреди представителят на българските католици. По думите му тя формира една идеологическа основа, която е противоречива и въвежда държавата в нарушаване на основни конституционни права като свободата на съвестта. С нейна помощ се прави опит за нов обществен ред, в който държавата иззема ролята на семейството, упрекна той. Епископската конференция смята този документ за неприемлив и призовава българските управници да я преразгледат и да предприемат реакция спрямо европейските институции, каза представителят на Католическата църква. След православни и католици против документа се обявиха и Обединените евангелски църкви в България. Протестантският пастор Румен Борджиев предупреди, че документът представлява \"змийски яйца, сложени в красив целофан.\" Сред десетките изказали се бе и първият адвокат на медсестрите в Либия Владимир Шейтанов, специалист по международно право и дългогодишен служител на Външно. \"Под натиск международни договори не се приемат. Това е насилие над свободната воля на българина. Все повече случаят ми прилича на този с българските евреи през Втората световна война. Имаме международен натиск и абсолютна съпротива на обществото\", настоя Шейтанов. Боян Захариев от движение \"Възраждане\" предупреди, че след конвенцията раждаемостта още ще спадне. \"Благодаря ви, г-жо Караянчева, че направихте първото и със сигурност последното истинско обсъждане. Обявете за нищожен чл. 3 вх. В (социалния пол). Цачева е права, че не се отменят мъжа и жената, но и не забранява въвеждането на нови, подчерта\", подчерта юристът Райчин Рачев. И показа документ, признаващ 33 пола. \"Има понятие хомосексуалност на развитието - преходна фаза, ако младият мъж до 22 г. няма хетеро полов контакт. Почти 30% от подрастващите минават през тази фаза. Може да се превърне в трайна под влияние на емисари и на хирургическата индустрия. Доходоносен бизнес. Искаме ли ние е нашите деца да сме част от тази индустрия\", каза Александър Янев. Никола Бонев от фондация \"В подкрепа на децата\" призоваваме НС да направи оценка на законодателството и стриктно спазване на нормативните актове. Против сме въвеждането на нови понятия. Като баща на 3 деца ще мога да съм многодетна майка, ще изисквам повишение на заплатата и по-ранно пенсиониране. Ще разцъфне хирургията. Вече сериозно - конвенцията е троянски кон.\" Диана Димова от социален център в Стара Загора напомни за Елена, убита в кафене от мъжа си. Миналата година 23 жени са загубили така живота си. \"Спрете да внушавате, че които сме против конвенцията, сме за насилие на жените. Вие, ако си бяхте свършили работата, Виола щеше да е жива\", призова Лидия Даскалова от Гражданска инициатива на родителите в Пловдив. \"Документът е нищожен и няма правна сила - не е гласуван по надлежния ред от Комитета на министрите на СЕ - нито с гласуване, нито с консенсус. И това е видно от отговора на външния министър Кристиан Вигенин през 2014 г. на питане на депутата от ДПС Тунчер Кърджалиев”, възпротиви се Мадлен Кирчева от Български народен събор\", която взе първа думата. \"В Калифорния след приемането на джендър обучение 27% не потвърждават биологичния си пол. Аз имам дъщеря на 2 годинки, която скоро ще бъде обхваната от образователната система. Как ще ме компенсира държавата, ако един ден дойде и ми каже: \"Мамо, мисля, че съм момче\", попита Силвия Сарафова от \"Гражданска инициатива на родителите в Пазарджик\".", "date": "2018.01.23", "title": "90% от хората на дебата против конвенцията. Не само БПЦ, но и протестанти и католици - също"}
{"url": "https://www.24chasa.bg/novini/article/6677806", "text": "\"Свободният достъп до басейна на 153-то училище в район \"Надежда\" ще бъде запазен\". Това заяви заместник-председателят на Комисията по образование, култура, наука и културно многообразие и лидер на БСП-София Калоян Паргов. Той беше потърсен за помощ от притеснени родители, чиито деца използват басейна, съобщиха от пресцентъра на БСП-София.  \"В края на миналата седмица се срещнах с над 200 родители, които изразиха притеснение пред мен, че може да бъде спрян свободният достъп до басейна на 153-то училище, коментира Калоян Паргов. - В спортното училище предстои да бъде разкрита паралелка с плуване и родителите се опасяваха да не би това да стане повод да бъде възпрепятстван свободният достъп до спортното съоръжение. В този басейн от години безплатно плуват деца от \"Надежда\", \"Връбница\", \"Обеля\" и други райони на София. Поех ангажиемнт да проверя какво се случва. Разговарях с кмета на района, с председателя на спортния клуб Локомотив (Сф), с госпожа Ваня Кастрева от столичния инспекторат по образование. В крайна сметка, свободният достъп до басейна няма да бъде спрян, както се опасяваха родителите. Децата имат право да използват публичната общинска спортна инфраструктура и няма да се налага да плащат високи такси всеки месец\". Калоян Паргов обясни, че спортната паралелка с плуване, в която ще бъдат записани 15-20 деца, няма да уплътни часовете за ползване и ще остане възможността за свободен достъп. \"Ще бъде изготвен график за ползване и така всички ще бъдат доволни, каза той. - Собствеността на басейна ще остане в Спортна школа „София“ като гаранция, че в бъдеще няма да бъдат налагани непосилни такси за ползването му\".", "date": "2018.01.23", "title": "Калоян Паргов: Запазваме свободния достъп до басейна на 153-то училище"}
{"url": "https://www.24chasa.bg/novini/article/6677834", "text": "На 22 януари 2018 г., в 10.55 ч., в Районно управление на МВР-Бяла Слатина е получено съобщение от мъж от Плевен, който заявил, че в двора на МБАЛ-Бяла Слатина, две неизвестни лица са му нанесли побой. Това съобщиха от ОДМВР-Враца. Установено е, че след спор за паркиране на автомобил, побоя е бил нанесен от лицата Г. П. /32 г./ и М. М. /55 г./ от гр. Бяла Слатина. Лицата не са задържани по здравословни причини. Образувано е досъдебно производство.", "date": "2018.01.23", "title": "Двама души са пребили мъж от Плевен след спор за паркинг"}
{"url": "https://www.24chasa.bg/novini/article/6677827", "text": "Преди 10 дни е починал дядото на Григор Димитров, но до днес майка му и баща му го крили от него. Родителите му не искали тъжната новина да повлияе на играта на първата ни ракета и да възпрепятства доброто му представяне на турнира в Мелбърн.  Става дума за дядо му по бащина линия Господин, на който самият Гришо е кръстен. Навремето същият продал ниви, за да субсидира развитието на внука си в спорта.  му споделили за трагичната загуба.                                                                                                                                                                                                                                                                                                                       ", "date": "2018.01.23", "title": "Преди 10 дни починал дядото на Гришо, чак днес му съобщили"}
{"url": "https://www.24chasa.bg/novini/article/6677852", "text": "Комисията по конституционни въпроси на Европейския парламент подкрепи днес предложението броят на евродепутатите да бъде намален от 751 на 705 заради напускането на Великобритания, съобщи ЕП. Предвижда се предложението да бъде гласувано на пленарна сесия през февруари. За да влезе в сила, предложението следва да бъде подкрепено единодушно в Европейския съвет. Ако бъде приложена, промяната ще важи от следващите избори за ЕП догодина, информира БТА. Предвижда се България и още 12 държави да запазят броя на евродепутатите си, а 14 държави да получат допълнителни места. Най-облагодетелствани от промените биха били Испания и Франция, които биха получили по пет допълнителни места в ЕП. Предвижда се Холандия и Италия да имат трима евродепутати повече, а с по един биха се увеличили мандатите на Румъния, Полша, Швеция, Австрия, Дания, Словакия, Финландия, Хърватия и Естония. Ирландия би получила още две места. Миналата есен в комисията по конституционни въпроси на ЕП постъпи предложение броят на евродепутатите да бъде намален на 700, като се отбелязваше, че според договора за ЕС броят на мандатите е до 751 и всяка държава трябва да има поне шестима и най-много 96 евродепутати. В сегашния състав на ЕП Великобритания разполага със 73 евродепутати. Парламентарната комисия днес реши 16 от британските мандати да бъдат оставени в запас за държави, които може да се присъединят към Общността занапред. Предложението осигурява места и за евродепутати, избрани от общоевропейска листа и чийто брой следва да съответства на броя на държавите в ЕС (по един на държава). ", "date": "2018.01.23", "title": "Обсъждат намаляването на броя на евродепутатите заради напускането на Великобритания"}
{"url": "https://www.24chasa.bg/novini/article/6677857", "text": "От основаването си през 1971 г. Световният икономически форум в Давос е нарицателно за нарастващия консенсус за един все по-глобализиращ се свят. Сега президентът Доналд Тръмп е тръгнал натам да каже на хората, които се възприемат като глобалния елит, че грешат за почти всичко. Тръмп ще е първият действащ президент на САЩ, който отива на форума в Давос след Бил Клинтън през 2000 г. Тръмп обаче няма да е единственият голям световен лидер сред участниците. За пръв път там ще са също индийският премиер Нарендра Моди и френският президент Еманюел Макрон. Германската канцлерка Ангела Меркел също ще се присъедини към тях, след като миналата седмица постигна предварително споразумение със социалдемократите за съставяне на ново коалиционно правителство. Тяхното присъствие, заедно с това на британския премиер Тереза Мей и канадският й колега Джъстин Трюдо, създава условия за впечатляващ сблъсък с Тръмп, предаде БТА. Давос може да е чудесна възможност за лидери да се самоизтъкнат. Миналогодишната среща бе доминирана от китайския президент Си Цзинпин, който в речта си наблегна на протекционизма и описа Пекин като новия защитник на свободната търговия в ерата на Тръмп. Това усили позициите на китайския лидер в чужбина преди конгреса на Китайската комунистическа партия, на който той затвърди властта си. Броят на големи лидери тази година обаче неизбежно ще създаде надпревара за ползване на пространството за изява. Макрон и Меркел вероятно ще използват форума като платформа за защита на политиката в миграцията и сигурността и представянето на либерална центристка европейска визия. Това поставя Макрон в потенциално трудна позиция. При наличието на Меркел френският президент може да няма друг избор освен да се присъедини към нея в една относително анти-Тръмпова платформа. Има обаче насрочена среща между Макрон и президента на САЩ и френският лидер може да иска да възпроизведе сърдечността от първата им среща миналата година. За индийския премиер Моди предстои разочарование. Той видимо се надяваше да последва примера на Си и да доминира конференцията. Присъствието на Тръмп обаче ще му даде възможността да затвърди добрите отношения след положителната среща между двамата през ноември. В Давос те имат възможността да се представят като лидерите на двете най-големи и могъщи демокрации в света - силна платформа за прокарване на каквито идеи пожелаят. В същото време много от останалите участници почти сигурно ще се възползват от възможността за словесни нападки срещу Тръмп. Това винаги е било неизбежно, но стана още по-вероятно, след като той описа африканските и карибските страни като \"мръсни дупки\". Много ще зависи от това доколко президентът ще бъде убеден да не се отклонява от посланието си и дали другите лидери ще могат да привлекат вниманието му към своя дневен ред. Миналата година първото му обръщение към Конгреса бе почти лишено от обичайните на Тръмп импровизации и се прие от двете партии като едно от по-смислените описания на мирогледа му. Затова пък речта му пред лидери от НАТО през май м.г. бе несвързана и обвинителна. За местната публика президентът на САЩ и обкръжението му са изправени пред трудно балансиране. Тръмп знае, че политическите му привърженици охотно биха приели той да обсипе с критики изпълнителните директори, знаменитостите и по-либералните политици на срещата в Алпите. В същото време администрацията има голям списък от цели за постигане, а срещата в Давос дава несравними възможности за задкулисни пазарлъци и бързи дискретни срещи. В интервю за в. \"Уолстрийт джърнъл\" Тръмп казва, че целта му в Давос ще е \"да агитира за страната си\". Министърът на финансите Стив Мнучин каза, че президентът енергично ще рекламира икономическата си доктрина \"Америка на първо място\". Той наблегна на това протекционистко послание и по време на обиколката си в Азия през ноември. Администрацията също ще се надява да напредне по редица други теми като премахване на разногласията между европейските страни и Вашингтон по подхода към Иран и увеличаването на натиска върху Северна Корея. Президентът на САЩ ще води най-голямата американска делегация в Давос в последно време. Освен Мнучин в нея ще влизат съветникът по националната сигурност Хърбърт Реймънд Макмастър, държавният секретар Рекс Тилърсън и министърът на търговията Уилбър Рос. Това ще позволи да се изнесат необичайно широк кръг речи за държавна политика, в които Вашингтон може да дефинира позициите си или да нюансира и изясни изявленията на президента. Речта на Тръмп независимо от съдържанието й ще е най-важното му обръщение в чужбина досега. Той вероятно ще осигури собствено отразяване на ставащото в Туитър, от което ще се разбере настроението му и кой го е ядосал. Според \"Политико\" президентът най-вероятно ще използва речта си, за да пусне това, което някои негови съветници наричат драматична \"миризлива бомба\". Очаквайте президентът да се нахвърли на други участници заради споразумения за свободна търговия, които според него вредят на САЩ, да изрази скептицизма си за климатичните промени и може би за работата на Международния валутен фонд и Световната банка. Почти нищо от това няма да се приеме радушно. Много обаче ще зависи от реакцията на Тръмп на критики. Той без съмнение няма да пропусне да напомни на всички други участници, включително на другите световни лидери, че президентът на САЩ е той, а не те, както веднъж каза на критично настроен журналист от сп. \"Тайм\". Президентът със сигурност е опитен шоумен. Той несъмнено ще оцени факта, че неговата реч ще е в заключителните етапи на срещата. Проблемът за останалите присъстващи членове на елита е, че и най-ловкото маневриране няма да попречи на неговия дневен ред да засенчи техните.", "date": "2018.01.23", "title": "Тръмп се изправя срещу останалите световни лидери на икономически форум в Давос"}
{"url": "https://www.24chasa.bg/novini/article/6677872", "text": "Оглушителното отсъствие на премиера е признание за вина за корупция. Това заяви соцлидерката Корнелия Нинова в изказването си по време на дебатите по вота на недоверие в парламента. Правим този вот, за да ви дадем сили и смелост, да ви освободим от страха, да ви кажем, че никое правителство не е по-голямо от вас, обърна се задочна Нинова към избирателите. И призова и колегите си в парламента да намерят сили и да гласуват свободно. Нинова даде примери с лошо управление на болниците, на митниците. Приходите се увеличиха, защото увеличихте акциза, а не заради по-добра борба с контрабандата, обърна се соцлидерката към управляващите. След седмица-две ще излезе един доклад на митниците - тук е, при мен. За първи път за 2017 г. не са събрали акциза така, както е планирано в бюджета, а с 50 млн. по-малко, обяви Нинова. Тя критикува ГЕРБ, че обвиняват БСП, че не е европейска партия, след като иска вот по време на председателството. Коя европейска държава има решение, че някоя от ценностите на съюза може да те замразява временно, попита Нинова. Желанието да заключите тези права за 6 месеца е антиевропейско поведение, скара се тя на управляващите. И разказа, че се е срещнала с европейски лидери и еврокомисари и никой не й намекнал, че не трябва да има вот - приели с уважение вътрешните ни дела. Не трябва да има ледников период за кражбите и бедността, категорична бе соцлидерката. Тя призова да се уважава мнението на БСП, защото зад тези 80 социалисти в парламента стоят 1 млн. българи. Ще се опитат да отнемат на БСП моралното право да е водач на борбата с корупцията. Но това е единствената партия, която на конгрес е направила анализ на грешките си и е подложена на убийствена самокритика - това може да го направи само смел, мъдър и честен към избирателите политик, каза още Нинова. В другите партии няма мнение, нито въздържал се. Затова имаме морално право, допълни тя. Целта ни е унищожаване на паралелната държава и тя се изправи срещу нас, каза още соцлидерката. И призова избирателите, независимо на кого симпатизират, да не се предават. Рано или късно, който краде ще лежи в затвора, а България ще стане нормална държава, завърши Нинова.", "date": "2018.01.23", "title": "Нинова: Отсъствието на премиера е признание за вина за корупция"}
{"url": "https://www.24chasa.bg/novini/article/6677893", "text": "Поради висока заболеваемост в 153 училища в страната днес няма да има учебни занятия. В 116 училища в област Пазарджик е преустановен учебният процес и на 23 януари 2018 г. поради обявена грипна епидемия. До 24 януари продължава и грипната ваканция за СУ „Васил Левски“ – град Опака, област Търговище, съобщиха от МОН. В 17 училища в община Благоевград, поради висока заболеваемост на учениците, също няма да се учи днес. В област Враца няма учебни занятия в Обединено училище „Св. Св. Кирил и Методий“, с. Краводер. Поради висока заболеваемост няма да се учи на 23 и 24 януари и в ПГСС “Св. Георги Победоносец“, град Суворово, област Варна. На 23 и 24 януари няма да учат и 4 училища в Пловдивска област – ОУ „Св. Св. Кирил и Методий - с. Стрелци, НУ „Св. Св. Кирил и Методий“- с. Борец, СУ „Христо Смирненски“- град Брезово, и ПГ „Зл. Бояджиев“- град Брезово. В област Хасково, в СУ „Д-р П. Берон“- гр. Свиленград, няма да има занятия на 23 и 24 поради непредвиден ремонт на отоплителната инсталация. В област Габрово е обявена грипна ваканция за 6 училища – СУ „М. Райкович“- гр. Дряново, ПГИ „Рачо Стоянов“ – гр. Дряново, ОУ „Проф. П.Н.Райков“- гр. Трявна, ОУ „В.Левски“ – с. Плачковци, СУ „П.Р. Славейков“ – гр. Трявна, и НГПИ „Тревненска школа“ – гр. Трявна. В област Бургас 4 училища няма да учат от 23 до 26 януари - ОУ \"Н.Й. Вапцаров\" - с. Факия, ОУ \"Св. Св. Кирил и Методий\" - с. Загорци, ПГМССЕ \"Н. Й. Вапцаров\" - гр. Средец, и ОУ \"Антон Страшимиров\" - с. Дебелт. В Софийска област няма да има учебни занятия в СОУ „Хр. Ботев“ – с. Горна Малина, поради ремонт на отоплителната инсталация от 23 до 25 януари. В ОУ „Хр.Ботев“ – с. Кукорево, област Ямбол, също няма де се учи на 23 до 24 януари.", "date": "2018.01.23", "title": "153 училища в страната затвориха заради грипа"}
{"url": "https://www.24chasa.bg/novini/article/6677909", "text": "Тир се е завъртял в района на 13 км на АМ \"Тракия\" в посока Бургас. Това съобщиха за \"Фокус\" от МВР. Инцидентът е станал около 13.00 часа. Временно движението в района беше затруднено, но към този момент се осъществява безпроблемно.                                                                                                                                                                                                                                                                                                                       ", "date": "2018.01.23", "title": "Тир се завъртя на АМ \"Тракия\" в посока Бургас"}
{"url": "https://www.24chasa.bg/novini/article/6677908", "text": "14-годишен ученик е намушкан във врата и е починал в училище в германския град Люнен в област Серен Рейн-Вестфалия, до Дортмунд, съобщи  . Инцидентът е станал към 8 ч. сутринта, а малко по-късно е задържан 15-годишен ученик от същото училище. По първоначална информация двете момчета са се скарали. Жертвата и задържаното момче са от Люнен. Засега местните власти не съобщават подробности за оръжието и мотивите на престъплението.", "date": "2018.01.23", "title": "15-годишен уби свой съученик в училище в Германия"}
{"url": "https://www.24chasa.bg/novini/article/6677353", "text": "Общественото обсъждане на Истанбулската конвенция, организирано от председателя на Народното събрание Цвета Караянчева, току-що започна в Голямата аула на СУ \"Св. Кл. Охридски\". Омбудсманът Мая Манолова, правосъдният министър Цецка Цачева, шефът на водещата по темата парламентарна комисия Красимир Велчев, почти всички митрополити на Българската православна църква, на дипломатическия корпус и на всички вероизповедания са в аулата. Представителите на Св. синод внесоха хоругви със Спасителя и Божията майка в аулата. Тук са и стенографки и квестори на Народното събрание. Дебатът ще продължи до 15:30 ч.", "date": "2018.01.23", "title": "Истанбулската конвенция препълни Аулата на Ректората (На живо)"}
{"url": "https://www.24chasa.bg/novini/article/6677333", "text": "Градският съвет на БСП – София е сериозно обезпокоен от поредния опит българската образователна система да бъде използвана за налагане на идеологеми и стериотипи, изфабрикувани от световния неолиберализъм и неговите представители у нас. В този случай, с приетите програми по история и цивилизация за учениците от Х клас. Това съобщиха от пресцентъра на БСП - София в официална позиция на Градския съвет, разпратена до медиите. Още по време на първия кабинет на Бойко Борисов (2009 – 2013) бе разработен доклад със задача да се пренапише българската история, която да се превърне в инструмент за възпитание на т.нар. гражданско общество от соросоиден тип. Тогава авторите изпълниха задачата да разкрият „дискриминационната” роля и нетолерантно отношение на българската класика, предлагайки от учебната програма да бъдат изхвърлени творби на Ботев, Вазов, Яворов, Елин Пелин, Дебелянов, Йовков, Смирненски, Гео Милев, Вапцаров. Тези антикултурни актове ставаха част от политиката и на служебните правителства, назначавани от президента Росен Плевнелиев. По времето на втория кабинет на Бойко Борисов (2014-2016), с участието на Реформаторския блок, управляващите отново посегнаха към емблемите на националната ни памет, но преди всичко към знаците и символите на революционните и социални борби у нас. Чуждестранни фондации и техните български емисари провеждаха открити уроци по антикомунизъм в българското училище, представяйки откровени лъжи и груби манипулации за историческия път на България през втората половина на ХХ век. Министър Кунева стимулираше този процес, както и мултиприцирането на безпаметието за нацизма и неговите ужасни деяния у нас. А днес, третият кабинет на Бойко Борисов узакони такива програми по история и цивилизация, в които учениците ще трябва за една година да усвоят хилядолетното историческо развитие на народите по българските земи. Това, само по себе си, е нонсенс. Зачерква се досегашният подход, според който усвояването на българската история се извършва на етапи с оглед на възрастовите характеристики на учениците и което е още по-пагубно, българската история престава да е специално обособена в контекста на европейската и световната история, за да се разтвори в тях като един от равнопоставените им компоненти. И така, новата програма по история за Х клас, разчетена на процеси, протичащи в течение на повече от десет хилядолетия по българските земи, е ненаучна и в същото време непосилна за усвояване. Единственото обяснение за въвеждането на такава програма е, ако родните неолиберали, заели възлови позиции в управлението на държавата, са решили младите българи да знаят колкото се може по-малко и по-еклектично за собствената си държава и културна принадлежност. След покушението срещу сърцевината на културната идентичност се атакува същността на голяма част от събитията през ХХ век, отново през призмата на идеологическите клишета на неолибералното мислене и пропаганда. Учениците ще трябва да усвояват и запаметят като най-типични за историята от първата и втората половина на ХХ век следните понятия: терор, атентат, комунизъм, съветизация, диктатура на пролетариата, експроприация, Комунистически интернационал, безпартиен режим, Народен съд, репресивен апарат, „трудововъзпитателни общежития“ (лагери), горяни, „Възродителен процес“, социалистическа индустриализация, насилствено коопериране, изселване. Същевременно, няма и дума за убийството на Стамболийски, за първото в света антифашистко въстание – Септемврийското въстание. Няма дума за приетия още през 1924 г. Закон за защита на държавата, който през 40-те години се насища с още по-радикални наказателни текстове. Няма дума за убитите без съд и присъда български комунисти, земеделци, леви интелектуалци, сред които Гео Милев, Христо Ясенов, Йосиф Хербст, Георги Шейтанов. Няма дума за присъединяването на България към фашистката коалиция с активната роля на Богдан Филов и Борис ІІІ. Няма дума за убитите деца от Ястребино, за набучените на коловете глави на партизани и ятаци. Няма и дума за фашизъм, нацизъм, хитлеризъм, Холокоста, концентрационни лагери. Едва ли има българин, който да не е наясно, че съвременният неолиберализъм се характеризира със заличаване на истините от националната културна и историческа памет, с възпитанието в антикомунизъм и русофобия. Едва ли има българин, който да не е наясно, че щедро платените агенти на Джордж Сорос и на други чуждестранни фондации изпълняват поръчките на своите господари да тровят българското общество с неистини и груби фалшификации. Едва ли има българин, който да не е наясно, че под претекста изучаване на национална история се масовизират лъжи за близката история на България, извършва се груба манипулация с младите българи: те се възпитават в омраза към всичко, което е резултат от колективната енергия на народа ни, от неговите революционни и социални пориви, превръщат се в национални нихилисти и отцеругатели. Ние, социалистите от София, предупреждаваме народните представители, правителството на България и лично министър-председателя Бойко Борисов, че заиграването с българската история, пренебрегването на крупни исторически събития, опитите да бъдат заличени фашизмът и хитлеризмът от паметта на българския народ ни разделя не само като общество, но и от фундаменталните ценности на Европейския съюз. Държим българското правителство да изтегли програмите по история и цивилизация за Х клас. Да се организира обществено обсъждане на програмите по българска история и по българска литература, разработени за българското училище, с оглед на тяхното обективно осветляване. Градският съвет на БСП - София настоява за оставката на министъра на образованието и науката, който носи основната вина за приемането и одобряването на програмата по История и цивилизация за Х клас, която изопачава националната ни история, зачерква антифашистката съпротива у нас и фактически съдейства за реабилитиране на фашизма.", "date": "2018.01.23", "title": "БСП-София: Обезпокоени сме от приетите програми по история и цивилизация за Х клас"}
{"url": "https://www.24chasa.bg/novini/article/6677373", "text": "Иванка Ройдова, която получи 3 г. условно за подбудителство към убийство на брат си Стойчо и цялото му семейство, обжалва днес наказанието си в Апелативния съд в Пловдив. Протест срещу присъдата от първата инстанция е внесла и прокуратурата. Според обвинението Ройдова е склонявала служител на ДАНС под прикритие, когото смятала за човек от подземния свят, към отвличане на брат й и инжектирането му с голяма доза инсулин. Разследващите твърдят, че Ройдова е поръчала и разстрел на близките му, за да наследи само тя наследството на починалия им баща милионер в САЩ.", "date": "2018.01.23", "title": "Осъдената за поръчителство на разстрел на родата Иванка обжалва 3 г. условно"}
{"url": "https://www.24chasa.bg/novini/article/6677362", "text": "Европейският съюз няма да позволи на Сърбия да се присъедини към него без решаване на въпроса за границите с Косово, заяви във вторник пред телевизия Хепи сръбският президент Александър Вучич, съобщи ТАСС. На Сърбия няма да бъде позволено да влезе в ЕС без ясно решен въпрос за границите. Как ще го решим е друг въпрос. Искаме ли да го решим? Народът, несъмнено, трябва да каже на референдум какво мисли за това, заяви сръбският президент, предава БТА.  През юли в програмна реч сръбският лидер обяви начало на широк обществен диалог по въпроса за Косово, припомня ТАСС.", "date": "2018.01.23", "title": "Вучич: Сърбия няма да бъде приета в ЕС без да се реши въпросът за границите с Косово"}
{"url": "https://www.24chasa.bg/novini/article/6677407", "text": "Ако ви предложат течен мед, за който се твърди, че е добит преди пет месеца, знайте, че не е истински. Според опитните пчелари качественият, полезен мед се втвърдява за месец – защото е узрял, а това става, когато нектарът се е превърнал в мед и е запечатан с восък. Наистина количеството намалява и губи търговски вид, но пък е много по-полезен. Освен по специфичната консистенция, качеството се разпознава и по каймака в буркана или тенекиената кутия, споделя Мария Иванова, която е второ поколение пчелар. Мария е собственик на \"Пчелина Медовина\" и заедно със сина си се грижи за 150 кошера, разположени на 7 дка в провадийското село Неново, село Косово край Шумен и в Червен бряг. Доволни са, че са открили хубав и екологично чист район с добра паша за пчелите, напълно отговарящ на изискванията за био-производство. „Сред мнозина битува заблудата, че разтопеният мед е по-добър. За да е в такова състояние обаче той губи качествата си – разтопява се на водна баня и минава през различна температура“, казва Мария Иванова. За да гарантират високо качество, от \"Пчелина Медовина\" оставят мед на пчелите през зимата, с който да се хранят. Не прибягват до практики като захранване със захарни разтвори.  Мария създава фирмата си през 2015 г., използвайки натрупания опит край кошерите на баща си. Кандидатства по европрограма с проект за 250 хиляди лева, но сумата не е изцяло одобрена. Въпреки това не се отказва и запазва първоначалните параметри – плановете са за пчелин с 400 кошера. Пчелинът на Мария предлага мед от рапица, акация и букет, пчелен прашец и восък. „Съумяхме да запазим качеството, което наложиха родителите ми преди 20 години“, разкрива собственичката. Вече са успели да пробият и в чужбина. Продуктите им се продават в няколко магазина в Холандия. Мария Иванова планира да разшири бизнеса и да наеме още петима души. Тя е единственият производител на пчелни майки в Областите Варна, Добрич и Силистра, и член на Българската пчеларска развъдна асоциация. „Основният проблем пред бранша е в това, че не е окрупнен. Има пчеларски организации, които обединяват интересите ни по някакъв начин, но това като че ли не е достатъчно“, смята предприемачката. Според нея трябва да има пряко субсидиране на пчелните семейства спрямо броя им и количеството на добития мед, както е в другите страни от ЕС. Необходими са и данъчни облекчения за фермерите, за да бъдат конкурентни на европейския и световен пазар. Скоро в „Пчелина Медовина“ трябва да започне и производството на свещи от восък и козметика на пчелна основа. За да направят решителните стъпки обаче, се налага Мария и синът й да реновират съществуващата стопанска постройка и да купят центрофуги, автоматична разпечатваща машина, медо-восъко-преса, хомогенизатор и трактор, който да послужи за мобилното пчеларство. Необходимо им е финансиране и пчеларите се обръщат към Микрофинансиращата институция ДЖОБС, част от групата на Българската банка за развитие. За нея Мария научава от познати. \"Изключително доволни сме. Отнесоха се с разбиране и много професионално. И действаха бързо\", споделя собственичката на пчелина. Пчелите и медът се нуждаят от постоянни грижи и Мария им е посветила цялото си време и внимание. Тя не спира да се диви на вълшебните свойства на прополиса, който служи за укрепване на имунната система и дори за лечение. Този естествен антибиотик притежава укрепващо и антисептично действие за организма. Не е препоръчителен само за най-малките, защото пчелните продукти са алергени, но за всички останали възрасти прополисът е чудодейно средство без аналог.", "date": "2018.01.23", "title": "Истинският мед се втвърдява за месец"}
{"url": "https://www.24chasa.bg/novini/article/6677419", "text": "Словения самостоятелно ще признае палестинската държава, обяви словенският външен министър Карл Ерявец и изрази очакване, че парламентът на пленарно заседание през март или април ще дискутира въпроса за признаването на Палестина, съобщи МИА. Ерявец заяви това след среща с палестинския президент Махмуд Абас и министрите на външните работи на ЕС в Брюксел, предава БТА.  Словения има независима външна политика и не знам защо сега би трябвало да чакаме други, заяви шефът на словенската дипломация. По думите му няма съмнение, че Словения ще признае палестинската държава, защото този въпрос вече е бил съгласуван от управляващата коалиция. Ерявец изрази увереност, че дългосрочно ще се види, че Словения е взела правилното решение в правилния момент.", "date": "2018.01.23", "title": "Словенският външен министър: Словения ще признае Палестина независимо от другите"}
{"url": "https://www.24chasa.bg/novini/article/6677413", "text": "Военна прокуратура иска домашен арест за ген. Кирчо Киров.   Това е втора, но по-тежка присъда за ген. Кирчо Киров. По друго дело той получи 10 г. затвор, но процесът бе върнат от Върховния съд. Заради тежката 15-годишна присъда военните прокурори са поискали мярката за неотклонение на Киров да бъде променена в домашен арест. Другият вариант е задържането му, но с оглед възрастта на генерала, прокурорите са предпочели да настояват за по-лек вариант. \"Военният съд е отказал да промени мярката, затова решението ще бъде протестирано пред Военния апелативен съд\", обясни наблюдаващият прокурор Елин Алексов. Условна присъда е получил съучастникът на ген. Киров Димитър Лидарев. По думите на прокурор Алексов той е постъпил достойно. \"Каза достатъчно за мен и за съда, но не се разпростря\", добави той. Според прокуратурата формално парите са изразходвани за дейности, които след влизането на България в ЕС националната разузнавателна служба не е извършвала. По документи парите са похарчени между 2007 и 2011 година. След като получили достъп до секретните дела в националното разузнаване, станало ясно, че подобни разходи не са намерени.  \"Парите са били изписвани с благословията на ген. Киров, получавани са на касата от неговия подчинен Лидарев, който му ги е давал\", обясни схемата Алексов. КОНПИ също е уведомена. Като военен не чувствам прилив на гордост, че един висш офицер е стигнал до там\", каза Алексов.", "date": "2018.01.23", "title": "Прокуратурата иска домашен арест за ген. Кирчо Киров"}
{"url": "https://www.24chasa.bg/novini/article/6677417", "text": "Няма обективни предпоставки за драстично увеличение на цените на електроенергията за  бита. Това заяви председателят на Комисията за енергийно и водно регулиране Иван Иванов. Той нарече спекулация изявленията на политически партии и представители на бизнеса за поскъпване до 30% на електроенергията за регулирания пазар. Иванов заяви, че цените за бита, за разлика от тези на свободния пазар, са стабилни и са за едногодишен период. Той припомни, че на регулирания пазар домакинствата са плащали повече, отколкото бизнесът за тока на свободния пазар само допреди месеци. \"В момента се намираме в половината на ценовия период, производителите на електроенергия ще дадат предложение за цени до края на март. Така че как ще се промени цената на електроенергията, ще стане ясно тогава, въпреки че индикации за големи промени няма. Абсолютно неоснователни са твърденията за този голям процент поскъпвания.\" Иванов заяви, че очаква публикуването за промените в енергетиката, които ще дадат правомощия на КЕВР да разследва манипулации на организирания пазар на електроенергия и да налага санкции. Той поясни, че бъдещите правомощия на комисията, ако бъдат приети от Народното събрание, са само за контрол на пазара на едро, т.е търговията на енергийната борса. Регулаторът ще разследва за манипулации на пазара, както и за злоупотреба с информация, както е на българския фондов пазар. Комисията няма да може да разследва договорите между търговците на ток и бизнеса. Правомощията за разследване на картел са на Комисията за защита на конкуренцията. Той изрази задоволство, че бизнесът е разбрал това и ще сезира КЗК.", "date": "2018.01.23", "title": "КЕВР: Спекулация са твърденията за драстично поскъпване на тока за бита"}
{"url": "https://www.24chasa.bg/novini/article/6677481", "text": "Истанбулската конвенция води до духовна смърт. Това настоя митрополит Киприан от името на Светия синод от катедрата на Голямата аула на Ректората по време на общественото обсъждане, организирано от председателя на НС Цвета Караянчева. \"Конвенцията е средство за насаждане на чужда нам система. Нов превод няма да промени нищо - с gender в оригинала се преследват цели, различни от насилието. \"Диктатура на природата\" - така определи Дядо Киприан документа. И настоя: \"Отричате основната библейска истина: \"И сътвори Бог човек по свое подобие\"!\" От синода са категорични, че изучаването на нестереотипните роли подкопават брачния съюз между мъжа и жената. След изказването бурни аплодисменти съпроводиха слизането от катедрата на владиката, който се прекръсти и напусна мероприятието заедно с всички останали представители на Св. синод. След тях в аулата на Алма матер останаха само хоругвите със Спасителя и Богородица с Младенеца, които митрополитите внесоха преди час. \"Свободна България\" и подкрепящи организации са писали до Цецка Цачева срещу ратифицирането, обяви самата тя. Психическото насилие, преследването и насилствените бракове не са криминализирани в действащото законодателство, подчерта омбудсманът Мая Манолова. Тя атакува индиректно лидера на БСП, че с промени в Наказателния кодекс няма да стане. \"Държавата абдикирала от домашното насилие, което е аутсорсвала изцяло на НПО\", каза Манолова. Терминът за социалната роля на пола вече го има в българското законодателство - в Закона за равнопоставеност на жените и мъжете, и не е довела до трети пол, каза още омбудсманът. И поиска тълкувателна декларация след широк обществен дебат.", "date": "2018.01.23", "title": "Митрополитите напуснаха дебата за Истанбулската конвенция (Видео)"}
{"url": "https://www.24chasa.bg/novini/article/6677467", "text": "Досъдебно производство за склоняване към самоубийство е образувано в V РУП в Пловдив, след като в събота майка и дъщеря бяха открити мъртви в апартамента им в кв. \"Тракия\", научи \"24 часа\".  76-годишната пенсионирана преподавателка от Аграрния университет в града доц. Цанка Кацарска бе намерена в леглото си, а дъщеря й Дафина Таушиц, която е актриса - безжизнена на стол в жилището. От полицията обясниха, че делото е образувано по този текст от Наказателния кодекс, тъй като такава е рутинната процедура при подобни случаи. Криминалистите са категорични, че няма данни за насилствена смърт. Доц. Кацарска е издъхнала от инфаркт, а 44-годишната й дъщеря й Дафина е имала цироза на черния дроб вследствие на злоупотреба с алкохол и епилепсия. Според съдебните медици е починала след припадък, получен от шока от смъртта на майката. Двете жени бяха погребани в Строево, където живее по-голямата сестра на Дафина, уважаван общопрактикуващ лекар в селото.", "date": "2018.01.23", "title": "Образуваха дело за склоняване към самоубийство след двойната смърт на майка и дъщеря в Пловдив (снимки)"}
{"url": "https://www.24chasa.bg/novini/article/6677487", "text": "Районна прокуратура-Луковит внесе в съда обвинителен акт срещу мъж причинил телесна повреда на приятел, като отхапал част от носа му. Обвинението срещу срещу В.Ц. е за това, че на 29.05.2016 г., около 23.20 часа, в гр. Луковит, в снек-бар, отхапал със зъби част от меките тъкани на носа и умишлено причинил средна телесна повреда на Г.Х., изразяваща се в липсващ участък и груб белег на носа, които видимо съществено променят анатомичната цялост и външния вид на лицето, без възможност да бъдат прикрити и са причинили обезобразяване на лицето. Престъпление по чл.129 от НК. На 29.05.2016 г. обвиняемият и пострадалият били с компания в снек-бар, като се черпели и си говорили. Късно вечерта хората започнали да си тръгват, като на масата останали само пострадалия и обвиняемия. Малко по–късно около 23.20 часа без причина обвиняемият със зъби, отхапал парче от носа на Г. Х. Веднага след това пострадалият си тръгнал, за да отиде до болницата. При прегледа лекарите установили разкъсна рана с липса на тъкан от върха на носа, силно кървяща, а пострадалият обяснил, че спорът между тях бил за кози. Предстои насрочване на делото за разглеждане пред съда.", "date": "2018.01.23", "title": "Мъж отхапа част от носа на приятел в Луковит, ще го съдят"}
{"url": "https://www.24chasa.bg/novini/article/6677488", "text": "На 22 януари, около 18:20 часа е получено съобщение за катастрофа на изхода на с. Сенокос посока град Добрич. На място е установено, че водач на лек автомобил „Мерцедес” с румънска регистрация на заскрежен път и силен вятър напуска пътното платно и се удря в крайпътно дърво. Вследствие на инцидента са пострадали двама от пътниците в автомобила. 33-годишен мъж е настанен в МБАЛ-Добрич с множество фрактури, с опасност за живота, и 38-годишен мъж е транспортиран до МБАЛ-Варна с фрактура на тазобедрена става, ключица и подбедрица, без опасност за живота. Водачът е с отрицателен резултат за употребата на алкохол. По случая е образувано досъдебно производство.", "date": "2018.01.23", "title": "33-годишен е с опасност за живота след катастрофа край Добрич"}
{"url": "https://www.24chasa.bg/novini/article/6677498", "text": "Земетресение с магнитуд от 8,0 по скалата на Рихтер е регистрирано в залива Аляска в 1.31 часа местно време (11.31 часа българско време), показва справка на официалната интернет страница на Европейския средиземноморски сеизмологичен център (EMSC). Епицентърът на труса е бил на 1895 километра северозападно от Ванкувър, Канада, и на 287 километра югоизточно от остров Кодиак, САЩ, с дълбочина от 10 километра под земната кора, предаде \"Фокус\".", "date": "2018.01.23", "title": "Земетресение с магнитуд 8,0 по Рихтер разтърси Аляска"}
{"url": "https://www.24chasa.bg/novini/article/6677507", "text": "В болницата в Комотини, с наранявания с нож, са хоспитализирани членовете на българско семейство. Според информация, 50-годишният българин отишъл вчера в завода, където работи бившата му съпруга и 19-годишният им син, за да я помоли да се върне в дома им, който била напуснала. Нейният отказ предизвикал гнева на съпруга й. По време на скандала 50-годишният извадил нож, намушкал бившата си съпруга и техния син, а след това се самонаранил. И тримата ранени са хоспитализирани в болницата в Комотини.", "date": "2018.01.23", "title": "Българин намушка жена си и сина им в Гърция, а след това и себе си, всички са в болница"}
{"url": "https://www.24chasa.bg/novini/article/6677505", "text": "Във вторник Европейският съюз извади от „черния списък“ за данъчни убежища осем държави, сред които Панама и Южна Корея – решение, което ще предизвика остра критика от страна на активистите, предава AFP, цитира \"Фокус\". Осемте страни са Панама, Южна Корея, Обединените арабски емирства, Тунис, Монголия, Макао, Гренада и Барбадос.Те бяха предложени, след като изразиха готовност да поемат задължение да изменят данъчните си правила. Сега остават само девет страни в черния списък, приет на 5 декември 2017 година. Според източник на \"Франс прес\" осемте страни ще останат под строго наблюдение. Те ще бъдат прехвърлени в \"сивия списък\" с държави, поели ангажименти за спазване на данъчните споразумения и поставени под наблюдение, уточни той. На 5 декември 2017 година 28-те страни от ЕС приеха за първи път в историята си списък от 17 юрисдикции извън ЕС, определяни като данъчни убежища. След изваждането на осемте страни, в него ще останат само девет: Бахрейн, Гуам, Маршаловите острови, Намибия, Палау, Американска Самоа, Сейнт Лусия и Тринидад и Тобаго. Приемането на списъка беше решено след поредица скандали за укриване на данъци - \"Люкслийкс\" в края на 2014 година, \"Панама пейпърс\" през април 2016 година и \"Парадайз пейпърс\" през ноември 2017 година. Пред АФП експертът от неправителствената организация \"Оксфам\" (Oxfam) Орор Шардоне изрази безпокойство от това, че едва месец след приемането на списъка от него се изваждат страни. Според нея така се \"отслабва доверието в списъка\". При приемането му през декември 28-те страни членки не постигнаха споразумение за евентуални санкции срещу страните от черния списък, отбелязва АФП.", "date": "2018.01.23", "title": "ЕС извади осем държави от „черния списък“ за данъчни убежища"}
{"url": "https://www.24chasa.bg/novini/article/6677533", "text": "Циганка от врачанското с. Камено поле се сдоби с нова присъда докато е в затвора, след като набеди полицай в изнасилване. 48-годишната Сашка Маринова през годините многократно сезирала различни държавни институции за извършвани с нея блудствени действия и съвкупления без нейно съгласие. Майката на 7 деца от различни мъже заявявала, че е пострадала от подобни действия на различни лица, в това число от служители на МВР. В някои от жалбите си тя посочвала и конкретна сума като обезщетение, за да не завежда дело срещу набедения за изнасилване. Проверките по всички нейни сигнали обаче завършвали с констатации, които не потвърждавали изнесеното от нея. През 2015 г. Сашка била осъдена от врачанския окръжен съд за набеждаване на Борислав М. Наложено й е било наказание от една година лишаване от свобода с изпитателен тригодишен срок и обществено порицание . През 2017 г. лъжливата циганка била осъдена на 4 години затвор като е било приведено в изпълнение и предходното условно наказание. Сега Сашка се е признала за виновна и сключила споразумение с районната прокуратура в Мездра за това, че в с. Камено поле и в Роман пред полицията набедила свой съселянин в престъпление, като знаела, че той е невинен. Тя се е съгласила да й бъде наложено наказание от една година лишаване от свобода при първоначален строг режим на изтърпяване.", "date": "2018.01.23", "title": "Лъгала за изнасилвания циганка от Врачанско отнесе нова присъда"}
{"url": "https://www.24chasa.bg/novini/article/6677543", "text": "Руският министър на отбраната Сергей Шойгу потвърди днес, че е подписан договор за доставка на ракетната система С-400 на Турция, добавяйки, че има и други държави, които проявяват интерес да купят водещата руска противовъздушна система, съобщи МИА. Двете ракетни системи С-400, разположени в Сирия във военните бази Хмеймим и Тартус, са единствените системи с ненадминат резултат. Това е причината, че бе подписан договорът с Турция, независимо от това, че Турция е членка на НАТО, заяви Шойгу по време на своето посещение във Виетнам, предаде БТА. Освен Турция, и Гърция има в своя арсенал руски противовъздушни системи, но от по-стария модел С-300, напомня ТАСС.", "date": "2018.01.23", "title": "Русия потвърди договора за доставка на ракетната система С-400 на Турция"}
{"url": "https://www.24chasa.bg/novini/article/6677548", "text": "Поради участието на голяма част от министрите в заседания на комисии в Европейския парламент за представяне на приоритетите на Българското председателство на Съвета на ЕС, утре няма да има заседание на Министерския съвет, съобщиха от пресслужбата на кабинета. Изслушванията в ЕП са традиционни за началото на всяко ротационно председателство.", "date": "2018.01.23", "title": "Без заседание на Министерския съвет утре, повечето министри в заседания на еврокомисии"}
{"url": "https://www.24chasa.bg/novini/article/6677558", "text": "Присъда затвор до 18 години грози трима български граждани, които са били разкрити от турските гранични власти при опит да изведат нелегално от Турция лица, заподозрени за участие в осуетения опит за преврат през 2016 г., предава БТА.  В обвинителния акт българските граждани се обвиняват в извършване на нелегален трафик на гюленисти през българско-турската граница. Документът е бил изготвен от републиканския прокурор Абдулкерим Кардаш. В него се посочва, че заподозрените възнамерявали да изведат заподозрените извън Турция. Твърди се, че те са български изселници, които за услугата получили общо 9300 евро. Сумата е била открита в колата на обвиняемите. Дейностите на тримата били разкрити при операция на турските гранични власти в района на Капъкуле през ноември м.г. В колата им пътували шестима предполагаеми гюленисти, срещу които имало забрана за напускане на Турция. Както прекарваните гюленисти, така и предполагаемите каналджии са поставени под арест. Предвижда се процесът срещу тримата български граждани да започне в следващите дни.", "date": "2018.01.23", "title": "Искат 18 г. затвор за трима българи заради нелегален трафик на гюленисти"}
{"url": "https://www.24chasa.bg/novini/article/6677563", "text": "Труп на млада жена е бил открит преди минути на плаж \"Виста мар\" в парк Отманлий край Бургас, съобщиха от полицията. Сигналът за открития труп е подаден от двама души, които се разхождали в района. По първоначална информация жената е на видима възраст между 30 и 35 години. Трупът е откаран за аутопсия в катедра \"Съдебна медицина\" към МБАЛ Бургас.", "date": "2018.01.23", "title": "Откриха труп на млада жена на плажа край Отманлий"}
{"url": "https://www.24chasa.bg/novini/article/6677566", "text": "Шофьорите на четирите автомобила, които закъсаха в неделя вечер на затворения за движение път между старопланинските върхове Бузлуджа и Шипка, ще бъдат глобени по 300 лева. Освен това те ще се разделят с шофьорските си книжки, а автомобилите им ще бъдат спрени от движение със свалени номера за по 3 месеца. Тези наказания обявиха от Пътната полиция в Стара Загора. Те обаче няма да покрият разходите от 4 хиляди лева - толкова струва спасителната акция по думите на шефа на Областното пътно управление в Стара Загора Илия Златев. Първоначално бе съобщено, че 8 тийнейджъри от минната гимназия в Раднево са заклещени с 3 коли в хижа под връх Шипка през нощта в неделя. След това се оказа, че въпросната хижа дори не работи, тъй като няма достъп до нея - панорамният път между Шипка и Бузлуджа всяка зима се затваря в периода 1 декември - 31 март, защото е невъзможно да бъде почистван, а постройката е на километър под него. Въпреки това шофьорите и на четирите коли са нарушили забраната и се опитали да карат по затворения път. Според разказите на самите потърпевши, най-напред четирима от тях с една кола тръгнали за хижата, но закъсали по пътя. След това извикали на помощ приятелите си с 2 коли, но и те закъсали на свой ред. Пристигнали с джип двама от родителите на тийнейджърите да помагат, но и те се оказали в снежния капан. Тогава вече подали сигнал на тел. 112, спасителната акция започнала към 4 часа сутринта в понеделник. В нея се включили 2 противопожарни автомобила от Казанлък - единият от тях също спря принудително в снега, и 2 трактора с гребла. \"За да спасим тези хора, трябваше да отклоним почистваща техника от прохода Шипка, което постави в риск живота на преминаващите от там. Всичко продължи няколко часа\", призна Илия Златев. Панорамният път между върховете Шипка и Бузлуджа е част от републиканската пътна мрежа, но пътят от разклона при град Крън до Бузлуджа, по който спасителите стигнаха до заклещените в преспите радневци, е на община Казанлък. Представителите на институциите, участвали с спасяването, имат друга версия за инцидента: 7-те момчета и момичето пристигнали в балкана, за да си правят шоу - нощен дрифт по заснежения път. Дошли към 22 часа в планината. В плановете им дори било да се върнат до сутринта, защото в понеделник били на училище. Но подценили опасността от лошото време в балкана, не се съобразили и с наложените ограничения и забрани. Добре поне, че автомобилите им били заредени с гориво и джиесемите им били изправни, благодарение на което всички изкарали по-лесно нощта в колите си. \"Бяха силно уплашени и повтаряха, че повече няма да правят така\", това бе първото впечатление от тийнейджърите на шефа на пътното Златев, който рискува и първи се добра до тях със служебния си джип. По неговите сметки в крайна сметка по-голямата част от разходите за спасителната акция ще си останат за сметка на държавния бюджет и на фирмата, която почиства през зимата прохода Шипка. Младежите от Раднево не са първите, които идват на Бузлуджа, за да въртят дрифт с колите си, твърдят хора, които работят в района. Най-често търсочите на силни усещания го правели на паркингите в подножието на върха. Очаква се през предстоящия уикенд на върха да има повече хора, тъй като падналият сняг вече позволява за първи път през тая зима да бъдат пуснати ски съоръженията на Бузлуджа. От гимназията на тийнейджърите в Раднево казаха, че те били добри ученици, които до момента нямали противообществени прояви, не били нарушавали дисциплината. Там вярвали на децата и на родителите им, че били тръгнали за хижа и няма да им налагат наказания.", "date": "2018.01.23", "title": "Глоби за любителите на дрифта под Бузлуджа, но те няма да покрият разходите по спасяването им"}
{"url": "https://www.24chasa.bg/novini/article/6677574", "text": "Министърът на отбраната на САЩ Джеймс Матис призова Турция да покаже „сдържаност“ в офанзивата си срещу кюрдските милиции в Сирия, предава AFP. „Насилието в Африн нарушава стабилността в относително спокойната територия в Сирия и отвлича вниманието от международните усилия да се се победи „Ислямска държава\", заяви Матис от Джакарта, където пристигна като част от обиколката си в Азия, предаде \"Фокус\". „Настояваме Турция да упражни сдържаност във военните действия и реториката\", допълни военният министър на САЩ.", "date": "2018.01.23", "title": "Джеймс Матис: Насилието в Африн нарушава стабилността в Сирия"}
{"url": "https://www.24chasa.bg/novini/article/6677725", "text": "БСП евтино употреби важната тема за корупцията и силния инструмент - вот на недоверие. Това каза за „Фокус“ политологът доц. Румяна Коларова по повод предстоящите дебати по внесения от ПГ на \"БСП за България\" вот на недоверие срещу кабинета \"Борисов 3\". По думите й темата \"Корупция\" е първоначално обречена, тъй като към нея се подхожда не с цел търсене на консенсус, а за политическо противопоставяне. Тя добави, че моментът за внасяне на вота на недоверие на фона на Българското председателство на Съвета на ЕС също не е случаен, но това, обаче, няма да повлияе на имиджа на страната ни. „Корупцията е една от онези теми, по които трябва да се води политически дебат, а той трябва да се характеризира с две неща. Постигане на консенсус, не двупартиен, а между всички парламентарно представени партии, за това как трябва България да направи онези решителни стъпки за борба с корупцията, които да доведат до истински институционални промени. Второ, темата за корупцията трябва да бъде разглеждана не на фона на други теми и събития, които могат да я захлупят, или, които са били повод за иницииране вота на недоверие“, обясни тя. Доц. Румяна Коларова коментира още, че вотът на недоверие щеше да има много по-голям успех, ако беше проведен в края на миналата година. Политологът прогнозира, че дебатът по темата \"Корупция\" ще бъде изместен от много други важни теми, ангажиращи общественото внимание.", "date": "2018.01.23", "title": "Румяна Коларова: БСП евтино употреби силния инструмент - вот на недоверие"}
{"url": "https://www.24chasa.bg/novini/article/6677600", "text": "Осъден съм неоснователно, несъмнено ще обжалвам на втора инстанция. Това каза ген. Кирчо Киров, началник на Националната разузнавателна служба (2002-2012 г.) за \"Фокус\" по повод наложената му от Софийски военен съд присъда от 15 години лишаване от свобода по обвинение за длъжностно присвояване. \"Това беше един много бърз, скоротечен и режисиран процес. Аз бях осъден единствено и само по показанията на един свидетел. Мисля, че този процес има политически характер. Очевидно трябва да се отвлече вниманието от дебатите за корупция - да бъдат омаловажени. Очевидно е, че трябва да покажем пред международните фактори, пред нашите европейски партньори, че има осъдена знакова фигура\", коментира ген Криов. \"Считам, че съм осъден неоснователно при липса или недостатъчна наличност на доказателства. Смята, че Военната прокуратура и Военният съд действаха в предварителен уговор и имаше предварителна нагласа за моето осъждане. Аз знаех много добре, че ще бъда осъден още преди започването на това дело и крайният резултат не ме учудва\", добави той. \"Това е третото от делата, които водят моите наследници срещу мен. Срещу мен се води война от сегашните ръководители на Националната разузнавателна служба, наричана днес ДАР. Тази война се води в медиите и не само, срещу мен и цялото ми семейство\", каза ген. Киров и добави, че прокуратурата не казва какви са причините за възникването на това дело. Ген. Киров заяви, че ще обжалва присъдата на съда. \"Несъмнено ще обжалвам на втора инстанция. Не получих справедливост и правосъдие на първа инстанция, въпреки това вярвам на българската правосъдна система и съм убеден, че там има хора с професионална съвест, добре подготвени професионално, които ще отсъдят по право, убеждение и съвест\", каза още той. \"Аз зная много добре какво съм вършил през всички девет години на моето пребиваване на поста директор на Националната разузнавателна служба. Никога в нищо не съм се провинил. Не съм присвоил нито долар, нито евро, нито цент така, както ме обвиняват. Съвестта ми е чиста и наистина разчитам на справедливост на следващите инстанции в съдебната система\", каза още ген. Киров.", "date": "2018.01.23", "title": "Ген. Киров: Осъден съм неоснователно, ще обжалвам на втора инстанция"}
{"url": "https://www.24chasa.bg/novini/article/6677610", "text": "21-годишната Петя, която пострада най-тежко  , е починала, съобщиха за   от болницата. Петя бе в изключително тежко състояние с множество травми в ОАРИЛ и въпреки усилията на лекарите издъхна. 20-годишната Анелия, която също пострада в катастрофата, вече е по-добре и е преместена от ОАРИЛ в Хирургично отделение.", "date": "2018.01.23", "title": "Почина едно от пострадалите момичета в тежката катастрофа край Хасково"}
{"url": "https://www.24chasa.bg/novini/article/6677597", "text": " Софийската районна прокуратура (СРП) готви 2 обвинения на сина на бизнесмена Добромир Гущеров Християн за боя между 2 компании мъже в неделя, научи \"24 часа\". Едно от тях най-вероятно ще е за хулиганство. Според полицаи Християн и хората му се сбили с друга група мъже на път към кв. \"Бояна\", след като слезли от колите си. Преди това е имало гонка. Разпрата тръгнала в известното столично заведение \"Домби бар\", тъй като любимата на Християн плеймейтката Светлана Василева била подложена на унижение. Ще се търси отговорност милионерския син и затова, че е отказал да се подчини на полицейско разпореждане. Той не се е съгласил да бъде тестван за алкохол и наркотици, обясни запознати с разследването. Обвинения ще получат и други замесени в боя. Говорителят на СРП Невена Зартова отказа коментар с аргумента да не попречи на разследването. Както \"24 часа\" писа, още вчера Християн е бил пуснат от ареста, след като е прекарал 24 ч там. Вчера бащата му Добромир Гущеров не пожела говори случилото се със сина му в неделя.", "date": "2018.01.23", "title": "Готвят 2 обвинения на Християн Гущеров"}
{"url": "https://www.24chasa.bg/novini/article/6677624", "text": "Южноафриканският легендарен джаз тромпетист Хю Масекела почина в Йоханесбург, след дълга битка с рак на простатата, на 78-годишна възраст, предадоха световните информационни агенции. Масекела получава първия си тромпет на 14 години и започва да развива отличителния си музикален стил афро джаз през 50-те години на миналия век, предава БТА. Но апартейдът в РЮА става причина много творци и музиканти да напуснат държавата и да правят кариера в чужбина. През 1960 г. Хю Масекела заминава за Ню Йорк едва 21-годишен, за да прекара три десетилетия в изгнание. Той се качва на джаз сцената, а негови наставници са Дизи Гилеспи и Луис Армстронг. По-късно южноафриканецът се премества в Лос Анджелис, а сингълът му \"Grazin' in the Grass\" се изкачва до номер едно в музикалните класации в САЩ. Масекела издава над 40 албума. Сътрудничи си с музиканти, като Марвин Гей, Стиви Уондър и Мириам Макеба. След освобождаването от затвора на Нелсън Мандела през 90-те години на XX в., той се връща в Република Южна Африка.", "date": "2018.01.23", "title": "Почина южноафриканският джаз музикант Хю Масекела"}
{"url": "https://www.24chasa.bg/novini/article/6677665", "text": "Премиерът Бойко Борисов да дойде в парламента за дебатите по вота на недоверие. Това поиска БСП в началото на заседанието току-що. Ще проверим програмата на премиера и дали има възможност, обеща шефката на НС Цвета Караянчева. Депутатите допуснаха в пленарната зала заместниците на тези министри, които не са в България. Този вот не е саботаж или враждебен акт, както се опитаха да го представят някои, обясни от името на вносителите зам.-шефът на червената група Крум Зарков. Той е необходимост. Огромната част от онези 10 млрд. лв., които правителството е дало под формата на обществени поръчки например, са раздадени по субективни критерии или с предварително нагласен победител, допълни соцдепутатът. Диагнозата е корупция, но рецептата, която ни се предлага, не е ефективна, смятат от БСП.", "date": "2018.01.23", "title": "БСП вика премиера в парламента заради вота (Снимки)"}
{"url": "https://www.24chasa.bg/novini/article/6677925", "text": "57 дела за корупционни престъпления срещу политици и държавници се водят във ВКС от 2014 г. насам. Тези данни цитира правосъдният министър Цецка Цачева по време на дебатите за вота на недоверие в парламента. Никой не отрича, че корупцията е голям проблем в България, но правителството работи по този проблем, категорична бе Цачева. И цитира премиера Бойко Борисов, който в Страсбург обяви, че \"корупция има навсякъде и водим огромна битка\". Цачева разкритикува БСП, че ползва манипулативен подход в мотивите си за вота. И цитира данни, според които България е на 12-о място по корупция в Европа. Цачева се върна и назад в годините, като цитира изследвания от 2007 г., когато 92% от избирателите са твърдели, че има корупция, а през 2009 г. цифрата е била 97%. Да се твърди, че няма воля, политики и нищо не се прави от това правителство е дълбоко невярно, отсече Цачева. И отчете приемането на антикорупционния закон и на промени в НК, както и изпълнение на мерките, приети от КСНС при президента. Правосъдната министърка сравни предизборните платформи на ГЕРБ и БСП и обясни, че в червената борбата с корупцията се споменава само веднъж. Борбата трябва да се води неотлъчно, категорична бе Цачева. И има резултати, макар да не казваме, че са добри, допълни тя. Цачева цитира информация от ВКС за корупционни дела от 2014 г. насам: срещу 17 депутати, 40 представители на изпълнителната власт, 17 на местната власт, 22 съдии, прокурори и следователи. Има воля за борба с корупцията, правителството може и изпълнява стратегическите документи и ангажиментите си последователно, системно и комплексно, допълни Цачева. Дайте своя принос, но бъдете добронамерени, защото по този важен въпрос едва ли ще изведете дивиденти, обърна се министърката към опозицията. Не мислете, че 100 пъти като повторите една неистина, тя ще се превърне в истина. Поддържате твърдения, но гражданите няма да ви повярват, че нищо не се прави от кабинета \"Борисов\", каза Цачева.", "date": "2018.01.23", "title": "Цачева: 57 дела за корупция се водят във ВКС"}
{"url": "https://www.24chasa.bg/novini/article/6677945", "text": "Втори турски войник е бил убит в Северна Сирия в рамките на предприетата от Турция операция \"Маслинова клонка\", съобщи в Туитър турският външен министър Мевлют Чавушоглу, цитиран от турската телевизия НТВ. Борбата ни срещу терористите ще продължи, докато не изтръгнем корените на тероризма, посочи Чавушоглу. Късно снощи турските военни съобщиха за първа жертва при акцията в Африн, предаде БТА. ", "date": "2018.01.23", "title": "Втори турски войник е убит в Северна Сирия в операцията \"Маслинова клонка\""}
{"url": "https://www.24chasa.bg/novini/article/6677944", "text": "Премиерът Бойко Борисов има важни международни срещи и затова не може да дойде в парламента за дебатите по вота на недоверие. Това обяви парламентарната шефка Цвета Караянчева в отговор на многократни настояванията на БСП да бъде извикан Борисов в НС. Уведомила съм премиера, той гледа по телевизора, каза Караянчева. И обясни, че вицепремиери и министри са в залата, а вотът е към цялото правителство. Заседанието да бъде прекъснато и депутатите да изчакат срещите на премиера да свършат, за да дойде той, поискаха отново червените. По тяхно настояване имаше и 15 минути почивка. Исках да дам на премиера папка със сигнал за корупция на българската граница, включително и с лекарствени средства, но като не идва да си я вземе, ще го направим публичен, обяви червеният Славчо Велков. От БСП многократно критикуваха Караянчева, за това, че не осигурява присъствието на премиера в пленарната зала и не си изпълнява задълженията.", "date": "2018.01.23", "title": "Важни международни срещи попречили на Борисов да е в парламента"}
{"url": "https://www.24chasa.bg/novini/article/6677956", "text": "Министър-председателят Бойко Борисов и посланикът на Руската федерация Анатолий Макаров проведоха работна среща, на която обсъдиха развитието на двустранните отношения. Като области от взаимен интерес бяха посочени енергетиката и туризма, съобщиха от пресцентъра на Министерски съвет. Руският дипломат поздрави премиера за началото на ротационното председателство на Съвета на Европейския съюз и убедителната защита на приоритетите му пред Европейския парламент. Той изрази надежда, че България ще работи за подобряване на диалога между държавите-членки и Русия.", "date": "2018.01.23", "title": "Премиерът Бойко Борисов се срещна с руския посланик Анатолий Макаров"}
{"url": "https://www.24chasa.bg/novini/article/6677942", "text": "Малка група датски депутати разговаряха днес с бившия каталунски лидер Карлес Пучдемон в датския парламент, предаде Асошиейтед прес. Пучдемон пристигна вчера от Белгия в Дания, за да участва в колоквиум за Каталуня, състоял се същия ден в университета на Копенхаген. Днес депутат от Фарьорските острови покани Пучдемон за среща с около 10 парламентаристи, предава БТА.  В Дания всеки депутат има правото да покани който си поиска да говори пред парламентаристите пред закрити врата. Депутатът Магни Арге, поканил Пучдемон, заяви, че е най-добре парламентаристите да се запознаят с вижданията на Пучдемон за Каталуня в директен разговор с него. Срещата става ден, след като председателят на каталунския парламент Роже Торен издигна кандидатурата на Пучдемон за каталунски лидер. Пак вчера испанският Върховен съд не удовлетвори искането на държавната прокуратура на Испания да реактивира европейската заповед за арест на Пучдемон, който живее в доброволно изгнание в Белгия. Днес обаче испанският министър на вътрешните работи Хуан Игнасио Соидо каза, че силите на реда бдят в цялата страна, за да попречат на Пучдемон да се завърне инкогнито с хеликоптер, кораб, свръхлек моторизиран планер или дори в багажника на кола, предаде Франс прес.", "date": "2018.01.23", "title": "Пучдемон се срещна с датски депутати днес"}
{"url": "https://www.24chasa.bg/novini/article/6677952", "text": "Пpecтижнoтo cпиcaниe Fоrbеѕ пyбликyвa cвoя нoв cпиcък зa нaй-ycпeшнитe млaди пpeдпpиeмaчи в cвeтa зa 2018 гoдинa и в нeгo имa cepиoзнo бългapcкo пpиcъcтвиe. B cпиcъкa \"30 undеr 30\" зa paзликa oт пpeдxoднитe гoдини пpиcъcтвaт caмo дaми. Tpитe ca включeни в cпиcъкa зa Eвpoпa, кaтo двe oт тяx ce изявявaт в eднa и cъщa cфepa - coциaлнo пpeдпpиeмaчecтвo, a тpeтaтa e в кaтeгopия \"Пpaвo и пoлитикa\", пише money.bg. Eтo и кoи ca тe:  e cъocнoвaтeл нa oнлaйн плaтфopмaтa ЈАМВА, чиятo цeл e дa пoмoгнe нa xopa c yвpeждaния дa cи нaмepят пo-лecнo paбoтa. Чpeз нeя тe мoгaт дa ce cвъpзвaт пo-лecнo c фиpми и кoмпaнии, кoитo дa ги нaeмaт. Плaтфopмaтa ocигypявa oщe oбyчeния и пpeдвapитeлнa пoдгoтoвкa, кoитo мoгaт дa ce извъpшвaт oнлaйн или нa живo. Caмaтa Ивa имa oпит в нeпpaвитeлcтвeния ceктop, кaтo двe гoдини e paбoтилa c xopa c yвpeдeн cлyx. Tя e дeлeгaт нa Бългapия към OOH и e oтличeнa кaтo eдин oт дeceттe нaй-изявeни млaди бългapи зa 2016 гoдинa. Kaктo Ивa Цoлoвa,   cъщo e включeни в cпиcъкa \"30 undеr 30\" в кaтeгopиятa зa coциaлнo пpeдпpиeмaчecтвo. Tя e poдeнa в Бългapия, нo в мoмeнтa живee в Бpюкceл, къдeтo yчacтвa в cъздaвaнeтo нa Dаlbеrg Dаtа Іnѕіghtѕ. Плaтфopмaтa пpeдлaгa инcтpyмeнти зa дocтъп и aнaлиз нa дaнни и пpoeктиpaнe нa peшeния зa cфepи, кaтo мeждyнapoднo paзвитиe, xyмaнитapнa пoмoщ и coциaлнo въздeйcтвиe. Pocицa ce зaнимaвa c изпълнeниeтo нa пpoeктитe нa opгaнизaциятa. Лeнa e чacт oт клacaциятa в кaтeгopиятa \"Пpaвo и пoлитикa\". Tя e oт eкипa нa aдвoкaтcтвoтo дpyжecтвo \"Гeopгиeв, Toдopoв и Ko\", кaтo oблacтитe й нa пpaктикa ca cливaния и пpидoбивaния, тъpгoвcки cдeлки, дaнъчнo и мeждyнapoднo финaнcoвo пpaвo. Пpeди тoвa paбoти в нeмcкo-бългapcкa кaнтopa, a ocнoвнo oтгoвapя зa cдeлки зa чyждecтpaнни инвecтиции в cтpaнaтa. Лeнa e билa и юpиcт-лингвиcт към Cъдa нa Люкceмбypг.", "date": "2018.01.23", "title": "Вижте тpитe бългapки, влезли в клacaциятa нa Fоrbеѕ зa нaй-ycпeшнитe млaди пpeдпpиeмaчи"}
{"url": "https://www.24chasa.bg/novini/article/6678021", "text": "“Силата на нашата партия е в лидера Бойко Борисов, който без страх разкрива всички схеми на корупция и предава лицата на прокуратурата”. Това заяви депутатът от ГЕРБ Лъчезар Иванов в изказване от парламентарната трибуна по време на гласуването на вота на недоверие към правителството, инициран от БСП. “Смирение, разум, анализ и диалог. Това е пътят за укрепване на държавата и включително за вашата партия, загубила своята идеология”, обърна се към БСП Иванов. “Г-жо Нинова вие се опитвате да спасите партията си и да се спасите от Техноимпекс. Опитвате се да изместите фокуса от вас. Вие сте пример как от Прехода се забогатява на гърба на бедните работници. В коалицията са се хванали за вашия шлифер, като бедни деца и гледат към вас с надежда, и се надяват да спасите тяхното политическо бъдеще”, каза още Иванов. Той даде примери за това как корупцията започва след 89 и припомни контрабандите с горива и цигари, както и укриването на данъци “позволило на някой хора да ги трупат в частни фирми и да забогатяват от тях”.", "date": "2018.01.23", "title": "Лъчезар Иванов: Бойко Борисов без страх разкрива всички корупционни схеми"}
{"url": "https://www.24chasa.bg/novini/article/6678028", "text": "Наводнения, придошли реки, обилни снеговалежи, риск от лавини и откъснати от света населени места имаше днес в няколко страни от Западна Европа, предадоха Франс прес и Асошиейтед прес. На места във Франция има наводнени полета и къщи. Тридесет департамента в страната са под оранжева тревога заради лошото време и наводненията. Оранжев код означава хората да внимават заради опасни природни феномени, предаде БТА. В Париж река Сена преля по бреговете и се очаква максималното й ниво да бъде отчетено в петък. Очаква се то да достигне пика от 6,10 метра, регистриран през юни 2016 г. Тогава експертите казаха, че това е било най-високото ниво на реката в Париж от 30 години насам. Заради очакваното сега покачване на водите на Сена бяха закрити няколко станции на влака, свързващ центъра с предградията и преминаващ покрай бреговете на реката. В град Сошо заради покачване на водното ниво бе затворен автомобилният завод на Пе Ес А /PSA/ и 1800 работници се озоваха в принудителен отпуск. Южно от Страсбург бяха взети мерки за овладяване на покачването на водите на река Рейн. На германска територия точно срещу Страсбург, нивото на реката днес достигна 4,73 метра. Във френските Алпи има обилни валежи, съчетани с топенето на падналия вече сняг на някои места. Поради риск от наводнения в много общини училищата там останаха затворени. В Шамони в подножието на Монблан вчера имаше максимален риск от лавини и хората бяха призовани да не напускат домовете си. Днес обстановката се нормализира. Около 75 туристи и работници бяха евакуирани от четиризвезден планински хотел в Северна Италия близо до границата с Австрия след лавина, паднала през нощта, предаде Асошиейтед прес. Заедно с гостите и персонала на хотел \"Лантаухерер хоф\", намиращ се на височина 1870 метра и на около 100 километра северозападно от италианския град Болцано, бяха евакуирани и местни жители. Италианските власти обявиха риск от пета степен за лавини в долината Веноста, което означава много висока опасност. Около 10 000 туристи са напълно изолирани заради снежната блокада в съседния град Тироло. В Швейцария обилни снеговалежи затрудниха пристигането на участниците в Световния икономически форум в Давос, започнал днес. Курортите Цермат, Андермат и Зас-Фе пък са откъснати от външния свят зарази риск от лавини. В австрийската провинция Тирол пък училищата останаха днес затворени в някои села, откъснати от света заради обилния снеговалеж.", "date": "2018.01.23", "title": "Наводнения и риск от лавини в Западна Европа"}
{"url": "https://www.24chasa.bg/novini/article/6677845", "text": "Британският фонд Worldview Capital публикува в туитър съобщение, че ще се стремят към принудително изпълнение над активите на \"Булгаргаз\" заради неплащане. Дадени са инструкции на съдебни изпълнители за замразяване на активи на газовата компания за неплащане. Фондът е кредитор на добивната компания \"Петрокелтик\", която продаваше газ от находищата \"Галата\" и \"Калиакра\" на \"Булгаргаз\".   Тези няколко изречения хвърлиха в смут клиенти на газовия доставчик заради евентуално замразяване на сметките му по средата на зимата. От \"Булгаргаз\" заявиха, че не са им замразени сметки, а самите те са се оказали като пазители на едни пари в търговски спор, който започва от 2 ноември 2017 г. Тогава  на компанията е връчено съобщение от частен съдебен изпълнител за налагане на запор върху вземания на \"Петрокелтик\" от \"Булгаргаз\"  за доставки на газ. Той е искане на търговец, който има намерение да заведе иск срещу добивната фирма.  На \"Булгаргаз\" се забранява да предава запорираните вземания на \"Петрокелтик\".  За самата ситуация \"Петрокелтик\" е уведомила \"Булгаргаз\"  и със същото писмо добивното предприятие отправя молба предстоящите плащания по фактури за доставка да не бъдат издължавани на тях, а да бъдат задържани по сметка на „Булгаргаз“  до друго нареждане от страна на съдебен изпълнител, съответно вдигане на запора, поради отпадане на основанието за блокиране на сумата“, цитат от писмото им.  Освен това от начало на ноември 2017г. доставките на природен газ за „Булгаргаз“ ЕАД от „Петрокелтик“ ООД са преустановени. На 5 януари три компании, които са регистрирани на Каймановите острови и са заложни кредитори на \"Петрокелтик\", са връчили нотариална покана на „Булгаргаз“ за изплащане на особен залог на \"Петрокелтик\", който е точно тези запорираните вземания. Фирмите  са \"Уърлдвю И Ейч Ес Интернешанъл Мастър Фънд\", \"Уърлдвю Икономик Риковери Фънд\" и \"Плутос Ейджънси ЛЛС\".  \"Към настоящия момент в „Булгаргаз“ не е постъпила информация за отпадане на основанието за вдигане на запора върху вземанията на „Петрокелтик“ ООД. Позицията на „Булгаргаз“ ЕАД е, че се касае за спор между местни търговски дружества и компетентен за неговото разрешаване е българският съд, съгласно действащото в страната законодателство. С оглед на това считаме, че изнесената в пресата информация би могла да създаде излишно напрежение, свързано със сигурността и непрекъснатостта на доставките за страната\", се казва в съобщението до медиите на газовия доставчик. ", "date": "2018.01.23", "title": "Фирми от Каймановите острови плашат \"Булгаргаз\" със  запориране на сметки"}
{"url": "https://www.24chasa.bg/novini/article/6678015", "text": "Петчленен състав на Върховния административен съд (ВАС) отмени част от наредба, с която на почетните консули на чужди държави у нас им бе отнето правото да се возят в автомобили с червени номера. Решението е окончателно. Първо наредбата е отменена през април от тричленен състав с председател съдия Емилия Миткова. Така тя стига до петчленен състав с председател Ваня Пунева. Окончателното решение взето на 5 януари тази година. Подписано е с особено мнение от съдия Жанета Петрова. Според нея жалбата на 10 почетни консули у нас е трябвало да бъде оставено без уважение и делото да бъде прекратено.   В средата на април 2016 г. на почетните консули беше даден тримесечен срок да свалят дипломатическите номера (с означение СС на червен фон) на колите си. Чуждите граждани сред тях бяха приравнени на всеки чужденец с право на пребиваване за повече от 3 месеца в България (с право на бели табели с обозначение ХХ), а българите почетни консули - на всеки редови участник в движението. Промените в наредбата бяха оспорени от 10 почетни консули на чужди държави в страната. Според съда в мотивите към наредбата не се казват причините, които налагат приемането на промените. \"Изложените най – общо причини, като необходимост от разграничаване на табели, които се предоставят при регистрация на автомобили, собственост на дипломатически представителства и такива, собственост на консулства, ръководени от почетни консули в България, са неотносими към извършените промени, тъй като от една страна такова разграничаване е съществувало и преди изменението на наредбата\", посочва съдът. Магистратите отделно от това изтъкват, че тези причини не могат да се отнесат към приетия текст на наредбата, който съществено се различавал от варианта на публикувания проект. В мотивите трябвало да се съдържат целите, които подзаконовият нормативен акт си поставя. Конкретни цели мотивите обаче не съдържали. От изложеното в тях не ставало ясно дали се цели разграничаване или ограничаване на привилегии за ползване на специални обозначителни табели и каква е конкретната цел за това, казва още съдът.", "date": "2018.01.23", "title": "Съдът връща червените табели на колите на почетните консули"}
{"url": "https://www.24chasa.bg/novini/article/6678071", "text": "Трима са пострадали при катастрофа край село Ведраре, съобщиха от ОДМВР-Пловдив, цитирани от \"Фокус\". Около 13.30 часа е получен сигнал за катастрофа на общински път край село Ведраре. Ударът е между „Мерцедес“ и „Нисан“. Пострадалите са откарани в болница за прегледи. В участъка на катастрофата движението не е нарушено, водачите трябва да преминават с повишено внимание. На място са служители на РУ – Карлово. Причините за произшествието се изясняват.", "date": "2018.01.23", "title": "Трима пострадаха при катастрофа край село Ведраре"}
{"url": "https://www.24chasa.bg/novini/article/6678106", "text": "Премиерът Бойко Борисов информира сръбския министър-председател Ана Бърнабич за обсъжданията, проведени от него през последните дни, за насърчаване на интеграцията на страните от Западните Балкани. Това съобщиха от пресцентъра на Министерски съвет. В телефонен разговор Борисов посочи, че темата, изведена като приоритет на Българското председателство на Съвета на ЕС, е била подкрепена консенсусно от различните групи в Европейския парламент и от лидерите на Съюза. Общото мнение е, че първият етап е инфраструктурната свързаност и изграждането на трансевропейските транспортни коридори. В това отношение премиерът Борисов посочи и възможностите, които предоставя Берлинският процес, както и интересът, проявен от международни финансови организации. Българският министър-председател каза, че страната ни ще продължи да е активна в този процес и разчита на ангажираността и на сръбското правителство.", "date": "2018.01.23", "title": "Борисов и Бърнабич обсъдиха интеграцията на страните от региона"}
{"url": "https://www.24chasa.bg/novini/article/6678304", "text": " Св. Синод е решил да се бори активно с приемането й. Решението бе публикувано на официалната страница на синода и призовава към молитви срещу приемането на конвенцията в парламента, защото би довела до \"духовна смърт\" на народа. Ето целия текст:", "date": "2018.01.23", "title": "Синодът разпореди във всички храмове извънредни молитви срещу конвенцията"}
{"url": "https://www.24chasa.bg/novini/article/6678310", "text": "България не случи на опозиция с БСП и ДПС. Това заяви зам.-председателят на патриотите Искрен Веселинов по време на дебатите по вота на недоверие към кабинета \"Борисов 3\" за провала му в борбата с корупцията. \"Настоящият дебат е пълен провал на вносителите. Не знам дали правителството, създадено след изборите преди няколко месеца е най-доброто, но определено България не случи на опозиция с БСП и ДПС. Гледайте мотивите и дебата. Този вот на недоверие няма да помогне в борбата с корупцията. Вотът на недоверие за корупция от самия народ, беше получен именно от представителите на тази опозиция. Затова вече повече от 10 години те са извън властта\", посочи Веселинов. Според него целта на вота е да засили негативизма и да се използва за вътрешнопартийни цели и именно това била причината \"Обединени патриоти\" да не го подкрепят.", "date": "2018.01.23", "title": "Искрен Веселинов: България не случи на опозиция с БСП и ДПС"}
{"url": "https://www.24chasa.bg/novini/article/6678319", "text": "Датски изобретател, обвинен в убийството на шведската журналистка Ким Вал, я е вързал, пребил и е извършил сексуално посегателство над нея, преди да я убие на борда на своята подводница. Това става ясно от съдебни документи за повдигнатите обвинения срещу Петер Мадсен, които бяха публикувани днес от датски медии, съобщава БТА. Мадсен бе обвинен в убийството на Ким Вал на 16 януари, но тогава подробности за обвиненията не се съобщаваха. От разпространените днес документи става ясно, че Мадсен е планирал убийството, защото е донесъл трион, отверки и тръби, които е използвал, за да удря, намушква и да реже Вал още докато тя е била жива, казват прокурори по делото. Точната причина за смъртта на журналистката все още не е установена, но прокурори предполагат, че тя е умряла от задушаване или от прерязване на гърлото, се посочва още в документите. Мадсен вече призна, че е разчленил журналистката на подводницата си и е хвърлил частите от тялото й в морето, но отрича да я е убивал или да е злоупотребявал сексуално с нея. Процесът срещу него ще започне на 8 март. Присъдата се очаква на 25 април.", "date": "2018.01.23", "title": "Убитата шведска журналистка е била рязана с трион още докато е била жива"}
{"url": "https://www.24chasa.bg/novini/article/6678331", "text": "\"Слушах внимателно дебата, всяка дума. Каквито и коментари да има тук, в тази зала са събрани не само добри оратори, анализатори и организатори, а и съм абсолютно убеден, че ако има пълна мобилизация ще решим проблема. Имам предвид две неща, като казвам пълна мобилизация - първо всички, които са тук, на 360 градуса да се организират срещу корупцията и на второ място - да следваме същите стандартите, които са в и извън зала\". Това заяви вицепремиерът Томислав Дончев по време на разискванията за вота на недоверие към кабинета \"Борисов 3\", внесен от БСП. \"Има редица чисто фактически пропуски в мотивите. Споменато е, че последните месеци са разходени 10 милиарда. Не знам от къде сте взели тази справка, но ако е от регистъра по обществени поръчки, да знаете, че в него се включват и други сметки. Споменават се неща, които са неточни\", обясни Дончев. \"За периода от месец април досега са проведени 17 000 обществени поръчки. Знаете ли какъв е броя на регистрираните там анекси - 288. От тях 107 за увеличаване на стойността. В този смисъл те са 0,63 процента от всички договори. Няма да виня и вас в корупция. Сигурно някой би намерил аргументи за това. Няма да питам как има голяма корупция в приходната част, при условие че приходите растат, дори в случаите, когато имаме завишаване на ставките\", заяви Дончев. \"Няма по-добър инструмент в борбата с корупцията от законите и институциите. Нека фокусираме усилията си законите да се спазват. Никога няма да спечелим борбата с корупцията, ако обществото не й е съюзник. Ако не спечелим хората като съюзник - няма да има кой да подава сигнали\", категоричен бе той.", "date": "2018.01.23", "title": "Дончев: Парламентът и правителството заедно да се борят срещу корупцията"}
{"url": "https://www.24chasa.bg/novini/article/6678352", "text": "Сред жертвите на атентата, извършен от талибани в хотел \"Интерконтинентал\" в афганистанската столица през уикенда, има американски граждани, съобщи днес висш служител на Държавния департамент, цитиран от Франс прес. Можем да потвърдим, че сред убитите и ранените при атаката в Кабул има американци, посочи източникът, без да уточни броя им, предаде БТА. Според спорни официални данни при атентата, дело на ударна група от шестима талибани, са убити над 20 души, 14 от които - чужденци. Извършителите са ликвидирани. Съгласно наличната до момента информация сред чуждестранните жертви има седем украинци и двама венецуелци, работили за частната авиокомпания \"Кам Еър\", а също един казахстанец и един германски гражданин. Атаката започнала в събота вечерта, когато нападателите открили огън по клиентите в трапезария на хотела, преди да нахлуят в стаите, за да вземат заложници. Някои от жертвите им били застреляни или обезглавени незабавно. Атентаторите предизвикали на четвъртия етаж в сградата пожар, който бушувал до късно през нощта. Някои от клиентите на хотела успели да избягат, скачайки през прозорците. Над 150 души са били спасени или са успели да избягат, отбелязва Асошиейтед прес.", "date": "2018.01.23", "title": "Американци сред жертвите на атентата в хотел в Кабул"}
{"url": "https://www.24chasa.bg/novini/article/6678353", "text": "Съдът в Дупница уважи искането за вземане на постоянна мярка задържане под стража спрямо двамата обвинени за взривяване на банкомат в Сапарева баня. Това съобщиха от Районна прокуратура – Дупница, цитирани от \"Фокус\". Искането беше внесено от страна на Районна прокуратура – Дупница. То е по отношение на 40-годишният Красимир Йорданов-Джонката и 35-годишнията Кирил Микев-Свещичката. Двамата, заедно с 41-годишният Тодор Богданов, бяха обявени за издирване миналата година за обир на 9000 лв. от банкомат в центъра на Сапарева баня. Определението на Районен съд – Дупница може да бъде обжалвано пред по-горна инстанция – Окръжния съд в Кюстендил.", "date": "2018.01.23", "title": "Оставиха за постоянно зад решетките арестуваните за обира на банкомат в Сапарева баня"}
{"url": "https://www.24chasa.bg/novini/article/6678365", "text": "Вотът на недоверие към кабинета “Борисов 3” ще се проведе на 25 януари. Това обяви председателят на парламента Цвета Караянчева в края на продължилите пет часа разисквания по вота на извънредно заседание в Народното събрание днес. Предвижда се гласуването на вота да бъде първа точка от дневния ред на заседанието.", "date": "2018.01.23", "title": "Гласуват вота на недоверие към кабинета в четвъртък от 9 часа"}
{"url": "https://www.24chasa.bg/novini/article/6678422", "text": "Грипна епидемия се обявява от сряда, 24 януари, в област Видин, каза за „Фокус“  д-р Пепа Цветанова, директор на Дирекция „Надзор на заразните заболявания“ в РЗИ-Видин. Тя посочи, че е заседавала Областната оперативна група за борба с грип и остри респираторни заболявания. Само в 3-4 училища е достигната заболеваемост около и над 30% и в тях ще бъдат прекратени учебните занятия, в останалите няма да се обявява грипна ваканция. Със заповед на д-р Гергана Джамбова, директор на РЗИ са определени мерки за овладяване на грипната епидемия. Заповедта е изпратена до здравните и детските заведения в област Видин. Разпоредено е на лечебните заведения да осигурят допълнителни легла за приемане на болни от грип и остри респираторни заболявания. 215 на 10 000 е заболеваемостта от грип в областта.", "date": "2018.01.23", "title": "Обявяват грипна епидемия във Видин от утре"}
