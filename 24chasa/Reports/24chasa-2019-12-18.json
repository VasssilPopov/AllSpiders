{"url": "https://www.24chasa.bg/novini/article/7991129", "text": "Димитър Желязков - Очите ще посрещне Коледните и Новогодишните празници зад решетките. Спецсъдът реши вчера, че процесът срещу него ще започне на 20 януари с разпити на основните свидетели на прокуратурата. По искане на адвокат Илиян Василев делото на Митьо Очите бе спряно частично само за обвиненията, за които Турция досега не е дала съгласие да бъде съден. Желязков бе екстрадиран у нас от Истанбул през февруари т. г. Подсъдими по делото са още 12 души. Част от тях са обвинени за участие в група за рекет, палежи, принуда и търговия с дрога. На делото се явиха 6-има пострадали, но само 2-ма поискаха да са частни обвинители. Те твърдят, че са рекетирани и заплашвани, но ще разкажат историите си на следващо заседание. Съдът не допусна иск на бургаска фирма срещу част от членовете на бандата за над 1,7 млн. лв. щети с мотива, че това ще затрудни съдебния процес. Дружеството може да заведе иск в гражданския съд. Делото срещу бандата бе върнато веднъж за поправка на обвинителния акт през юли, а в началото на септември апелативният спецсъд потвърди решението. На заседанието в сряда адвокатите поискаха още един поправителен с мотива, че има неотстранени несъответствия и пропуски в новия обвинителния акт, но съдът отказа да върне отново делото за дораследване. Той отказа също и по-леки мерки за неотклонение на подсъдимите. Освен Митьо Очите още един остава зад решетките.", "date": "2019.12.18", "title": "Митьо Очите посреща Коледа зад решетките, застава пред съда на 20 януари"}
{"url": "https://www.24chasa.bg/novini/article/7990650", "text": "Възрастен велосипедист е загинал при пътен инцидент в русенското село Борисово. Това съобщиха от полицията в Русе. Сигнал за инцидента е подаден малко след 9,00 часа тази сутрин. Автомобил-цистерна \"Мерцедес\", управляван от 60-годишен мъж, е застигнал и блъснал с предната си част движещия се пред него велосипедист. При инцидента колоездачът е починал. Причините за произшествието се изясняват. Пробата за алкохол на шофьора е отрицателна.", "date": "2019.12.18", "title": "Цистерна блъсна и уби велосипедист в Русенско"}
{"url": "https://www.24chasa.bg/novini/article/7990681", "text": "Всички държави членки на ЕС ще проведат изчерпателни преброявания на населението и жилищния си фонд през 2021 г. Какво ще включват въпросниците разкрива Програма на преброяването, приета от Министерския съвет в края на ноември. 18-ото преброяване в историята на страната ще се проведе от 22 януари до 1 февруари. Както и през 2011 г., ще има възможност да се преброим електронно или да изчакаме преброител. С цел сигурност на хората от НСИ ще осигурят единна телефонна система, чрез която ще можем да проверим кого да очакваме, да получим методическа помощ или разрешим проблем. Участието в преброяването е задължително, но анкетите ще съдържат и въпроси, на които може и да не отговорим. Те се отнасят до етническата ни група, вероизповеданието, майчиния ни език и дали имаме намалена работоспособност, предава  . Проверката на целия инструментариум ще бъде направена догодина (между януари и април) чрез пробно преброяване сред няколко общини. Преброяване 2021 започва в 0.00 часа на 22 януари 2021 г. и всички събрани данни ще се отнасят към тази дата. У нас преброяването ще се проведе на два етапа: • Чрез   електронна преброителна карта - от 0.00 часа на 22 януари до 24.00 часа на 31 януари 2021 г. • Чрез   от 8.00 часа на 1 февруари до 20.00 часа на 15 февруари 2021 г. По отношение на   ще се събират данни само за обичайно пребиваващите в България, не и за българите в чужбина. Според този принцип населението се дели на: налично, временно отсъстващи   временно присъстващи лица Хората с незаконен или нерегистриран престой, търсещи убежище и поискалите или получили статут на бежанец или друга международна закрила ще бъдат преброени като население на страната, ако отговарят на критериите за обичайно местопребиваване в държавата. От населението на страната ще изключат чуждестранните военни у нас, военноморските и дипломатическите служители и техните семейства. В първата голяма група въпроси -  в анкетната карта ще попълваме: пол, възраст, статут на пребиваване, юридическо семейно положение (брак), фактически семеен статус, брой деца (вкл. осиновените). В групата на  се вписват: заетост, безработица, професия, икономическа дейност, статус в заетостта.  обхваща: • Текущото икономически активно население (работната сила) - всички, които се определят като   (всички на и над 15 г., които извършват работа дори 1 час, срещу която получават заплата или друг доход; не работят, но имат работа, от която отсъстват временно поради болест, годишен отпуск, отпуск поради бременност, раждане и отглеждане на дете, обучение, свързано с работата, стачка и др.);  (всички на и над 15 г., които: нямат работа през наблюдавания период; търсят работа през период от четири седмици; имат готовност да започнат работа през наблюдавания период или до две седмици след края му);   (лица извън работната сила, които през наблюдавания период не са нито заети, нито безработни. Тук се включват учащи и пенсионери (ако не са икономически активни), лица под 15 години и др.); • професия (длъжност); • икономическа дейност - вид производство или дейност на предприятието (или сходна структура), в което през наблюдавания период е местоработата на дадено заето лице; • статус в заетостта: наети; работодатели; самостоятелно заети (без наети); други. Под \"други\" се имат предвид: неплатени семейни работници, които работят без заплащане във фирма, предприятие или стопанство на родствено лице от същото домакинство; членове на производствена или земеделска кооперация, които са членове на кооперацията и работят в нея, за което получават възнаграждение, а не само рента. • местоположение на работното място или на учебното заведение. Втората група изискуеми данни са  . Те включват: - грамотност (грамотен е всеки, който може да пише, да чете, да събира, изважда, умножава и дели); - степен на завършено образование; - участие във формално (училища, колежи, университети) или неформално (курсове, семинари, конференции, лекции, частни уроци и др.) образование или обучение. Третата група е  . Тук обект на наблюдение при преброяването са: - държава/място на раждане; - гражданство; - миграционен статус: • пребивавало ли е лицето някога в чужбина и година на пристигане в страната; • предишно обичайно местопребиваване и дата на пристигане на сегашното място; • обичайно местопребиваване една година преди преброяването. Следващата -   - не е задължителна за попълване. Доброволно ще споделяме каква е етническата ни принадлежност, вероизповеданието ни, майчиният ни език и религията. Ако имаме  (удостоверени с експертно решение от ТЕЛК и/или НЕЛК), също ще решим сами дали да споделим тази информация, както и какви са видът и степента на увреждане. Във въпросника ще попълваме и данни за  . От тях ще стане ясно каква част от населението попадат в групата \"домакинство\" (едно или повече лица, които живеят самостоятелно със самостоятелен бюджет); колко души живеят в пансиони, интернати, домове, колко са бездомните, на които е осигурен подслон; колко са семействата у нас, като в тази група попадат както живеещи заедно родители и деца, така и делящи един покрив двойки без деца или родители, които отглеждат детето/децата си сами, без майката или бащата на децата. Втората част от преброяването включва събиране на данните за жилищните сгради, броя на жилищата, в които живеят хора и необитаемите жилища; нежилищните сгради и тези със смесено предназначение, както и \"други\", като хижи, колиби, бараки, каравани, плаващи къщи, хамбари, мелници и друг вид подслон. Тук попадат и въпросите за географските характеристики за принадлежността на анкетираните към даден географски район и за местоположението им (адрес). Ще се събират и данни за характеристиките на жилищните сгради (брой етажи, жилища, във или извън регулация; тип на строителната конструкция). Така ще разберем и \"възрастта\" на сградите у нас, в колко от тях има асансьор, достъпни ли са за хора с увреждания. Ще стане ясно и колко хора притежават собствено жилище и колко живеят под наем; колко са големи жилищата у нас, с колко стаи са. Има и група въпроси за енергийната осигуреност, включително за наличието на алтернативни източници на енергия в жилището, както и за външната и вътрешната му изолация. Предварителни резултати от преброяването (общ брой население, жилища и сгради) ще бъдат оповестени от НСИ до 6 месеца след края на работата на терен, а окончателните - за броя, структурите и характеристиките на населението, жилищата, сградите, домакинствата и семействата - до 12 месеца след края на работата на терен. Паралелно с преброяването на населението и жилищния фонд, което ще обхване цялото население на страната, ще се проведат и извадкови изследвания. Те ще са за изучаване на   и за   на населението. За целта ще има допълнителни анкетни карти и едно домакинство ще може да попадне в извадката само за едно от изследванията. Основна цел на изследването на раждаемостта и репродуктивното поведение е осигуряването на надеждни и обективни статистически данни, които да подпомогнат вземането на решения в областта на демографската политика на страната, става ясно от Програмата за преброяването през 2021 г. Задачите на изследването са да установи: • Репродуктивните идеали и нагласи на населението в репродуктивна възраст; • Репродуктивното поведение; • Намерения, бъдещи планове и очаквания; • Факторите, които определят репродуктивното поведение на населението. Обект на наблюдение ще са всички жени на възраст 15 - 49 г. и всички мъже на възраст 15 - 59 г. с обичайно местопребиваване в страната. Планираният обем на извадката е приблизително 12 500 души. Основната цел на изследването на миграцията и миграционното поведение на населението е изучаване на миграционните процеси в годините между двете преброявания (от 2011 г. до 2021 г.), очакванията и факторите, които определят това поведение. Чрез изследването се установяват: • Обхватът, интензивността и направлението на вътрешно- и външномиграционните процеси; • Социално-демографските категории население, които формират миграционните процеси; • Промените в характера и тенденциите в развитието на вътрешната и външната миграция; • Факторите, които определят миграционното поведение на населението; • Очакванията, свързани с бъдещата вътрешна и външна миграция на населението. Обект на наблюдението са хората възраст 15-74 г. с обичайно местопребиваване в страната, независимо дали са мигрирали някога през живота си. Планираният обем на извадката е около 28 000 души. След приключване на преброяването, в периода октомври 2021-октомври 2022 г., НСИ ще проведе извадково изследване „Бюджет на времето“ на населението. Данните от него ще покажат как хората у нас разпределят времето си, колко време отделят за домакинска работа - каква част от нея поемат мъжете и каква - жените, дали се включваме в доброволна помощ, пътуваме ли, колко време се грижим за себе си. Различията в бюджета на времето по пол биха могли да допринесат за разработване на политики за преодоляване на неравенството, обясняват от НСИ. Те могат да бъдат и основа за разработване на програми, целящи оптимизиране на дейността на транспортните и комуналните услуги, изграждане на детски заведения, спортно-развлекателни заведения, за разработване на политики, подпомагащи включването на подрастващите и младежите в социалния живот. Анкетите ще попълват хора на и над 10 г. от обикновени домакинства. Планираният обем на извадката е около 6000 души.", "date": "2019.12.18", "title": "Проверяват грамотни ли сме и живели ли сме в чужбина при преброяване 2020"}
{"url": "https://www.24chasa.bg/novini/article/7990706", "text": "Евродепутатите се загрижени относно надеждността на разследванията на убийството на Дафне Каруана Галиция и липсата на напредък по свързаните с него обвинения. Това съобщават ор пресцентъра на Европейската комисия.  Вследствие на последните разкрития във връзка с убийството на разследвания журналист Дафне Каруана Галиция през 2017 г. и последвалата политическа нестабилност в Малта, делегация от Европейския парламент посети страната на 3 и 4 декември, за да направи оценка на ситуацията на място. Проектът на доклада от мисията ще бъде обсъден в комисията по граждански свободи в ЕП през следващата година. В резолюция приета с 581 гласа „за“ срещу 26 гласа „против, и 83 „въздържал се“ Парламентът подчертава, че „всякакъв риск от компрометиране на разследванията (...) трябва да бъде избегнат с всички налични средства“ и предупреждава, че докато министър-председателят продължава да заема този пост, ще продължава да съществува такъв риск. В текста се посочват твърденията за корупция и пране на пари срещу малтийския министър-председател, и по-точно срещу началника на кабинета и срещу бившия министър на туризма, други представители на правителството и частни компании и лица свързани с тях, и се изразява загриженост, че паралелните разследвания „не са напреднали или дори не са били започнати“. Защита на демокрацията, правовата държава и основните права „Развитията в Малта през последните години са довели до сериозни и трайни заплахи за принципите на правовата държава, демокрацията и основните права“, заявява ЕП, изтъквайки притеснението си относно свободата на медиите, независимостта на полицията и съдебната система, свободата на мирни събрания и разделението на властите. Евродепутатите приветстват неотдавнашните коментари на заместник-председателя на Комисията г-жа Йоурова, която заявява, че липсата на съдебни реформи от страна на Малта би могло да бъде основание за задействане на процедурата по член 7. Те повтарят призива за необходимост от механизъм на ЕС за демокрацията, принципите на правовата държава и основните права за защита на ценностите на ЕС. Парламентът също настоява за прекратяване на схемите за предоставяне на гражданство и право на пребиваване срещу инвестиции, тъй като те на практика продават европейско гражданство и представляват заплаха за борбата с прането на пари, борбата с трансграничната престъпност и за целостта на Шенгенското пространство. В заключение, текстът приветства създаването на годишна Европейска награда „Дафне Каруана Галиция“ за изключителни постижения в разследваща журналистика. Необходимите разпоредби във връзка със създаването на наградата трябва да бъдат финализирани възможно най-скоро.", "date": "2019.12.18", "title": "Европарламентът иска оставката на премиера на Малта"}
{"url": "https://www.24chasa.bg/novini/article/7990713", "text": "Близо 3000 прасета изгоряха при пожар в свинеферма край добруджанското село Къпиново, съобщава БГНЕС. Спасени са само 80 свине – майки. Четири екипа на пожарната в Добрич и Ген. Тошево са гасили огъня в продължение на 8 часа. На помощ са се отзовавали доброволци и арендатори с физическа сила и техника. Причините за запалването се разследват, а началникът на противопожарната служба в Ген. Тошево, който има 10 години стаж в системата, заяви, че такъв голям пожар в общината не е имало.", "date": "2019.12.18", "title": "Пожар уби над три хиляди прасета в Добричко (Видео)"}
{"url": "https://www.24chasa.bg/novini/article/7990733", "text": "Един от фаворитите за приемник на лидера на Лейбъристка партията Джереми Корбин, Киър Стармър, призова днес основната опозиционна сила във Великобритания да остане радикална, въпреки катастрофалния срив в доверието на избирателите на предсрочните избори, предаде ДПА. Левичарят Корбин се извини и се съгласи да се оттегли в началото на следващата година, след като лейбъристите изгубиха 59 места на изборите миналата седмица, което осигури на консерваторите на премиера Борис Джонсън абсолютно мнозинство в парламента, информира БТА. Някои лейбъристки депутати не бяха удовлетворени от извинението на лидера на партията и призоваха за неговата незабавна оставка. Киър Стармър заяви, че партията трябва да остане вярна на ценностите си, въпреки социологическите проучвания, показващи, че водачеството на Корбин и икономическата политика на лейбъристите не са популярни сред избирателите. \"Не бива да го крием. Това е катастрофален (изборен) резултат, но е важно да не отидем в другата крайност\", каза депутатът пред в.\"Гардиън\". \"Нуждата от смело и радикално лейбъристко правителство е толкова очевидна сега, както беше на изборите миналия четвъртък\", подчерта Стармър. Лейбъристите трябва да възстановят доверието на избирателите в партията като \"неизменна прогресивна сила\" бореща се с бедността, неравенството и положението на бездомните, докато насърчава интернационализма и човешките права, каза той. Юрист по професия, Стармър вероятно ще се изправи пред силна конкуренция от страна на няколко леви съперници в надпреварата за приемник на Корбин и за обединяването на дълбоко разделената относно Брекзит и политическата си идеология партия, отбелязва ДПА.", "date": "2019.12.18", "title": "Фаворит за лидер на британските лейбъристи ги призова да останат радикални"}
{"url": "https://www.24chasa.bg/novini/article/7990757", "text": "Близо три тона хранителни продукти, перилни и почистващи препарати бяха изпратени днес от Русе до приютите на отец Иван в Нови Хан и в Якимово. Това съобщи Радослав Станчев, който заедно със съпругата си Силвия, е организатор на благотворителната инициатива. Помощите са събирани в продължение на няколко седмици, като в акцията са се включили и ученици - основно от ОУ \"Любен Каравелов\" в Русе. Дарението включва захар, брашно, олио, ориз, боб, леща, сол, картофи, макаронени изделия, месни консерви, шоколади и захарни изделия, кафе, чай. Близо 240 кг са перилните и почистващи препарати. Има също домакинска посуда, топли дрехи, както и микровълнова печка, компютър, телевизор и фурна за печене. Семейството организира акцията за четвърта поредна година, като през миналата са били събрани и изпратени за приютите на отец Иван повече от три тона хранителни продукти, перилни и почистващи препарати.", "date": "2019.12.18", "title": "Русенско семейство дари 3 тона храни за приютите на отец Иван"}
{"url": "https://www.24chasa.bg/novini/article/7990769", "text": "Ако бъдат наложени американските наказателни мерки във връзка с газопровода \"Северен поток 2\", те могат да застрашат руският оператор на проекта \"Газпром\", посочва доклад на \"Мудис\", цитиран от агенция ТАСС. \"Въздействията на санкциите върху \"Газпром\" ще зависят от способността на руската компания да завърши строителството, ако настоящите му изпълнители спрат да участват в проекта, отбелязва кредитната агенция. Според нея санкциите биха могли да окажат влияние и върху финансовите партньори на енергийния гигант в проекта, както и върху натиска на компанията за финансови услуги, въпреки че \"Мудис\" определя тяхното въздействие като \"ограничено\", което означава, че кредитният им рейтинг няма да бъдат преразгледан значително поради загуба на бъдещ паричен поток, предава  В момента обаче \"няма никакви индикации, че правителството на САЩ ще наложи санкции на участващите компании\", подчерта агенцията. \"Ние ще продължим да следим отблизо ситуацията и ще оценяваме потенциалните последици за кредитния рейтинг, ако и когато е достъпна повече информация\", заключава \"Мудис\". Междувременно говорителят на Кремъл Дмитрий Песков заяви, че заплахата от американските санкции няма да попречи на проекта \"Северен поток 2\" да се реализира. Той порица остро действията на Вашингтон, определяйки ги като потенциално нарушаване на международното право, и ги определи като \"идеален пример за нелоялна конкуренция и разпространение на изкуственото господство на САЩ на европейските пазари\" с цел да се принудят европейските потребители да купуват \"по-скъпи и неконкурентни продукти\", визирайки цените на природната газ. Германската комисия по икономическите отношения в Източна Европа пък призова в сряда в Брюксел да създаде инструменти, които да предпазят проекта \"Северен поток 2\" от санкциите на САЩ, като заяви, че наказателните мерки ще представляват \"фундаментална атака срещу суверенитета и самоуважението на ЕС\". \"ЕС трябва незабавно да разработи инструменти, които или да предотвратяват, или да осигуряват обезщетение за това външно вмешателство в европейските дела\", се посочва в прессъобщението на бизнес асоциацията, добавяйки, че сега федералното правителство на Германия трябва да настоява за дискусия по въпроса в Брюксел. Законопроектът, подкрепящ санкциите срещу проекта за транзит на газ \"Северен поток 2\", бе приет от Сената на САЩ във вторник вечерта и сега чака подписа на американския президент Доналд Тръмп.", "date": "2019.12.18", "title": "\"Мудис\": Санкциите на САЩ срещу \"Северен поток 2\" са риск за \"Газпром\""}
{"url": "https://www.24chasa.bg/novini/article/7990822", "text": "При извършени проверки за източници на замърсяване на атмосферния въздух през днешния ден екипите на Столичен инспекторат са съставили осем акта за установени нарушения, съобщиха от общината. Проверени са строителни обекти, автосервизи и пунктове за смяна на автомобилни гуми. Извършени са и проверки за горене на отпадъци на открито. Екипите са минали през 33 строителни обекти в районите \"Красно село\", \"Изгрев\", \"Студентски\", \"Лозенец\" и \"Витоша\", където са съставени 7 акта за установени нарушения. Проверени са общо 28 автосервизи и пунктове за смяна на автомобилни гуми и за горене на отработено масло. За горене на отпадъци на открито в район \"Подуяне\" е съставен акт на ул. \"Дан Колов\". Съвместно с район \"Красна поляна\" и екипи на Трето районно управление на СДВР са извършени проверки в района на бившите виетнамски общежития, на ул. \"Рижки проход\". Иззети и извозени за депониране са 4 камиона отпадъци, подготвени за горене. Утре акцията по извозване на отпадъци ще продължи. През този месец при проверки в жилищата са съставени и 11 акта.", "date": "2019.12.18", "title": "8 акта за замърсяване на въздуха съставиха от Столичния инспекторат днес"}
{"url": "https://www.24chasa.bg/novini/article/7990863", "text": "Европейската комисия е приела на вчерашното си заседание в Страсбург решение за изготвяне на оценка на въздействието и ако е необходимо на нови законодателни предложения по отношение на промените в правилата за международните пътни превози. Това написа във фейсбук премиерът Бойко Борисов.  \"Това ме информира българският еврокомисар Мария Габриел, която участва в заседанието на колежа. Причината за решението на комисарите е, че новите правила по пакета \"Мобилност\" и особено разпоредбата камионите да се прибират празни в страната, които бяха договорени преди седмица, не помагат, а напротив - пречат на усилията за опазването на околната среда\", каза още Борисов. ", "date": "2019.12.18", "title": "Борисов: ЕК може да предложи нови правила за международните пътни превози"}
{"url": "https://www.24chasa.bg/novini/article/7990889", "text": "В Сърбия в момента има около 4500 мигранти, 20 процента от които са малолетни без придружител, предаде Танюг. Крайната дестинация на мигрантите са страни от ЕС, затова тази година убежище в Сърбия са поискали само 220 мигранти, от които 32 са го получили. Това съобщи по повод Световния ден на мигрантите и бежанците сръбският министър за социалната политика Зоран Джорджевич, като припомни, че преди затварянето на границите по балканския маршрут на мигрантите през Сърбия са преминали над 1 милион мигранти, информира БТА. Джорджевич каза, че сърбите са усетили на свой гръб какво значи изгонване и миграция и колко много означава да бъдеш приет и да ти окажат подкрепа. Той подчерта, че особено внимание страната отделя на малолетните мигранти без придружител. За тях Сърбия е приела специален правилник, който е получил положителни отзиви в света, а Върховният комисариат на ООН за бежанците е наредил той да бъде преведен и да се използва в други страни на света, каза министърът.", "date": "2019.12.18", "title": "В Сърбия в момента има 4500 мигранти"}
{"url": "https://www.24chasa.bg/novini/article/7990922", "text": "Дъщерята на Илхам Тохти, носител на награда „Сахаров“ за 2019 г., прие на 18 декември отличието от името на баща си, който излежава присъда в Китай. Това съобщиха от Европейската комиисия.  Илхам Тохти е уйгурски учен, борещ се за правата на уйгурското малцинство в Китай. Той е в затвора от 2014 г., когато получава доживотна присъда по обвинения за сепаратизъм. „Със своята дейност Илхам Тохти успя да даде глас на уйгурите“, заяви председателят на Европейския парламент Давид Сасоли. „Той работи от 20 години, за да насърчи диалога и разбирателството между уйгурите и другите хора в Китай“. „Днес би трябвало да бъде момент на щастие, на празник за свободата на речта. Вместо това е тъжен ден. За пореден път този стол е празен, защото в света, в който живеем, да упражняваш свобода на мисълта не винаги означава да бъдеш свободен“. Дъщерята на лауреата Джевхер Илхам заяви на церемонията в Страсбург: „За мен е чест да бъда днес в Европейския парламент, за да получа наградата „Сахаров“ от името на баща си. Благодарна съм за възможността да разкажа неговата история, защото той самият не може да я разкаже. Честно казано, не знам къде е баща ми. За последно семейството ми получи известие за него през 2017 г.“ „Днес в Китай няма свобода за уйгурите... нито в училище, нито на публични места, нито дори у дома“, каза Джевхер Илхам. „Моят баща като повечето уйгури е заклеймен като агресивен екстремист, със заболяване, което трябва да се лекува, и с ум, който трябва да бъде промит. Под този фалшив етикет на екстремизма правителството е поставило един милион души, а вероятно и повече, в „концентрационни лагери“, където уйгурите са принуждавани да се откажат от своята религия, от своите език и култура, където хора са изтезавани и някои умират“. От април 2017 г. над 1 млн. уйгури са били задържани в мрежа от лагери, където върху тях се оказва натиск да се отрекат от етническата си идентичност, от мюсюлманската си вяра и да се закълнат в лоялност към китайските власти. Джевхер Илхам призова за подкрепа на каузата на своя баща: „Питам всички в тази зала и тези, които слушат: виждате ли проблем в начина, по който китайското правителство се отнася с уйгурите? Ако виждате проблем, моля работете за решение“. Председателят на Парламента се обяви за незабавното и безусловно освобождаване на Илхам Тохти и всички други носители на награда „Сахаров“, които в момента са в затвора и са преследвани за това, че защитават правата на човека и основните свободи. Кой е Илхам Тохти Илхам Тохти е привърженик на диалога и се застъпва за прилагането на китайското законодателство, предоставящо автономия на регионите. Той подкрепя умерен подход и помирение. Въпреки това е осъден след показен процес през 2014 г. на доживотен затвор за сепаратизъм. Церемонията по награждаването Наградата, която се състои от грамота и парична премия от 50 000 евро, бе връчена на Джевхер Илхам на церемония по време на пленарното заседание в Страсбург. Сред присъстващите бяха и представители на другите финалисти за наградата „Сахаров“ за 2019 г. ? бразилски активисти за защита на правата на човека и на околната среда и млади кенийки, създали приложение в помощ на момичета, подлагани на обрязване. Наградата „Сахаров“ за свобода на мисълта Наградата „Сахаров“ за свобода на мисълта носи името на съветския физик и политически дисидент Андрей Сахаров и се присъжда всяка година от Европейския парламент. Тя е учредена през 1988 г. с цел да отличи хора и организации, защитаващи правата на човека и основните свободи. Миналата година наградата бе присъдена на украинския филмов режисьор Олег Сенцов. През ноември 2019 г. той получи отличието си лично, след като бе освободен от руски затвор.", "date": "2019.12.18", "title": "Дъщерята на арестувания Илхам Тохти взе наградата \"Сахаров\" от негово име"}
{"url": "https://www.24chasa.bg/novini/article/7990921", "text": "Руските власти са задържали петте японски кораба в териториални води на Русия по подозрение, че рибарите са надхвърлили квотата си за улов на октоподи, съобщи руското министерство на външните работи, цитирано от ДПА. \"Количеството на улова на пет от тях не отговаряше на информацията в бордовите дневници\", заяви говорителката на министерството Мария Захарова. Тя призова японските власти да гарантират, че риболовните споразумения ще се спазват в бъдеще. Петте японски риболовни кораба бяга задържани вчера близо до Курилските острови, които Москва анексира след края на Втората световна война. Токио ги смята за своя историческа територия, припомня ДПА, цитирана от БТА. Японското външно министерство изпрати протест до Русия след задържането на корабите северно от японския остров Хокайдо. Руската брегова охрана ги откарала на Кунашир - един от оспорваните между Русия и Япония Курилски острови. Говорителят на японското правителство Йошихиде Суга определи задържането на петта кораба като неприемливо и призова те да бъдат освободени. Инцидентът стана два дни преди планираната утре среща в Москва между японския външен министър Тошимицу Мотеги и руския му колега Сергей Лавров. Заради териториалния спор Русия и Япония все още не са подписали официален мирен договор след Втората световна война.", "date": "2019.12.18", "title": "Русия: Японските кораби са задържани заради надхвърляне на риболовна квота"}
{"url": "https://www.24chasa.bg/novini/article/7991010", "text": "Намерени бяха телата на двама турци, изчезнали в планината Улудаг, Северозападна Турция, в началото на декември, съобщи турската телевизия НТВ. Планинарите, на възраст 31 и 37 години, са се качили на 1 декември в планината (в окръг Бурса) и са се изгубили в следобедните часове при падане на мъгла, съобщава БТА. Спасителни екипи незабавно предприеха акция за издирване на планинарите, но тя даде резултат едва днес, когато в интервал от три часа бяха намерени телата на двама мъже. Работи се по потвърждаване на самоличността на двамата. Те са били открити на разстояние от около километър един от друг.", "date": "2019.12.18", "title": "Намериха телата на двамата турци, изчезнали в планината Улудаг"}
{"url": "https://www.24chasa.bg/novini/article/7991039", "text": "„Зелената сделка“ в рамките на Европейския съюз и нейното отражение върху българската енергетика беше сред водещите акценти на срещата. По думите на държавния глава комплексът „Марица изток“ дава независимост, автономност и суверенитет на България, произвежда между 40% и 60% от електроенергията в страна, а суровините, технологията и инсталациите, са български. Резултатите от т.нар. „Зелена сделка“ в перспектива означава повишение на цената на емисиите и изискванията към енергийните централи, използващи въглища. Това изправя страната ни пред сериозен проблем, с оглед тежкото финансово състояние на „ТЕЦ Марица-изток 2“. И Румен Радев, и представителите на КНСБ подчертаха необходимостта от много по-голяма активност на българското правителство за присъединяването на страната ни към европейските програми за въглищните региони в преход и изработването на ясна стратегия за развитието на една стратегическа за България сфера като енергетиката. Представителите на КНСБ посочиха като пример позицията на други държави-членки на ЕС, вече заявили и отстояващи интересите си, включително и с осигуряване на европейско финансиране за своите въглищни региони или за трансформация на енергийните си мощности. България е в ключов момент за определяне на перспективите за развитие на своята енергетика и са необходими отговорно отношение, съгласие и единна политика за гарантиране на енергийния баланс и енергийната сигурност в страната, бяха единодушни участниците в дискусията. Според КНСБ в идващите години България е застрашена да се превърне от регионален износител на електроенергия в крупен вносител, ако няма яснота за бъдещето на използващите въглища електроцентрали, на АЕЦ „Белене“ и т.н. Проблемите, пред които е изправен т.нар. втори стълб в пенсионното осигуряване, също беше сред темите на разговора. Обща бе позицията, че след като осигуряването във втория стълб е задължително за гражданите, са необходими и конкретни мерки за гарантиране на техните права. Представителите на КНСБ изразиха позицията си за въвеждане на пожизненост на пенсиите от втория стълб, представителство в КФН, законодателни промени и други. От КНСБ призоваха за усъвършенстване на правната рамка в България при сключването на колективни трудови договори за ефективно намаляване на социалните неравенствата, от които страната ни е най-силно засегната в ЕС. Пламен Димитров изрази и позицията на КНСБ за криминализиране на действията срещу правото на сдружаване на работниците. По време на срещата представителите на КНСБ връчиха на държавния глава и пакет от мерки и предложения, за повишаване на ефективността на борбата със сивата икономика.", "date": "2019.12.18", "title": "Радев: Преходът към зелена енергия не трябва да е за сметка на конкурентоспособността"}
{"url": "https://www.24chasa.bg/novini/article/7991062", "text": "20 студенти от Минно-геоложкия институт получават стипендии от “Минстрой холдинг.” В присъствието на бившия ректор проф. д-р Любен Тотев и на сегашния проф. д-р инж. Ивайло Копрев, документите на младежите връчи лично човекът с най-много титли Николай Вълканов - председател на Съвета на директорите на “Минстрой холдинг”, председател на Българската минно-геоложка камара, зам.-председател на Конфедерацията на работодатели и индустриалците в България, професор, доктор на техническите науки, инженер. “Избрали сте правилния ВУЗ, завършващите други висши училища трудно си намират работа, а при нас има глад за хора. Нашият бранш носи 5% от Брутния вътрешиен продукт на страната. А миньорството отдавна не е това, което беше. Тежкият физически труд под земята е минало”, окуражи младежите Вълканов. “Наши хора работят и над земята, строят метро, тунели, сгради”, изброи Вълканов. И изпрати младежите с думите: “Ако имате какъвто и да е проблем или нужда от съвет, винаги можете да се отбиете тук, добре сте дошли”. В отговор той получи лична покана за новогодишния бал на института и обеща, че ще бъде там. Пред “24 часа” шефът на един от най-големите холдинги у нас обеща да продължи традицията- вече трета година да избира по успех най-добрите първокурсници от института и да помага за тяхното обучение. Той е категоричен, че бизнесът и висшите училища трябва да бъдат заедно в битката за това млади хора да учат тук и да остават тук. ", "date": "2019.12.18", "title": "20 студенти със стипендии\n\nот “Минстрой холдинг”"}
{"url": "https://www.24chasa.bg/novini/article/7990528", "text": "Евродепутатът Ангел Джамбазки се извини за  , предава  . „Аз съм българин с корени в днешна Македония, Сърбия и Турция. И не бих се обидил, ако някой ме нарече българин от Македония. Но след като те са се почувствали обидени и искат извинения, те ги имат”, каза Джамбазки. Председателят на институцията обаче все още може да наложи санкция на нашия евродепута. За такава продължават да настояват и засегнатите – французойката Карима Дели и германецът Исмаил Ертуг. „Свикнали сме да сме на различни мнения по различни въпроси – това е нормално. Но когато един колега не е работил никога по темата. Плюс, че никога не сме се познавали и отиде пред медиите, и започне да ме обижда – трябва да реагирам”, заяви евродепутатът Исмаил Ертуг от СПД.", "date": "2019.12.18", "title": "Джамбазки се извини за расистките си коментари"}
{"url": "https://www.24chasa.bg/novini/article/7990562", "text": "Правителството прие отчет за 2018 г. за изпълнението на Националната стратегия за демографско развитие на населението в България (2012 - 2030 г.), съобщиха от пресцентъра на Министерския съвет. Отчетът за 2018 г. за изпълнение на Актуализираната Национална стратегия за демографско развитие на населението в Република България (2012 - 2030 г.) следва изчерпателната рамка за предприемане на комплексни действия и мерки в отговор на демографските предизвикателства, заложена в стратегията. Предприетите от правителството и отговорните институции комплексни мерки са разпределени в 12 стратегически направления. Поставя се акцент не само върху осигуряване на възможности за подобряване на раждаемостта, намаляване на смъртността и разумно управление на миграциите, но и върху развитието на качеството на човешките ресурси, подобряване на образователния и здравен статус, повишаване на квалификацията, уменията и мобилността на хората на пазара на труда. Отчетът подобрява ефективността и координацията на отговорните за провеждането на демографската политика в страната институции при условията на прозрачност. По данни на НСИ към 31 декември 2018 г. населението на България е 7 000 039 души, което представлява 1.4% от населението на Европейския съюз. В сравнение с 2017 г. населението на страната намалява с 49 995 души, или с 0.7%. Като най-положителна демографска тенденция може да се отбележи значителното намаляване на детската смъртност през последните години. През 2018 г. в страната са починали 358 деца на възраст до една година, а коефициентът на детска смъртност е 5.8%о. Това е най-ниската регистрирана в страната стойност. През 2001 г. коефициентът на детска смъртност е бил 14.4%о, през 2005 г. - 10.4%о, а през 2017 г. - 6.4%о. По отношение на стандарта и качеството на живот на населението се наблюдават позитивни промени. През 2018 г. годишният общ доход средно на лице от домакинство е 6 013 лв. и нараства с 7.6% спрямо 2017 година. За периода 2009 - 2018 г. общият доход средно на лице от домакинство се увеличава 1.6 пъти. Реалните доходи на домакинствата нарастват с 7.3% през 2018 г. в сравнение с 2017 г., като най-висок е индексът на реалните доходи спрямо 2011 г. - 13 8.1 %. През 2018 г. в страната са регистрирани 62 576 родени деца, като от тях 62 197 (99.4%) са живородени. В сравнение с предходната година броят на живородените намалява с 1 758 деца, или с 2.7%. Средната възраст на жените при раждане на първо дете се увеличава от 27.1 години през 2017 г. на 27.2 години през 2018 г. Тоталният коефициент на плодовитост за 2018 г. се задържа на нива около 1.5. През 2018 г. средният брой живородени деца от една жена е 1.56, какъвто е и за 2017 г. Спрямо предходната година броят на умрелите лица намалява с 1 265, или с 1.2%. Общият брой на умрелите лица през 2018 г. е 108 526 души, а коефициентът на обща смъртност - 15.4%о. Най-значимата демографска тенденция в развитието на населението е процесът на застаряване. В края на 2018 г. лицата на 65 и повече навършени години са 1 493 119, или 21.3% от населението на страната. В сравнение с 2017 г. делът на населението в тази възрастова група нараства с 0.3 процентни пункта, а спрямо 2001 г. с 4.4 процентни пункта. Процесът на застаряване е по-силно изразен сред жените, отколкото сред мъжете. Относителният дял на жените на възраст над 65 години е 24.8%, а на мъжете - 17.7%. Тази разлика се дължи на по-високата смъртност сред мъжете и като следствие от нея - на по-ниската средна продължителност на живота при тях. Застаряването на населението води до повишаване на неговата средна възраст, която от 40.4 години през 2001 г. и достига 43.8 години в края на 2018 година.", "date": "2019.12.18", "title": "Населението в България продължава да застарява"}
{"url": "https://www.24chasa.bg/novini/article/7990578", "text": "Ще предложим на народните представители задължителната предучилищна подготовка за децата на четири години да е само в детските градини, а не в училищата. Децата на четири години са малки и не е подходящо да \"се смесват\" с големите ученици в училищата, каза министърът на образованието и науката Красимир Вълчев пред журналисти, след като на заседанието на парламентарната образователна комисия от \"БСП за България\" го попитаха каква е готовността за въвеждането на тази нова мярка за четиригодишните деца, предава БТА. \"Силно убедени сме, че тази мярка трябва да се реализира, но това няма да се случва на всяка цена. Трябва да се направи разумно, с разумен гратисен период, който ще бъде достатъчно дълъг\", коментира министър Вълчев. Той отбеляза, че предучилищната подготовка за четиригодишните деца е ключова за когнитивното, социално-поведенческото и за езиковото им развитие. Децата от семейства, в които няма отношение към образованието, имат много големи дефицити и ако не са постъпвали в детска градина, учат много по-малко години и по-често отпадат от училище, каза министър Вълчев. Той съобщи, че сега 78 процента от децата на четири години у нас са записани в детска градина и за тях нищо няма да се промени. \"Нито ще се променят учебни програми, нито ще започнат да им се пишат оценки и да учат по различен начин, и основният метод за учене на децата на четири години остава игровият\", увери министър Вълчев. Той каза, че \"от останалите около 20 процента от четиригодишните деца - около три четвърти са децата от семейства, в които липсва отношение към образованието, липсват книжки и образователна среда, а някои от тях живеят и при лоши битови условия\". В детската градина тези деца ще имат по-добра храна, по-добри здравни грижи и ще получат личностна подкрепа, обясни образователният министър. Той информира, че много повече средства ще се предоставят догодина от планираните в бюджета 70 милиона лева за изграждането на детски градини и за доизграждането на училища за преминаването на едносменен режим на обучение. В следващите две години ще се изградят от 80 до 100 детски градини, като са предвидени за 2020 г. и за 2021 г. по 70 милиона лева за всяка от тези две години. Има и 13 милиона лева от европейското икономическо пространство, които също ще се използват за построяването на детски градини, каза министър Вълчев. Той обясни, че най-голям е недостигът на места в детските градини в София, а в Пловдив, Варна и в Бургас има недостиг на места в определени райони. В София през последните десет години са построени 100 детски градини - средно по десет градини на година, а сега в столицата се изграждат осем детски градини. Няма детски градини, предимно в села, с концентрация на ромски деца - в Сливенско и в Северна България, съобщи образователният министър.", "date": "2019.12.18", "title": "Вълчев: 4-годишните да карат предучилищна само в градините"}
{"url": "https://www.24chasa.bg/novini/article/7990591", "text": "Закона за социалните услуги да бъде отложен с шест месеца. Този законопроект на \"Обединени патриоти\" бе подкрепен на първо четене парламентарната социална  комисия след близо четири часа бурни дебати и скандали. \"Социалните услуги се изпълняват основно от общини, а Министерството на труда и социалната политика  не финансира неправителствени организации, не сключва договор с нито една неправителствена организация за предоставяне на социална услуга. Министерството сключва договор с общини\", разясни поредният страх Сачева. И отчете пред депутатите, че НПО-тата  предоставят социални услуги само в 15% от случаите, пир това само когато общините нямат собствен административен капацитет. Причината е, че на места административният персонал е е два   да направят тези социални услуги. По думите на Сачева има общини, в които администрацията в общината е под 10 души.  В 49 общини пък  не се предоставят никакви социални услуги, защото нямат капацитет, каза още Сачева. Тя бе категорична, че ограничаването или лишаването от родителски права са уредени единствено и само в Семейния кодекс. Единственото, което се променя със Закона за социалните услуги е дефиницията за дете в риск, като от тази дефиниция отпада единствено и само \"дете с увреждане\", защото дете с увреждане не може автоматично да бъде определено като дете в риск, опита се да успокой страстите Сачева. Социалният министър каза още, че с приемането на Закона за социалните услуги кръгът на частните доставчици остава непроменен, като се запазва тяхното право, което е уредено още преди 17 години. Дори и в ЗСУ се въвежда лицензиране на доставчиците от ЕС и европейското икономическо пространство, като случаите, в които има изключение са случаи при еднократно или временно ползване на предоставяне на техни услуги в нашата страна - например френски турист с увреждане идва в България със своя личен асистент. \"Смисълът на този закон е да се сложи ред, регулация да има стандарт за предоставянето на социални услуги, да има Агенция за качеството на социалните услуги\", разясни още социалният министър. Тя припомни, че ще бъде разработена Националната карта на социалните услуги, като чрез нея ще се регулира търсенето и потребление, няма да може да се създават безконтролно социални услуги, за които няма нужното потребление. Припомни, че се въвежда текст, който забранява общините и частните доставчици да получават приходи от предоставяне на социални услуги, които се финансират от държавния бюджет. Могат да се съставят такси само за онези услуги, които не се финансират от държавния бюджет. ", "date": "2019.12.18", "title": "След 4 часа спорове: Социалната комисия отложи с 6 месеца Закона за социалните услуги (обновена)"}
{"url": "https://www.24chasa.bg/novini/article/7990601", "text": "Единайсет души са пострадали при челен сблъсък на два влака в южния румънския окръг Прахова, съобщава Медиафакс. Инспекторатът за извънредни ситуации в Прахова уточни, че всички ранени са в съзнание, като десет души са откарани в болници с линейки, а един от пострадалите, който е с множество травми, е транспортиран с хеликоптер на службата за спешна помощ до болница в Букурещ, предава БТА. Според първоначални информации товарен влак не е спазил сигнал за спиране и е навлязъл в коловоза на пътнически влак, който се движел по линията Плоещ-Букурещ. В следствие на сблъсъка първият вагон на пътническия влак е дерайлирал.", "date": "2019.12.18", "title": "11 ранени при сблъсък на два влака в Румъния"}
{"url": "https://www.24chasa.bg/novini/article/7991068", "text": "Проф. Димитър Димитров е новият ректор на УНСС. При гласуването на кандидатурата му на втори тур той получи 160 гласа \"За\". На първи тур проф. Димитър Димитров и другият кандидат за поста - проф. Валентин Гоев, получиха съответно 115 срещу 107 гласа \"За\", предава  . Проф. Димитър Димитров е Ръководител на катедра „Национална и регионална сигурност” (от 2007 г), член на факултетния съвет и член на Академичния Съвет на УНСС. Член на Комисията по етика на УНСС (от януари 2012 г. до декември 2015 г). Член на Комисията на УНСС по количествените изисквания (от декември 2014 г). Декан на факултет „Икономика на инфраструктурата“ на УНСС (от ноември 2015 г.).", "date": "2019.12.18", "title": "Проф. Димитър Димитров е новият ректор на УНСС"}
{"url": "https://www.24chasa.bg/novini/article/7991070", "text": "В българското законодателство няма място за фигура, която да контролира главния прокурор, убеден е проф. Близнашки, който е доктор по конституционно право. Според него Иван Гешев има всички необходими качества, за да изпълнява длъжността главен прокурор. Проф. Георги Близнашки заяви в предаването   по БНТ, че Иван Гешев беше избран с убедително мнозинство. Познава като много добър професионалист и човек на действието. Затова очаква от него да работи енергично, със замах, с по-малко думи, с повече ефективни действия, които да отговорят на исканията от обществото. Успоредно с това, по думите на проф.Близнашки, прокуратурата се нуждае от повече обяснения за нейната дейност и от по-голяма обществена енергия, която да ги подкрепя. Експертът е на мнение, че главният прокурор се нуждае от засилена бдителност на обществото, а не от независим главен прокурор. Подобна длъжност, според него, е юридически нонсенс - нещо, което не е характерно за европейското право. В случай, че се стигне до ситуация да се проверява главния прокурор, проф. Близнашки препоръчва: \"\"Има едно елегантно, просто, изискано решение. То е ad hoc, ако се стигне до подобна ситуация, да се назначи прокурор от ВСС, който да предприеме независимо разследване и да представи своите заключения пред същия този ВСС.\"", "date": "2019.12.18", "title": "Проф. Близнашки: Наблюдаващ прокурор е юридическа безсмислица"}
{"url": "https://www.24chasa.bg/novini/article/7991085", "text": "Проблемът с въздуха изисква политическа смелост, а аз не виждам такава в ръководството на Общината в момента, каза в студиото на \"Още от деня\" по   столичният общински съветник Борис Бонев. По думите му от 3 години слушаме едни и същи мерки да се повтарят като средство за решаване на проблема с мръсния въздух, но тази тема продължава да бъде все така актуална и въздухът продължава да бъде все така замърсен, което показва, че очевидно мерките, които Столичната община прие преди няколко години, не дават очаквания резултат и критериите, които са заложени в тази програма за качество на атмосферния въздух, са такива, че на практика те никога не биха били достигнати, за да влязат в сила тези мерки. \"Това означава, че е необходима цялостна ревизия не само на програмата, но и на критериите кога някоя мярка влиза в сила\", каза той. Според Бонев това, което прави Столичната община в момента по казуса \"Мръсен въздух\", е абсолютен провал. Общинският съветник изрази надежда, че \"Софийска вода\" ще представи ясен план и отчет какво е свършила за тази година и на какви основания иска повишаване на цената на водата. По думите му има проблеми с начина, по който функционира системата на \"Софийска вода\" и е нормално хората да са недоволни. Така че аз лично ще очаквам да има много подробна обосновка и много точна обосновка за всяко едно процентче от поисканите 7% увеличение, каза Бонев. Борис Бонев, столичен обшински съветник: Мисля, че бихме могли да извикаме представители на \"Софийска вода\", които да дадат обяснение и да направят презентация за това защо искат това увеличение на водата и поемам ангажимента още утре на сесията на Общинския съвет да се интересувам каква е процедурата и да поискам това нещо да се случи.", "date": "2019.12.18", "title": "Борис Бонев: Проблемът с мръсния въздух изисква политическа смелост"}
{"url": "https://www.24chasa.bg/novini/article/7991130", "text": "„Ние не разполагаме в 500 милиона лева”. Това заяви ген. Кирил Войнов, заместник-председател на Държавната агенция за метрологичен и технически надзор в „Лице в лице” по   в право на отговор към съпредседателя на „Демократична България” Атанас Атанасов. Атанасов заяви на 16 декември в студиото на предаването, че са били отпуснати 500 милиона лева за поддръжка на язовирите и е срамота това, което се случва с водата в Перник. 500 милиона лева са били отпуснати, но те се намират в Националната консолидационна компания, а не в подопечното му ведомство и то не ги управлява, заяви Войнов. Агенцията дава експертна оценка за състоянието на язовирите и подписва документи за нуждата от ремонт на хидротехническите съоръжения. След трагедията в село Бисер, правителството създаде Главна дирекция за надзор на язовирните стени и съоръжения към Държавната агенция за метрологичен и технически надзор, напомни Войнов, според когото това е правилно решение, но са получили язовирите в насипно състояние и не е било известно каква е ситуацията с много от тях. 6844 язовира има на територията на България, като 90% от тях са собственост на местната власт. Собствениците често казват, че нямат средства, за да ги поддържат. Тогава правителството е решило да създаде държавна компания за тяхната поддръжка, която да подготвя тези проекти и е отпуснала тези 500 милиона лева, които са на „показ”. От спешен ремонт се нуждаят 414 язовира в България. Това е установило ведомството на ген. Войнов. Комисия в министерството на икономиката е определила първите 142, които да бъдат реновирани.", "date": "2019.12.18", "title": "Ген. Кирил Войнов: 414 язовири в България се нуждаят от спешен ремонт"}
{"url": "https://www.24chasa.bg/novini/article/7991174", "text": "„До три дни обявяваме бедствено положение в Перник, защото достигаме санитарния минимум в язовир „Студена”, обяви председателят на общинския съвет в миньорския град Димитър Колев в  „Днес с решение на Министерски съвет бяха отпуснати 3,2 млн., за да се направи една аварийна връзка от Чуйпетлово до „Студена”, която започваме от утре. Отпуснати са и 2млн., за да си модернизираме пречиствателната станция”, каза общинарят. ВиК – Перник не разполага с модерна техника, кадрови ресурс и необходимите средства, затова са поканени експерти от „Софийска вода” на сесията на общинския съвет, където ще се реши какво да се прави, сподели Колев. „Един важен въпрос ще бъде обсъден: Може ли водопреносната мрежа на Перник да се свърже с тази на Владая. Аз съм сигурен, че ние с нищо няма да ощетим софиянци. Язовир „Искър” е грамаден. Има още един резервен язовир „Бели Искър”. Това няма да бъде за дълго врем, ако завали и язовир „Студена” се напълни , заяви председателят на общинския съвет в миньорския град.", "date": "2019.12.18", "title": "Шефът на ОС в Перник: Решението е да свържем града с водопреносната мрежа на София"}
{"url": "https://www.24chasa.bg/novini/article/7990529", "text": "Паника в самолет, изпълняващ полет от Истанбул до Никозия рано тази сутрин. Жена заплаши, че на борда и на летището в турския мегаполис има бомби. На борда на машината е имало и български граждани, съобщава  Докато самолетът рулира по пистата на летище Гьокчен, жената започва да крещи за наличието на взривните устройства. Намесват се пътници и маршалът на полета. Пасажерите са евакурирани. По непотвърдена информация, жената е психично болна. След щателно претърсвне, бомби не са открити. Малко по-късно полетът от Турция за Кипър е осъществен успешно. В любителско видео се чува как задържаната жена казва, че е част от ФЕТО – организацията, за чийто лидер се сочи Фетхуклах Гюлен, който според турските власти е отговорен за неуспешния опит за преврат в Турция през 2016 г.", "date": "2019.12.18", "title": "Жена в бурка заплаши с бомба самолет с българи (Обновена+видео)"}
{"url": "https://www.24chasa.bg/novini/article/7991045", "text": "Съмнителните методи за \"лечение\" на хомосексуалността ще бъдат забранени изцяло за непълнолетни и частично за пълнолетните граждани в Германия. Федералното правителство одобри въвеждането на мерки, които предвиждат глоби и до една година затвор за нарушаване на забраната, предадоха ДПА и Франс прес. Законопроектът за забрана на т. нар. терапии за трансформация трябва да бъде одобрен от долната камара във федералния парламент - Бундестага, но не е необходимо одобрението на горната камара - Бундесрата. Според министерството на здравеопазването се очаква законът да влезе в сила в средата на следващата година. \"Хомосексуалността не е болест, следователно терминът \"терапия\" е заблуждаващ. Искаме да забраним, доколкото е възможно, тези т. нар. терапии, тъй като те често водят до тежки физически и психически страдания\", каза министърът на здравеопазването Йенс Шпан, цитиран от БТА. Тази мнима терапия разболява хората, а не подобрява здравето им, заяви Шпан, който е от десноцентристкия Християндемократически съюз. Той отбеляза, че забраната е важен социален сигнал към онези, които трудно приемат своята хомосексуалност, и им казва, че те са ценни такива, каквито са. Според Шпан, който не крие, че е хомосексуалист, рекламирането или предлагането на такива терапии ще бъде забранено и за нарушителите ще има глоба, стигаща до 30 000 евро. На санкции ще подлежат също родители или законни настойници в случай на крещящо нарушаване на задължението за полагане на грижи и за възпитание. Методите за трансформация ще бъдат забранени за лица под 18-годишна възраст. Наказания може да има и ако засегнатите хора са пълнолетни, но са били склонени да се подложат на такова \"лечение\" чрез принуда, заплахи или заблуда, например като не са били информирани за вредите от него, обясни здравното министерство. Йенс Шпан каза, че в Германия на терапия за трансформация се подлагат до 2000 души годишно. От нито едно изследване не може да се направи изводът, че е възможно сексуалната ориентация да бъде променена за постоянно. За сметка на това е научно доказано, че подобни \"терапии\" могат да доведат до депресия, чувство за тревожност, загуба на сексуално желание и по-голям риск от самоубийство, отбелязва Франс прес.", "date": "2019.12.18", "title": "Германия готви забрана на терапиите за лечение на хомосексуалисти"}
{"url": "https://www.24chasa.bg/novini/article/7991203", "text": "Жителите на Москва се чудят къде отиде зимата, след като най-високите температури за декември от 133 години насам лишиха руската столица от обичайното й снежно покритие, предаде Ройтерс. \"Това не е нашата зима. Дошла е от някъде другаде\", заяви пенсионерката Людмила Бирюкова. Очаква се тази нощ температурата в Москва да достигне 6 градуса, в период, когато по принцип снегът често покрива улиците и от сградите висят ледени шушулки. Последният път, когато температурата в руската столица на 18 декември е надхвърлила 5,3 градуса, е бил през 1886 г., съобщи Елена Восолюк от метеорологичния център ФОБОС, цитирана от БТА. Обичайната температура на въздуха на 18 декември е 6,2 градуса под нулата, според руския Център за хидрометеорологични изследвания. Необичайно топлото време в Москва се дължи на атмосферен фронт от Атлантическия океан. На Нова година се очаква в руската столица да вали дъжд, а не сняг. Не само хората бяха изненадани. В ботаническата градина на Московския университет кокичета и рододендрони цъфнаха, обърквайки мекото време с ранна пролет. \"Тези цветя със сигурност няма да преживеят, когато дойде студът. Така че няма да цъфнат напролет\", заяви главният градинар Антон Дубинюк.", "date": "2019.12.18", "title": "Температурни рекорди за зимата в Москва"}
{"url": "https://www.24chasa.bg/novini/article/7991211", "text": "Гръцката полиция съобщи днес, че е арестувала 24-годишна жена по подозрения в опит за убийство на новородено, след като случаен минувач открил бебе на няколко дни, изоставено в подземен контейнер за смет, предаде Асошиейтед прес. Момченцето на възраст между шест и десет дни е било откарано в болница, където е установено, че общото му здравословно състояние е добро, предава БТА. Полицията съобщи, че подозира за престъплението майката на бебето. Според цитирана от в. \"Катимерини\" информация жената е грузинка, която е била арестувана няколко часа по-късно. Кметът на град Каламата, където е намерено новороденото, каза пред държавната телевизия ЕРТ, че контейнерът е бил дълбок около три метра. По думите на Танасис Василопулос бебето е \"извадило късмет\" в нещастието си, защото боклукчийският камион, който раздробява събираните от него отпадъци, се е забавил по маршрута си в сряда сутринта. Бебето е било открито от жена, която хранела уличните котки и чула бебешки плач. Тя е алармирала полицаите, които скочили в контейнера, за да извадят новороденото.", "date": "2019.12.18", "title": "Гъркиня опитала да убие бебето си"}
{"url": "https://www.24chasa.bg/novini/article/7991209", "text": "За автобусите, които возят по линии до 30 км, отпада изискването да бъдат оборудвани с колани. Това предвиждат промени в Закона за автомобилните превози, които прие кабинетът в сряда и ще ги внася в парламента. Задължението за колани остава, когато автобуси и микробуси превозват деца. Проектът регламентира и правилата за движение на тротинетките, изискванията за предпазни средства, максимално допустима скорост и минимална възраст. Автобуси и микробуси за превоз на до и над 8 пътници, както и камиони над 12 т могат да се регистрират само от юридически лица, еднолични търовци и физически лица, но ако са регистрирани като земеделски стопани. С тази мярка се цели предотвратяване извършването на нерегламентирани превози. ", "date": "2019.12.18", "title": "Автобусите до 30 км ще возят без колани"}
{"url": "https://www.24chasa.bg/novini/article/7990954", "text": "В България вече има два града, в които през третото тримесечие не е засечена абсолютно никаква продажба на контрабандни цигари - Габрово и Ямбол. Това съобщиха от инициативата “Срещу незаконната търговия”, която следи сивия пазар при тютюневите изделия от 2010 г. насам. България още от средата на м.г. е първенец в ЕС по нисък дял на контрабандни цигари. От третото тримесечие на 2018 г. до същия период на т.г. той се е понижил с нови 2 процентни пункта и е едва 3,3%, сочат данните. Сред градовете, в които делът на незаконните цигари е по-висок от средния за страната, са Плевен със 7,1%, Перник с 6,6%, Хасково с 6% и др. В София е 2,8%, а в Пловдив, където на 4 юли бе разбита нелегална фабрика, произвеждаща марката “Мурати”, част от произведеното е било продадено и това е повишило нивото до 5,6%. Данните бяха подкрепени и от присъстващия на представянето шеф на Агенция “Митници” Георги Костов, който изтъкна, че т.г. в сравнение с предната има 177 млн. лв. повече събрани от акциз върху тютюневите изделия, което прави 7,7% ръст на годишна база на тези приходи. Вътрешният министър Младен Маринов изтъкна, че ако институционалният натиск отслабне, нивото на контрабандните цигари веднага ще започне да се покачва. Инициативата да се събират данни за пазара въз основа на празните опаковки от цигари в контейнерите за боклук ще продължи и догодина независимо от добрите резултати, изтъкнаха цигарените компании, които участват в кампанията. Шефът на парламентарната комисия за борба със сивата икономика Емил Димитров-Ревизоро предупреди, че заради очакваното повишение на акциза в европейски мащаб най-късно през 2021 г. ще се наложи той да се вдигне и у нас, което неминуемо ще повиши нивото на нелегална търговия. Ревизоро даде пример с 2012 г., когато акцизът бе увеличен, което автоматично повиши контрабандата.", "date": "2019.12.18", "title": "В Габрово и Ямбол вече има 0% незаконни цигари (Обзор)"}
{"url": "https://www.24chasa.bg/novini/article/7989636", "text": "Европейският парламент преизбра днес за втори мандат омбудсмана на ЕС Емили О'Райли. За длъжността се състезаваха петима кандидати, като при първото гласуване вчера не бе определен победител, но О'Райли поведе надпреварата, предаде БТА. В изявление след обявяването на избора днес тя посочи, че в следващите пет години ще подкрепя усилията за прилагането на високи изисквания към чиновниците, за прозрачност и етика в общностните институции. Основна цел ще остане борбата с липсата на прозрачност при създаването на европейското законодателство, добавя О'Райли. Трябва да спрем да обвиняваме Брюксел, защото често националните правителства взимат ключовите решения, пояснява тя.", "date": "2019.12.18", "title": "Емили О'Райли отново ще е омбудсман на\nЕС"}
{"url": "https://www.24chasa.bg/novini/article/7989635", "text": "Камарата на депутатите на румънския парламент одобри днес проектозакон, предвиждащ увеличение на детските надбавки, които се отпускат от държавата, съобщава Медиафакс. Проектът, одобрен със 179 гласа \"за\" и 29 въздържали се, предвижда отпускане на надбавки в размер на 300 леи (еврото се разменя за 4,77 леи) месечно за деца на възраст между 2 и 18 години и отпускане на 600 леи за деца под 2 години, както и за деца до 18 години с увреждания, предава БТА. На практика от 1 януари 2020 г. надбавките за деца се удвояват спрямо досегашната им стойност. От началото на април 2019 г. надбавките за деца от 2 до 18 години бяха увеличени на 150 леи, а за деца под 2 години и за деца с увреждания до 18 години - на 300 леи.", "date": "2019.12.18", "title": "Увеличиха размера на детските надбавки в Румъния"}
{"url": "https://www.24chasa.bg/novini/article/7989661", "text": "Европейският спътник за откриване на планети CHEOPS напусна Земята днес, съобщава АФП. Европейският космически телескоп за проучване на планети извън нашата Слънчева система бе пуснат в действие от Френска Гвиана, показва излъчване на живо от неговата компания „Arianespace“. Ракетата “Союз” излетя в 05:54 ч. (08:54 централно гринуичко време) от космическия център в Гвиана един ден по-късно от планираното поради технически проблем. 30-сантиметровият телескоп е проектиран да измерва плътността, състава и размера на множество планети извън нашата Слънчева система – така наречените екзопланети. Според Европейската космическа агенция (ESA), CHEOPS ще наблюдава ярки звезди, за които вече е известно, че са в планетарна орбита, информира БГНЕС. Мисията „представлява стъпка към по-доброто разбиране на астрофизиката на всички тези странни планети, които открихме и които нямат еквивалент в нашата Слънчева система“, заяви носителят на Нобеловата награда за физика за 2019 г. Дидие Кело. Около 4 000 такива екзопланети са открити откакто Кело и неговият колега Мишел Майор идентифицират първата, наречена “51 Pegasi b”, преди 24 години. CHEOPS “ще се съсредоточи върху планети в диапазона на размерите на супер-Земя до такива с размера на Нептун, като неговите данни ще позволят да се получи обемната плътност на планетите – първа стъпка характеризиране на разбирането на тези извънземни светове”, се посочва на уебсайта на ESA. Днес учените изчисляват, че има поне толкова галактики, колкото и звезди – приблизително 100 милиарда. “Искаме да прехвърлим статистиката и да ги изучим подробно”, каза шефът на мисията Дейвид Еренрайх пред АФП. CHEOPS ще се стреми да разбере по-добре от какво са изградени тези планети. Това е важна стъпка в дългия стремеж да се разгадаят условията, необходими за извънземен живот, но и да се отключи знание за произхода на собствената ни планета. Сателитът ще обикаля около Земята на разстояние от 700 километра, изучавайки скали на звезди, намиращи се на няколко светлинни години. Нобеловият победител Кело каза, че CHEOPS едва ли ще разгадае светия граал на астрофизиката – има ли живот на други планети? “Въпреки това, за да разберем произхода на живота, трябва да разберем геофизиката на тези планети”, каза той. “Сякаш стъпваме на първото стъпало на голямо стълбище.” “Стартът е важен момент, емоционална стъпка, но истинският вълшебен момент за нас ще бъде, когато пристигнат първите резултати”, каза Кело. Според ESA това трябва да се случи в рамките на няколко месеца от изстрелването на спътника. ", "date": "2019.12.18", "title": "Европейският ловец на екзопланети напусна Земята в търсене на нов живот"}
{"url": "https://www.24chasa.bg/novini/article/7989737", "text": "Цяла нощ пожарната служба в Манчестър се бореше с огромен пожар, избухнал в индустриална сграда, близо до търговски център в Чийтъм хил, пише \"Манчестър ивнинг нюз\". Малко преди 10 ч. възникват пламъците, като 8 пожарни камиона са потушавали стихията, съобщава dariknews.bg. След овладяването на ситуацията до сутринта, няколко дежурни екипа следят за потенциално нови огнища, които биха могли да възникнат.", "date": "2019.12.18", "title": "Огнен ад в Манчестър: Изгоря индустриална сграда близо до търговски център (Видео)"}
{"url": "https://www.24chasa.bg/novini/article/7989816", "text": "\"Контрабандата на цигари в България е на най-ниско ниво в целия ЕС - 3,3% са без бандерол. Това показват данните от традиционното изследване на „Инициативата срещу незаконната търговия“. Делът на незаконните цигари на българския пазар е паднал с 2% спрямо третото тримесечие на 2018 г. Това е най-ниското ниво на потребление на цигари без бандерол, откакто проучването се провежда у нас\". Това написа премиерът Бойко Борисов във фейсбук. ", "date": "2019.12.18", "title": "Борисов се похвали за ниското ниво на контрабандата на цигари"}
{"url": "https://www.24chasa.bg/novini/article/7989806", "text": "Един ден през януари догодина в американския Сенат ще настъпи тишина. Облеченият в черната си тога председател на Върховния съд със сериозно изражение ще положи клетва, преди да започне да изпълнява историческа роля: да председателства процедурата по импийчмънт на Доналд Тръмп. Няколко седмици по-късно стоте сенатори ще се произнесат дали президентът е виновен. Ако тези, които го признават за виновен, са по-малко от 67, което е най-вероятният сценарий, Тръмп ще бъде оправдан и енергично ще продължи кампанията за преизбирането си. Всичко може да се реши между тези две събития. Ако горната камара на Конгреса следва правилата, станали официални през 1986 г., този необикновен процес ще започне така: група конгресмени демократи от Камарата на представителите, придружени от охрана, ще излязат от южното крило на Капитолия и ще отидат в северното му крило с обвинителния акт срещу президента. При пристигането им в Сената високопоставен служител в сферата на сигурността и протокола, т.нар. парламентарен пристав, ще призове за тишина: \"Всички да пазят тишина, под страх от вкарване в затвора, докато Камарата на представителите представя на американския Сенат клаузите на обвинението срещу Доналд Джон Тръмп\". Конгресмените от Камарата на представителите, които ще играят ролята на обвинители, ще изчетат двете обвинения срещу милиардера републиканец: \"злоупотреба с власт\" и \"възпрепятстване на нормалната работа на Конгреса\". Те ще изложат аргументите си: президентът е поискал от Украйна да разследва един от потенциалните му съперници на изборите догодина, демократа Джо Байдън, и е упражнил натиск за личното си облагодетелстване, като е замразил жизненоважната военна помощ за Украйна в конфликта й с Русия. След разкриването на шантажа Тръмп е попречил на разследването в Конгреса, като е забранил на съветниците си да свидетелстват и да предоставят документи, ще кажат още обвинителите. \"Безпристрастно\" С ръка върху Библията председателят на Върховния съд на САЩ Джон Робъртс ще се закълне да \"ръководи процеса безпристрастно\". След това клетва ще положат и стоте сенатори, които ще бъдат едновременно съдии и съдебни заседатели. В залата на Сената от галерията до 200 гости могат да наблюдават този момент. По този начин започва през 1868 г. процесът срещу президента демократ Андрю Джонсън, а на 7 януари 1999 г. - този срещу Бил Клинтън, съден, че е излъгал за връзката си със стажантката в Белия дом Моника Люински. Нищо обаче не задължава Сената да действа по този начин. По въпроса за американската конституция е доста лаконична: тя оставя на Камарата на представителите грижата как да ръководи разследването и повдигането на обвинение (\"импийчмънт\") срещу президента в случаите на \"държавна измяна, корупция или други престъпления и нарушения на правилата по служба\". Сенатът може да го осъди с мнозинство от две трети в процес, който се ръководи от председателя на Върховния съд. По останалите въпроси Сенатът може по своя преценка да определи продължителността и начина на водене на дебатите. \"Спокойствие и достойнство\" През 1999 г. разполагащите с мнозинство републиканци преговаряха с демократите още по-дълго време преди започването на процеса. \"Смятаме, че най-добрият начин да запазим спокойствието и достойнството си, е да си говорим\", каза тогава лидерът на сенаторите републиканци Трент Лот. Заедно двете партии определиха правилата на играта: публични изслушвания всеки ден от 13:00 до 18:00 ч., за да може сутрин Сенатът да решава другите си задачи; писмено формулирани въпроси, прочитани на глас от председателя на Върховния съд; три дни за защитата. Процедурните въпроси бяха обсъждани при закрити врата и по този начин сенаторите постигнаха съгласие за видеопоказания на Моника Люински. Ситуацията обаче е много по-напрегната отпреди 21 години и перспективата за споразумение между двата лагера изглежда илюзорна. Лидерът на републиканците в Сената Мич Макконъл директно заяви, че \"по всички въпроси\" ще съгласува действията си с Белия дом, който изглежда се колебае между кратък процес без свидетели и възможността да използва процеса за атака срещу опонентите на Доналд Тръмп. Лидерът на демократите в Сената Чък Шумър се надява, че няколко републиканци ще гласуват заедно с 47-те демократи за фиксирането с обикновено мнозинство на \"справедливи и честни правила\". С тяхна подкрепа той иска да призове четирима съветници на президента, които все още не са давали показания. Засега нито един републиканец не е дал признак, че е готов да гласува по различен начин от съпартийците си. (БТА)", "date": "2019.12.18", "title": "Мълчание и много несигурност в процеса за импийчмънт на Тръмп"}
{"url": "https://www.24chasa.bg/novini/article/7989875", "text": "Американските военни, които след началото на турската офанзива „Мирна пролет“ изтеглиха своите сили от 16 бази и укрепени постове в Сирия, са се върнали в шест бази, съобщава БГНЕС. Американските бойци в момента укрепват позициите си в североизточна Сирия в района на границите с Турция и Ирак, както и в районите на нефтените полета. В провинция Хасеке в североизточна Сирия американски бойци са дислоцирани в пет бази и укрепени постове. Освен това американците създават още два укрепени поста в селищата Кахтания и Хасеке, както и в Химо, намиращо се в района на Камишли. САЩ планират да засилят сигурността в нефтените находища в Хасеке и да се укрепят близо до сирийско-турската граница, посочва агенцията. Според информацията американската армия в момента е разположена в 11 бази и укрепени постове в Сирия. Пет от тях са разположени в Хасеке, четири в Дейр ес-Зор и две в Ракка. В провинция Дейр ес-Зор американските военни изграждат още два контролно-пропускателни пункта. Съединените щати и Турция на 17 октомври заявиха, че са се съгласили да прекратят военната операция на Турция за 120 часа и за изтеглянето на кюрдските сили от 30-километровата буферна зона на турско-сирийската граница, която Анкара възнамеряваше да контролира самостоятелно. По-късно турският президент Ердоган заяви, че САЩ не са изпълнили изцяло своите задължения към Анкара като част от споразуменията за Сирия, поради което Анкара не е готова на компромиси.", "date": "2019.12.18", "title": "Американските военни се връщат в Сирия"}
{"url": "https://www.24chasa.bg/novini/article/7989954", "text": "Окръжният съд в Монтана осъди на 13 години затвор за убийство 45-годишния З.Д., съобщиха от пресслужбата на съда. През август 2014 г. той нанесъл три прободни рани в гърдите на 55-годишния А.И., от които мъжът починал. Извършителят направил опит да нарани с нож и втори човек - 47-годишния Р.Л., но не успял. Случаят станал в с. Портитовци, област Монтана, където трима мъже, между които и двамата, ранени с нож, дошли да приберат млада жена, съпруга на един от тримата. Убиецът бил от близките на жената и решил да прогони гостите. Така се стигнало до скандал и до убийството, пише БТА. З.Д. ще трябва да плати и 100 000 лв. обезщетение на съпругата на убития, както и по 70 000 лв. на всяко от трите му деца. 5000 лв. обезщетение постанови съдът и за ранения мъж. Присъдата подлежи на обжалване пред Софийския апелативен съд в срок до 15 дни, допълниха от съда в Монтана.", "date": "2019.12.18", "title": "Осъдиха мъж на 13 години затвор за убийство от 2014-а"}
{"url": "https://www.24chasa.bg/novini/article/7989948", "text": "Германският канцлер Ангела Меркел заяви днес, че Германия няма да предприеме ответни мерки срещу решението на САЩ да наложат санкции на компаниите, строящи газопровода \"Северен поток-2\", предаде Ройтерс. Американският Сенат прие снощи бюджета за отбрана, съдържащ санкции срещу \"Северен поток-2\", предвиден да доставя руски природен газ до Германия. Не е ясно дали мерките биха забавили изпълнението на проекта, отбелязва агенцията. \"Не виждам друг начин, освен да водим разговори, за да дадем да се разбере, че не одобряваме това\", каза Меркел, осъждайки екстериториалния характер на санкциите, предава БТА. Пред Бундестага канцлерката каза също, че не е уведомена китайските власти да са отправяли някакви заплахи, ако Хуавей (Huawei) бъде изключен от разработването на 5 Джи (5G) мрежата в Германия и отново подчерта, че е срещу изключването на конкретни компании. Не ми е съобщавано нищо за натиск от китайските власти, посочи Меркел. Китайският посланик в Германия Кен Ву намекна миналата седмица, че Китай може да вземе ответни мерки, ако Хуавей бъде изключен от разработването на 5Джи мрежата, споменавайки милионите коли, които германски компании продават на китайския пазар.", "date": "2019.12.18", "title": "Меркел е против американските санкции срещу \"Северен поток-2\""}
{"url": "https://www.24chasa.bg/novini/article/7990032", "text": "Американският президент Доналд Тръмп заяви днес, часове преди гласуването за импийчмънт в Конгреса, че не е направил нищо лошо, предаде Франс прес. \"Можете ли да повярвате, че ще ми бъде повдигнато обвинение от радикалната левица, от демократите, които нищо не правят, а аз не съм направил нищо лошо! Това е ужасно. Това не трябва да се случва повече с нито един президент. Кажете една молитва!\", написа Тръмп в Туитър, информира БТА. Контролираната от демократите Камара на представителите в американския Конгрес ще заседава днес шест часа, преди да гласува дали повдигне обвинение (импийчмънт) срещу президента за това, че е злоупотребил с властта си и е възпрепятствал нормалната работа на Конгреса.", "date": "2019.12.18", "title": "Преди гласуването за импийчмънт Тръмп заяви, че не е направил нищо лошо"}
{"url": "https://www.24chasa.bg/novini/article/7989851", "text": "Радослав Иванов-Темерута е арестуван, защото е снабдявал с наркотици варненска наркобанда. Това става ясно от съобщение на Специализираната прокуратура. Както \"24 часа\" съобщи столичният кримигерой беше арестуван зрелищно във вторник от ГДБОП в заведение в София.  Варненската банда, която е зареждала наркотици от Темерута, е разбита в понеделник.  При арестите в морската столица са 4 кг метаамфетамини, хероин, марихуана. Още толкова са намерени и в имоти на Темерута.  Варненците контролирали продажбата на наркотици в ромския км. \"Максуда\", но в последно време се насочили и към други райони. Всички са в ареста, включително и снабдителят от София.  Радослав Иванов-Темерута е едно от знаковите лица по време на гангстерските войни в София преди 15 г. Стреляха по него през 2006 г., но оцеля. Арестуван е няколко пъти за дрога, включително като част от големи групи на босовете от миналото, но винаги се разминаваше с обвинения или присъди. ", "date": "2019.12.18", "title": "Радо Темерута снабдявал с дрога банда от Варна"}
{"url": "https://www.24chasa.bg/novini/article/7990082", "text": "Санкциите на САЩ по отношение на газопровода „Северен поток-2“ нарушават международното право, твърди Дмитирий Песков, говорител на руския президент Владимир Путин, пише московското издание “Коммерсантъ”. Той заяви това по време на брифинг в Москва. „Москва не одобрява такива действия, нито пък Европа, те не се харесват и на Берлин и Париж“, каза Песков пред журналистите. Той добави, че такива действия от страна на Вашингтон представляват нарушения на международното право, „което е идеален пример за недобросъвестна конкуренция и разпространяване на изкуственото господство на европейските пазари“. Според него това води освен всичко друго и до налагането на по-скъпи и неконкурентни продукти на европейските потребители, в случая „по-скъп природен газ“. Песков още заяви, че санкциите няма да спрат изграждането на газопровода. „Изхождаме от факта, че този проект ще бъде завършен“, каза той, цитиран от  По-рано американски източници в Белия дом заявиха пред местните медии, че САЩ няма да могат да окажат влияние върху строителството на газопровода „Северен поток-2“. Според един от тях Вашингтон обаче ще се опита да повлияе и на други енергийни проекти в Русия. По-рано Сенатът на САЩ одобри законопроект за бюджета на фискалната 2020 г., който предвижда и санкции срещу газопроводите „Северен поток-2“ и „Турски поток“. Сенаторите обосноваха решението си с опит за „защита на европейската енергийна сигурност“.", "date": "2019.12.18", "title": "Кремъл: Санкциите на САЩ за \"Северен поток-2\" нарушават международното право"}
{"url": "https://www.24chasa.bg/novini/article/7990171", "text": "Правителството прие План за действие за изпълнението на Националната програма за развитие: България 2020 през следващата година. Основната цел на документа, подготвен от Съвета за развитие при Министерския съвет, е да допринесе за постигането на трите стратегически цели на Програмата - повишаване на жизнения стандарт чрез конкурентоспособно образование и обучение, създаване на условия за качествена заетост и социално включване и гарантиране на достъпно и качествено здравеопазване; изграждане на инфраструктурни мрежи, осигуряващи оптимални условия за развитие на икономиката и качествена и здравословна околна среда за населението; повишаване на конкурентоспособността на икономиката чрез осигуряване на благоприятна бизнес среда, насърчаване на инвестициите, прилагане на иновативни решения и повишаване на ресурсната ефективност. За постигането на тези цели през 2020 г. се предвижда да бъдат изпълнявани мерки, разпределени в осем приоритетни области. За всяка стратегическа цел и приоритет е дефиниран набор от показатели, стойностите на които се актуализират годишно и показват постигнатия напредък. Предварителната оценка на въздействие от изпълнението на планираните мерки показва, че ще бъдат реализирани значителни дългосрочни ефекти. Към 2020 г. брутният вътрешен продукт ще нарасне с 3,5%, ако Планът за действие бъде реализиран с посочените като вече осигурени средства, и с 4,8%, ако мерките бъдат напълно реализирани с посочените като необходими за тяхното изпълнение средства. Положителни ефекти ще се наблюдават по отношение на състоянието на пътната и железопътната мрежа на страната, енергийната сигурност и подобряването на инфраструктурата на българските градове. Симулациите показват и съществен дългосрочен ефект по отношение на конкурентоспособността на икономиката. През 2020 г. износът на страната би нараснал съответно с 0,6 и 0,8%. За оценката на макроикономическото въздействие на предвидените мерки е използван моделът СИБИЛА (Simulation model of Bulgaria's Investment in Long-term Advance). Оценявани са дългосрочни ефекти, дефинирани като промени в нивата на основни макроикономически показатели, генерирани в резултат на направените през 2020 г. интервенции и наблюдавани трайно след преустановяване на импулса (края на изпълнението на мерките). Правителството одобри присъединяването на страната ни към Глобалната статистическа база данни за приходите (Global Revenue Statistics Database) на Организацията за икономическо сътрудничество и развитие (ОИСР). Организацията и координацията на процеса по присъединяването и изпращането на годишна статистическа информация за данъчните приходи за публикуване в базата данни ще се осъществява от Министерството на финансите, а Националният статистически институт ще осигурява съответствие на методологията, съдържанието и обхвата на информацията с изискванията на ОИСР. Мярката е в съответствие с целите на приетата с РМС № 789 от 20.12.2017 г. Пътна карта за действията на Република България по присъединяването към ОИСР и с изготвения в близка координация с ОИСР План за действие през 2019-2020 г. в областта на фискалните въпроси. Статистиката на данъчните приходи, която се използва в публикацията за страните членки на ОИСР, се събира и обработва от 1972 година. Глобалната статистическа база данни за приходите включва подробна, съпоставима и надеждна информация за данъчните приходи за повече от 90 икономики от целия свят, включително икономиките на членовете на ОИСР, страните от Африка, Азия, Европа, Латинска Америка, Карибите и страните от Тихоокеанския басейн. Базата данни е ценен инструмент за вземането на решения в областта на данъчната политика и подпомага данъчните администрации, като дава възможност за сравнения с останалите страни. Присъединяването към инициативата не е свързано със заплащането на такси или вноски на ОИСР. Правителството прие отчет за 2018 г. за изпълнението на Националната стратегия за демографско развитие на населението в България (2012 - 2030 г.). Отчетът за 2018 г. за изпълнение на Актуализираната Национална стратегия за демографско развитие на населението в Република България (2012 - 2030 г.) следва изчерпателната рамка за предприемане на комплексни действия и мерки в отговор на демографските предизвикателства, заложена в стратегията. Предприетите от правителството и отговорните институции комплексни мерки са разпределени в 12 стратегически направления. Поставя се акцент не само върху осигуряване на възможности за подобряване на раждаемостта, намаляване на смъртността и разумно управление на миграциите, но и върху развитието на качеството на човешките ресурси, подобряване на образователния и здравен статус, повишаване на квалификацията, уменията и мобилността на хората на пазара на труда. Отчетът подобрява ефективността и координацията на отговорните за провеждането на демографската политика в страната институции при условията на прозрачност. По данни на НСИ към 31 декември 2018 г. населението на България е 7 000 039 души, което представлява 1.4% от населението на Европейския съюз. В сравнение с 2017 г. населението на страната намалява с 49 995 души, или с 0.7%. Като най-положителна демографска тенденция може да се отбележи значителното намаляване на детската смъртност през последните години. През 2018 г. в страната са починали 358 деца на възраст до една година, а коефициентът на детска смъртност е 5.8%о. Това е най-ниската регистрирана в страната стойност. През 2001 г. коефициентът на детска смъртност е бил 14.4%о, през 2005 г. - 10.4%о, а през 2017 г. - 6.4%о. По отношение на стандарта и качеството на живот на населението се наблюдават позитивни промени. През 2018 г. годишният общ доход средно на лице от домакинство е 6 013 лв. и нараства с 7.6% спрямо 2017 година. За периода 2009 - 2018 г. общият доход средно на лице от домакинство се увеличава 1.6 пъти. Реалните доходи на домакинствата нарастват с 7.3% през 2018 г. в сравнение с 2017 г., като най-висок е индексът на реалните доходи спрямо 2011 г. - 13 8.1 %. През 2018 г. в страната са регистрирани 62 576 родени деца, като от тях 62 197 (99.4%) са живородени. В сравнение с предходната година броят на живородените намалява с 1 758 деца, или с 2.7%. Средната възраст на жените при раждане на първо дете се увеличава от 27.1 години през 2017 г. на 27.2 години през 2018 г. Тоталният коефициент на плодовитост за 2018 г. се задържа на нива около 1.5. През 2018 г. средният брой живородени деца от една жена е 1.56, какъвто е и за 2017 г. Спрямо предходната година броят на умрелите лица намалява с 1 265, или с 1.2%. Общият брой на умрелите лица през 2018 г. е 108 526 души, а коефициентът на обща смъртност - 15.4%о. Най-значимата демографска тенденция в развитието на населението е процесът на застаряване. В края на 2018 г. лицата на 65 и повече навършени години са 1 493 119, или 21.3% от населението на страната. В сравнение с 2017 г. делът на населението в тази възрастова група нараства с 0.3 процентни пункта, а спрямо 2001 г. с 4.4 процентни пункта. Процесът на застаряване е по-силно изразен сред жените, отколкото сред мъжете. Относителният дял на жените на възраст над 65 години е 24.8%, а на мъжете - 17.7%. Тази разлика се дължи на по-високата смъртност сред мъжете и като следствие от нея - на по-ниската средна продължителност на живота при тях. Застаряването на населението води до повишаване на неговата средна възраст, която от 40.4 години през 2001 г. и достига 43.8 години в края на 2018 година. Правителството одобри План за 2019 - 2020 г. за изпълнение на Националната стратегия за активен живот на възрастните хора в България (2019 — 2030 г.). Приоритетите на документа са свързани с насърчаване на заетостта, активното участие в обществото, създаването на възможности за самостоятелен живот и на капацитет и благоприятна среда за активен живот на възрастните хора на национално и регионално ниво. Настоящият План за изпълнение на Стратегията представя оперативна рамка за предприемане на комплексни действия и мерки в отговор на предизвикателствата, породени от застаряването на населението. В Плана са систематизирани задачи от различни отговорни институции в изпълнение на четирите приоритета, заложени в Националната стратегия за активен живот на възрастните хора в България (2019 -2030 г.). Планът за 2019 - 2020 г. за изпълнение на Националната стратегия за активен живот на възрастните хора в България (2019 - 2030 г.) използва интегриран подход, включващ финансиране на набелязаните мерки чрез бюджетите на компетентните ведомства според Закона за държавния бюджет на Република България за 2019 г. и 2020 г., Оперативна програма “Развитие на човешките ресурси”, други оперативни програми, финансиране по европейски и други международни проекти. По предложение на ръководствата на религиозните общности в България правителството определи дните на религиозните празници през 2020 г. на вероизповеданията, различни от източноправославното. Съгласно Кодекса на труда и Закона за държавния служител, служителите и работниците, които изповядват тези вероизповедания, могат да ползват, по свой избор, част от платения си годишен или неплатен отпуск за религиозните празници. Празниците на Католическата църква у нас са 13 април - вторият ден от Възкресение, 29 юни - „Св. Св. Апостоли Петър и Павел“, 1 ноември - „Вси Светии“ и 8 декември - Непорочното зачатие на Света Богородица. Мюсюлманското вероизповедание ще празнува Рамазан байрам - на 23, 24 и 25 май, Курбан байрам на 30 и 31 юли и Рождението на Мохамед - 28 октомври. За религиозната общност на евреите празниците са на 9 и 16 април - Песах, 19 и 20 септември - Рош Ашана, 27 септември - Иом Кипур и Сукот - на 3 и 11 октомври. Арменската апостолическа православна света църква ще празнува Рождество Христово на 6 януари, 5 април - Цветница, 12 април - Възкресение Христово, 19 юли - Преображение Господне, 16 август - Успение Богородично, 13- септември - Кръстовден, Празничните дни за обществото „Бяло братство” са 22 март - Ден на пролетното равноденствие, раждането на Учителя Петър Дънов - 12 юли, Съборните дни - 19, 20 и 21 август, и Денят на кончината на Учителя - 27 декември. Църквите на адвентистите от Седмия ден ще празнуват шест съботни дни, ако според трудовия им или служебен договор са задължени да работят в тези дни. Празници за Общество за Кришна съзнание са Гаура Пурнима на 9 март, Рама Навами - 2 април, Нарасимха Чатурдаши на 6 май, Кришна Джанмаштами на 12 август, РатхаЯтра - на 19 септември. Последователите на Диамантен път на будизма - България, ще празнуват на 5 юни - Весак (ден на раждането, просветлението и паранирваната на Буда Шакямуни). Свидетелите на Йехова в България отбелязват Възпоменанието на смъртта на Исус Христос на 7 април и конгресни дни на 26 и 27 юни, 10, 17 и 18 юли. Евангелските църкви ще празнуват 31 октомври деня на Реформацията. За празници на Будистката общност в България са определени: 24 януари - Нова година, 7 май - Денят на Буда, 5 юли - Денят Дхарма и 8 декември - Денят Бодхи. Бахайска общност в България - 20 март Ноу Руз, 20 април - Резван, 23 май - декларацията на Баб, 29 май - възнесението на Бахаулла, 10 юли - Мъченическата смърт на Баб, Рождението на Бахаулла - 19 ноември. Министерският съвет прие днес Стратегия за развитието на пенитенциарната система в България за периода до 2025 г. Стратегията формулира основните стратегически цели, мерките и действията за постигането им, както и очакваните резултати от тяхното изпълнение, като се основава на изискванията на международните правни документи по правата на човека, проучването на добрите чуждестранни практики в тази област, европейските стандарти за демократизиране на институциите и за хуманно третиране на закононарушителите. При изготвяне на Стратегията са взети предвид вътрешните и международните актове и възприети стандарти в областта на налагането и изпълнението на наказанията като Европейската конвенция за защита правата на човека, Европейската конвенция за предотвратяване на изтезанията и нечовешкото и унизително отнасяне или наказание, Препоръка № Rec (2006) 2 на Комитета на министрите на държавите-членки относно Европейските правила на затворите, Закона за изпълнение на наказанията и задържането под стража и правилника за неговото прилагане и Актуализираната стратегия за продължаване на реформата в съдебната система и Пътната карта за изпълнение на мерките приета с Решение № 299 на Министерския съвет от 22 април 2016 г. Проектът на стратегия е изготвен в Министерството на правосъдието в рамките на реализирането на проект: „Модернизиране на пенитенциарната система в България“, финансиран от Оперативна програма „Добро управление“, чрез ЕСФ по договор № BG05SFOP001 -3.001-0005-С01 /14.12.2016 г. Основните цели, които са залегнали в Стратегията, са свързани с продължаването на действията по модернизиране и реформиране на пенитенциарната система в съответствие с европейските стандарти, хуманизиране изпълнението на различните видове наказания с оглед постигане целите на налагането им, подобряване на управлението и рехабилитацията на правонарушителите, компетенциите и мотивацията на персонала, сътрудничеството, и възможностите за въвеждане на иновации във функционирането на Главна дирекция „Изпълнение на наказанията“ и териториалните й служби. За осигуряване на практическото изпълнение на Стратегията са изготвени План и финансов план за дейностите включени в нея. Министерски съвет прие за учебната 2020/2021 година актуализиран Списък със защитените от държавата специалности от професии и със специалности от професии, по които е налице очакван недостиг от специалисти на пазара на труда. Списъците се актуализират всяка година. Те са анализирани от Междуведомствена комисия. Отчетени са предложенията за обновяване, постъпили от министерства и ведомства, с участието на организации на работодателите. В актуализирания Списък на защитените от държавата специалности отпадат пет специалности и се допълва една нова. Във втория Списък отпадат три специалности и се добавят 17 нови специалности с очакван недостиг на специалисти на пазара на труда. С приемането на Постановлението се създава възможност за осигуряване на условия за организиране и провеждане на качествено професионално образование и обучение, за преодоляване на дефицита от подготвени кадри по специалности от професии със значение за пазара на труда и за икономическото развитие на национално ниво. Необходимите средства за изпълнение на проекта на Постановление за учебната 2020/2021 година са в размер на близо 3 млн. лв. и са в рамките на разчетените средства с проекта на бюджет за 2020 г. и актуализираната бюджетна прогноза за 2021 г. С тях ще бъдат осигурени необходимите условия за обучение на 743 ученици в 59 паралелки в защитени от държавата специалности от професии и на 3 979 ученици в 239 паралелки в специалности от професии, по които е налице очакван недостиг от специалисти на пазара на труда. Министерският съвет реши България да предостави доброволни годишни вноски в основния бюджет на Детския фонд на ООН (УНИЦЕФ), Върховния комисар на ООН за бежанците (ВКБООН), ООН-Жени и Организацията за сигурност и сътрудничество в Европа (ОССЕ) в общ размер на 139 534 лева. Средствата се осигуряват в рамките на утвърдените разходи по бюджета на Министерството на външните работи за всяка година, като за 2019 г. са съответно: за УНИЦЕФ - 37 320 лв.; за ВКБООН - 26 659 лв.; за ООН-Жени - 26 659 лв.; за Бюрото по демократичните институции и правата на човека към ОССЕ - 39 117 лв.; за Представителя на ОССЕ за свободата на медиите - 9779 лв. Предоставянето на доброволен финансов принос от страна на България е израз на съпричастност и подкрепа за дейността на организациите и демонстрира ангажираност на страната ни в области като правата на човека, демокрацията и върховенството на правото. Минималната работна заплата ще нарасне до 610 лв. от 1 януари 2020 г. Размерът й ще се повиши с 50 лева или с 8,9% в сравнение с настоящата година, реши правителството. За повишаването на минималната работна заплата на 610 лв. способстват икономическото развитие, устойчивите темпове на ръст на БВП, увеличаване броя на заетите и отчетеното повишаване на средната работна заплата за страната. Предлаганият нов размер на минималната работна заплата от 610 лв. ще има благоприятно въздействие върху вътрешното търсене, заетостта и жизненото равнище на най-нискодоходната част от работната сила. От 1 януари минималната работна часова заплата ще бъде 3,66 лв. Правителството одобри допълнителен трансфер в размер на 827 лв. по бюджета на държавното обществено осигуряване за 2019 година. Със средствата ще се разплатят извършени разходи за престой и ползване на дейности и услуги в базите на „Профилактика, рехабилитация и отдих“ ЕАД от правоимащи лица по Закона за военноинвалидите и военнопострадалите. Допълнителни разходи в размер на 129 000 лв. по бюджета на Министерството на правосъдието, бяха одобрени днес от Министерски съвет. Сумата е предназначена за възстановяване на направените от министерството разходи по изплащане на обезщетения на граждани и юридически лица, пострадали от бавно правосъдие. Това е общият размер на сумата, изплатена за периода от 01.10.2019 г. до 03.12. 2019 г. от бюджета на Министерството на правосъдието по сключени споразумения за нарушени права за разглеждане и решаване на делата им в разумен срок. Изплащането на обезщетения за вреди от бавно правосъдие се извършва по реда на Глава трета „а“ от Закона за съдебната власт. Заявления срещу актове, действия или бездействия на органите на съдебната власт, с които се нарушава правото на разглеждане и решаване на делото в разумен срок, могат да подават страни по приключени граждански, административни и наказателни производства, както и обвиняеми, пострадали или ощетени юридически лица по прекратени досъдебни производства. Заявленията се разглеждат от специализирано звено на Инспектората към Висшия съдебен съвет, където се извършва проверка на обстоятелствата, а произнасянето по преписката се дължи в 6-месечен срок от постъпването на заявленията. Ако бъде преценено, че правото на заявителя на правосъдие в разумен срок е било нарушено, министърът на правосъдието или посочено от него лице определя размера на обезщетението, съобразно практиката на Европейския съд по правата на човека и предлага сключване на споразумение със заявителя. Средствата, необходими за изплащане на сумите по сключените споразумения, са планирани в централния бюджет. Министерският съвет одобри допълнителни разходи по бюджета на Министерството на вътрешните работи за 2019 г. Средствата в размер на 1 462 500 лв. са за създаване на условия за ефективно и ефикасно функциониране на експертно-криминалистичната дейност, подобряване на качественото събиране на доказателства в рамките на досъдебното производство, както и за доставка на консумативи за нормалното функциониране на лабораториите за ДНК - анализи и непрекъсваемост на процеса по извършване на експертизите. Допълнителни разходи са одобрени и по бюджета на Министерството на транспорта, информационните технологии и съобщенията за 2019 г. Средствата в размер на 208 млн. лева се предоставят целево като капиталов трансфер за инвестиционни проекти на Национална компания „Железопътна инфраструктура“ (НКЖИ). По този начин НКЖИ ще погаси задълженията си по възмездната финансова помощ, предоставена за приключване на железопътните инфраструктурни обекти по Оперативна програма „Транспорт“ 2007-2013 г. Други 24 483 934 лева са одобрени по бюджета на Министерството на транспорта, информационните технологии и съобщенията като допълнителни разходи за 2019 г. Средствата са за извършване на плащане по решение на Международния арбитражен съд (ICC) в Париж при Международната търговска камара (МТК) по дело № 22594/МНМ по проект „Изграждане на нов граничен комбиниран (пътен и железопътен) мост на река Дунав при Видин-Калафат (България-Румъния)”. След изплащане на дължимата сума на ищеца, FCC Construction, тя ще бъде приета като разход за българската страна, което ще увеличи стойността на активите ни за изграждането на обекта и ще се отрази при разпределението на дивидентите между България и Румъния. Съгласно друго правителствено постановление се одобряват допълнителни разходи по бюджета на Министерството на външните работи за 2019 г. в размер до 407 870 лв., за нормалното функциониране на генералното ни консулство във Франкфурт на Майн и за обезпечаване наема на сградата на посолството ни в Тирана. Възникналата необходимост от разход за наем на сградата на посолството ни в Тирана е в резултат на прекратяване на споразумението между външните ведомства на България и Албания за безвъзмездно предоставяне на имоти за ползване на дипломатическите представителства в двете страни. Допълнителни разходи са одобрени и по бюджета на Министерството на културата за 2019 г. Средствата са за отпускане на държавни парични награди за особени заслуги към българската държава и нацията на изявените български творци: Анатоли Кръстев, Анжел Вагенщайн, Георги Дюлгеров, Иван Стайков, Иван Иванов, Лили Иванова и Христо Ганев и Андрей Дреников за изключителните им постижения и за цялостния им принос в областта на културата. По бюджета на Министерството на здравеопазването за 2019г. се одобряват допълнителни разходи в размер на 1 200 000 лева. Със средствата се предвижда създаването на „Център за комплексна терапия на тумори на простатната жлеза“ и за закупуването на специализирана медицинска апаратура и оборудване за същия в Университетска многопрофилна болница за активно лечение „Царица Йрана-Исул“ ЕАД. Други 2 500 000 лева са одобрени по бюджета на Министерството на здравеопазването за 2019 г. като допълнителни разходи за държавни лечебни заведения за болнична помощ - търговски дружества, за капиталови разходи за закупуване на дълготрайни материални активи. Министерският съвет одобри трансфери в размер на 393 628 лв. по бюджетите на общините за 2019 г. за допълнително финансиране на училища и детски градини. 380 100 лв. са за издръжка на паралелки за придобиване на квалификация по защитени специалности от професии и такива, за които е налице очакван недостиг от кадри на пазара на труда за новоприетите ученици в VIII клас за учебната 2019/2020 година. Останалите 13 528 лв. са за допълнително финансиране за новите защитени детски градини и защитени училища, одобрени от МС през ноември т.г. С предоставянето на допълнителните средства на първостепенните разпоредители с бюджет ще се осигури необходимият финансов ресурс за подготовката на кадри за специалности от професии и отрасли, необходими за местната, регионалната и националната икономика в дългосрочен план. Предоставянето на тези средства няма да доведе до въздействие върху държавния бюджет, тъй като те са предвидени по бюджета на Министерството на образованието и науката за 2019 г. Правителството отпусна допълнително по бюджетите на общините 1 555 971 лева за 2019 г. за компенсиране на безплатния транспорт на деца и ученици. Средствата за превоз на децата и учениците са неотложен разход за образователната системата, за да се изпълни една от основните мерки за осигуряване на равен достъп до качествено образование на всички деца и ученици. Необходимите средства в размер на 1 555 971 лв. ще бъдат осигурени от бюджета на Министерството на образованието и науката за 2019 година. Правителството одобри вътрешнокомпенсирани промени на утвърдените разходи по области на политики/бюджетни програми по бюджета на Министерството на икономиката за 2019 г. Допълнителни средства в размер на 854 000 лв. се насочват за финансиране на основната дейност на Изпълнителна агенция за насърчаване на малките и средните предприятия и на Центъра на промишлеността на Република България в Москва. Средствата се осигуряват за сметка на реализирани икономии по бюджетна програма „Преструктуриране и ефективно управление на държавната собственост“ от „Политика в областта на устойчивото икономическо развитие и конкурентоспособност\". Министерският съвет одобри вътрешнокомпенсирани промени и на утвърдените разходи по бюджета на Министерството на външните работи за 2019 г. С промените се осигуряват допълнителни средства в размер на 140 400 лв. за реализиране на проекти в областта на публичната дипломация. Сред проектите са семинар на тема „Енергийна дипломация“, с участие на представители от страните от Западните Балкани и Източното партньорство, изграждане на институционален капацитет на Република Молдова, провеждане на събития по повод 15-годишнината от членството на България в НАТО и 70- годишнината на Алианса. С друго постановление правителството разреши 1 667 535 лева от бюджета на Министерството на външните работи да бъдат използвани за изплащане на командировъчни средства за дипломати в чужбина. Парите са от реализирани икономии по други пера от бюджета на дипломатическото ведомство. Предлаганото изменение не променя общия размер на утвърдените разходи по бюджета на МВнР за 2019 г., а допринася за доближаване на бюджета по отделните политики и програми до размери, максимално близки до необходимите за тяхното изпълнение. Вътрешнокомпенсирани промени се правят и по бюджета на Министерството на енергетиката. Измененията се налагат, за да бъдат осигурени финансово разходите за персонал по програма „Администрация“, във връзка с изплатени обезщетения по реда на чл. 106, ал. 3 от Закона за държавния служител за придобито право на пенсия за осигурителен стаж и възраст. По бюджета на Министерството на културата за 2019 чрез вътрешнокомпенсирани промени се увеличават разходите по бюджетните програми „Обучение на кадри в областта на изкуството и културата“, „Опазване на недвижимото културно наследство”, „Опазване и представяне на движимото културно наследство и визуалните изкуства” и „Администрация“. Правителството прие също така пренасочване на средства от определени бюджетни програми, по които са реализирани икономии, от бюджета на Министерството на земеделието, храните и горите за 2019 г. към други бюджетни програми. Средствата ще бъдат насочени за реализиране на реформата в Изпълнителна агенция „Борба с градушките“. Съгласно друго правителствено постановление са одобрени промени по плановите показатели „Максимален размер на ангажиментите за разходи, които могат да бъдат поети през 2019 г.“ и „Максимален размер на новите задължения за разходи, които могат да бъдат натрупани през 2019 г.“ по бюджета на МЗХГ. Те са във връзка с начисления по сключените многогодишни договори и корективите към тях. Вътрешнокомпенсирани промени се правят също по бюджета на Министерството на здравеопазването за 2019 г. Вътрешното преразпределение ще доведе до преструктуриране на предварително разчетения финансов ресурс с цел обезпечаване на нормалното функциониране на структурите към министъра на здравеопазването през 2019 г. и постигане на заложените основни стратегически и оперативни цели на ведомството. Министерският съвет прие промени в Устройствения правилник на Държавна агенция „Държавен резерв и военновременни запаси”. Целта е хармонизиране на нормите на УП с Наредба № РД- 04-2/16.07.2019 г. за реда и условията за водене на регистър на лицата, осъществяващи икономически дейности, свързани с нефт и продукти от нефтен произход. Въвеждат се задължения за Агенцията да внедрява съвременни информационни технологии и потребителско администриране на Автоматизирана информационна система и за разработване на процедури и предприемане на мерки за отстраняване на уязвимости и повишаване на нивото на мрежовата и информационната сигурност при инциденти, включително и кибератака. Урежда се работното време на „фронт офисите“ на Агенцията с граждани, с което ще се постигне максимална ефективност в работата с граждани и организации и пълноценно използване на кадровия потенциал на агенцията. Предвижда се актуализиране на щата на администрацията на Агенцията. Съгласно друго правителствено постановление се извършват промени на утвърдените със Закона за държавния бюджет на Република България за 2019г. максимални размери на ангажиментите за разходи и нови задължения за разходи, които могат да бъдат поети през 2019г. по бюджета на Държавна агенция „Държавен резерв и военновременни запаси“. С приетото постановление ще се осигури възможност за поемането на ангажименти и нови задължения за разходи, които могат да бъдат поети през 2019г. по борсови договори за покупка на държавни резерви, свързани с поддържане и обновяване на държавния резерв. Правителството одобри финансирането на публична общинска инфраструктура по реда на Закона за насърчаване на инвестициите (ЗНИ). От бюджета на Министерството на икономиката на Община Марица, обл. Пловдив, ще се предоставят средства за изграждане на елементи на общинска инфраструктура. Тя се изгражда във връзка с изпълнението на сертифицирания по ЗНИ инвестиционен проект „Сглобяване на метални компоненти за носова част на самолет AIRBUS А350 в производствено предприятие на „Латекоер България: ЕООД в Индустриална зона на с. Радиново“. Чрез новоизградената инфраструктура ще се улесни пътното движение в Индустриална зона Марица. Новите обекти ще обслужват работещите предприятия в зоната, както и новите инвестиционни проекти на нейната територия. Новоизградената улица ще предостави по-лесен и удобен транспортен достъп на служителите, доставчиците и клиентите на компаниите. Министерският съвет прие решение за възмездно учредяване на безсрочни сервитути върху поземлени имоти в горски територии - публична държавна собственост, находящи се в землището на гр. Шумен. Общата площ на сервитутните зони е в размер на 3,467 дка. Имотите се намират в района на дейност на Териториално поделение „Държавно горско стопанство Шумен’’ към Държавно предприятие „Североизточно държавно предприятие” - Шумен. Вещното право върху имотите се учредява за изграждане и обслужване на външни водопровод и кабелно електрозахранване на радарна станция за метеорологични наблюдения, в полза на Изпълнителна агенция „Борба с градушките“. Министерският съвет прие също така Решение за даване на съгласие за продажба на недвижим имот, собственост на „Многопрофилна болница за активно лечение - Силистра“ АД, гр. Силистра. „МБАЛ - Силистра” е лечебно заведение - търговско дружество със смесено държавно и общинско участие в капитала /държавата притежава 75,18 на сто от капитала/, като правата на държавата в него се упражняват от министъра на здравеопазването. Обособената част от лечебното заведение, по смисъла на § 1, т. 2 от Допълнителните разпоредби на ЗПСК, представлява дворно място от 8800 кв.м. - поземлен имот, ведно с построената в него „Оздравителна болница“ - масивна двуетажна сграда. Имотът, предмет на настоящия доклад, не се ползва за дейността на дружеството и генерира само разходи, поради което ръководството на лечебното е заявило желание за освобождаване от имота чрез продажба. Съгласно чл. 28, ал. 10 и ал. 9 от ЗПСК продажбата на обособени части от лечебни заведения, които са включени в списъка по Приложение № 1 към чл. 3, ал. 1 на ЗПСК, какъвто е настоящият случай, може да се извърши след решение ма Министерския съвет, по предложение на органа, упражняващ правата на собственост в капитала на търговското дружество. Паричният ресурс, получен от продажбата на имота, ще остане в лечебното заведение и ще се използва в съответствие със ЗЛЗ и ЗПСК. На изпълнителния директор на фонд „Земеделие“ се възлага да сключи договор за покупка на имот в полза на държавата. Поземленият имот е ситуиран в град София, район Овча купел. Същият е собственост на дружеството „Водпроект“ ЕАД - гр. София, което се намира в ликвидация. С приемането на проекта на акт ще се даде възможност на изпълнителния директор на Държавен фонд „Земеделие“ да сключи договор за покупка на посочения имот в полза на държавата, обявяването му за имот - публична държавна собственост и предоставянето му безвъзмездно за управление на фонда. Предложеният проект на акт не води до въздействие върху държавния бюджет. Чрез придобиването на посочения имот и предоставянето му на Държавен фонд „Земеделие“ за безвъзмездно управление ще се постигне съхраняване собствеността на имота за държавата. Министерският съвет реши да възложи на представляващия Висшия съдебен съвет да сключи договор за покупка на имот в полза на държавата, който да бъде предоставен безвъзмездно за управление на ВСС за нуждите на органите на съдебната власт. Имотът се намира на ул. „Стара планина“ № 2 в гр. Балчик и представлява терен с площ близо 3000 кв. м с изградени в него триетажна масивна сграда със сутерен и едноетажна масивна сграда. Към настоящия момент част от триетажната сграда се ползва под наем от органите на съдебната власт в града, като същата е реновирана през 2011 г. и не се нуждае от ремонт. Тя отговаря на всички изисквания за съдебни сгради и осигурява комфортно функциониране и задоволяване на административните им нужди, поради което имотът е подходящ за трайното им устройване. Правителството обяви също така имоти - публична държавна собственост, за имоти - частна държавна собственост, с предоставени права за управление на Министерство на отбраната. За Министерство на отбраната и Българската армия отпада необходимостта от ползването на имотите - публична държавна собственост, а като имоти - частна държавна собственост, с тях могат да се извършват разпоредителни действия, съгласно Закона за държавна собственост /ЗДС/ и Правилника за прилагане на ЗДС. Четирите поземлени имота със сменен статут се намират в общините Габрово, Сливен, Аксакови и в Столична община, район „Младост“. На Държавната агенция за метрологичен и технически надзор се предоставя управлението върху три помещения - публична държавна собственост, в гр. Перник. Имотите са на деветия етаж във вх. „Б“ на сграда, намираща се на площад „Свети Иван Рилски“ № 1 в гр. Перник. В помещенията ще работи новата дирекция по контрол на горивата за битово отопление в област Перник. До момента имотът се управляваше от Националната агенция за приходите, но е с отпаднала необходимост. Съгласно друго правителствено решение имоти - публична държавна собственост в гр. София се обявяват за частна държавна собственост и се прехвърлят на Столична община. Те представляват два терена с площ 468 кв. м и 37 кв. м на бул. „Драган Цанков“ № 33 в район Изгрев и терен с площ 261 кв. м на бул. „Д-р Г. М. Димитров“ № 42. Имотите са необходими за изграждането на улици по действащия подробен устройствен план. На днешното заседание правителството прие също така решение за апортиране на имот - частна държавна собственост в капитала на „Национална спортна база“ ЕАД за изграждане на многофункционална спортна зала в гр. Кърджали. Изцяло новоизградена многофункционална спортна зала в съответствие със съвременните изисквания в сферата на подобен тип спортни обекти, както последващото й ефективно управление е в изпълнение на държавната политика в сферата на развитието и популяризирането на физическата активност и спорта и насочено с оглед обществения интерес на гражданите, спортните организации и развитието на спорта. Министерският съвет предостави за управление част от имот - публична държавна собственост, на Министерство на младежта и спорта. Имотът представлява стрелбищен комплекс, отговарящ на необходимите условия за провеждане на съобразени с правилника на Международната федерация по спортна стрелба първенства и турнири, членове на която са 161 федерации. Правителството предлага на Народното събрание да ратифицира Спогодба за пенсионно осигуряване между Република България и Република Азербайджан. Документът беше подписан на 6 ноември 2019 г. в Баку и ще влезе в сила в деня на получаване по дипломатически път на последното писмено уведомление за изпълнение от двете страни на вътрешнодържавните процедури, необходими за влизането й в сила. Влизането в сила на тази Спогодба ще даде възможност на хората, работили в България и в Азербайджан, да реализират своите пенсионни права. Документът ще регулира осигуряването при работа в двете държави, както и реда за отпускане и изплащане на пенсиите за осигурителен стаж и възраст, пенсиите за инвалидност поради общо заболяване и наследствените пенсии. Във връзка с определянето на пенсионните права по Спогодбата се предвижда взаимно зачитане на осигурителните периоди, завършени съгласно законодателствата на България и Азербайджан. При определянето на правото на пенсия ще се зачитат и осигурителни периоди в трета държава, с която държавата, преценяваща правото на пенсия, има сключен договор за социална сигурност, който предвижда сумиране на осигурителни периоди. Ако осигурителните периоди по двете законодателства съвпадат по време на придобиване, те не се сумират. Ще се зачитат и периоди, придобити преди влизане в сила на Спогодбата. Правителството одобри проекти на двустранни спогодби за регулиране на трудовата миграция между България и Азербайджан, Киргизстан и Узбекистан. Проектите ще послужат като основа за водене на преговори по въпросите, свързани с регулирането на заетостта на граждани на тези държави в България. Двустранните спогодби са инструмент за задоволяване на потребностите на българския бизнес от работна сила в условията на трайни тенденции на икономически растеж, увеличено търсене на работна сила и намаляване на безработицата в България. В документите се предвижда работниците и служителите да се ползват със същите трудови права и задължения на територията на приемащата държава, както и от еднаква защита с местните работници. От страна на България спогодбите ще се изпълняват от Агенцията по заетостта. Към момента България е подписала спогодби за регулиране на трудовата миграция с Армения, Молдова и Грузия, които са влезли в сила. Водят се преговори за подписване на такива споразумения и с Украйна и Беларус. Министерският съвет одобри проект на Споразумение за сътрудничество в областта на образованието, научните изследвания и технологиите между правителството на Република България и правителството на Държавата Катар, като основа за водене на преговори. В проекта се насърчават активизирането и задълбочаването на връзките в училищното образование; сътрудничеството в областта на магистърските и докторските програми и научните изследвания; организирането на научни семинари и лекции, конференции и обучения. Министерският съвет одобри Програмно споразумение № В-1489 между Министерството на отбраната на Република България, Министерството на отбраната на Италианската република, Министерството на националната отбрана на Република Литва, Министерство на националната отбрана на Румъния, Министерство на отбраната на Словашката република и Европейската агенция по отбрана, отнасящо се до сътрудничеството C-27J Spartan. Програмното споразумение (ПС) е насочено към подобряване на оперативните и логистични възможности на Военновъздушния флот на участващите държави. В България самолетите C-27J се експлоатират от военната ни авиация, чиято задача е да развива и задълбочава сътрудничеството си с партньорски държави в рамките на общата политика за сигурност и отбрана. Като области на взаимодействие в ПС са набелязани задачи, свързани с подобряването на оборудването и експлоатацията на самолетите, обучението и съгласуваните действия на военните екипажи и поддържащия състав. Във фокуса на вниманието е и оптимизацията на логистични решения, които да позволят пълноценното използване на притежаваните самолети. С цитираното Решение на Министерския съвет се създават необходимите условия за повишаване на оперативната съвместимост между компонентите за тактически въздушен транспорт на европейските държави, притежаващи тактически военнотранспортни самолети C-27J. Правителството одобри позицията на България за заседанието на Съвета на ЕС по околна среда, което ще се проведе на 19 декември в Брюксел. Ще бъде проведена дискусия относно политиката на ЕС в областта на околната среда и климата през новия законодателен период. Министрите ще обсъдят какви ангажименти определят като приоритетни на равнището на ЕС за периода 2019 - 2024 г., за да се катализират необходимите преобразувания за обръщане на процесите на влошаване на климата и на състоянието на околната среда и за гарантиране на устойчивостта на нашето общество и икономика. В дневния ред е включено и приемането на Заключения относно Глобалната рамка за биоразнообразието след 2020 г., чиято цел е да се дадат политически насоки по отношение на текущата подготовка на Глобалната рамка, която следва да бъде приета на 15-та среща на Конференцията на страните по Конвенцията за биологично разнообразие (СОР-15) в Кунмин, Китай, през октомври 2020 г. Одобрен е и докладът с резултатите от участието на България в редовното заседание на Съвета на ЕС по образование, младеж, култура и спорт - част „Спорт“ и част „Младеж“, което се проведе на 21 - 22 ноември в гр. Брюксел, Кралство Белгия. Съветът във формат министри на спорта прие Заключения относно борбата с корупцията в спорта и Заключения относно защитата на децата в спорта. Проведен беше и дебат на тема „Насърчаване на доброто управление в спорта“. Съветът на министрите на младежта прие Заключения относно цифровата младежка работа и Заключения относно образованието и обучението на младежките работници. Министрите проведоха дебат на тема „Визия за младежката работа в Европа - изменение на климата, млади хора и работа с младежта“. Правителството прие решение за откриване на процедура за възлагане на концесия за морски плаж „Равда - Олимпийски надежди“ община Несебър, област Бургас. Целта е обезопасяване на морския плаж и предоставяне на услуги от обществен интерес за срока на концесията. Процедурата се провежда по реда на Закона устройството на Черноморското крайбрежие, като се предлага срокът на концесията да е 20 години. Размерът на минималното годишно концесионно възнаграждение е 20 512 лева без ДДС. Той е определен съгласно приетата от МС Методика за определяне минималния размер на концесионното възнаграждение за морските плажове - обекти на концесия, по реда на чл. 8, ал. 2 и 3 от Закона за устройството на Черноморското крайбрежие. Морският плаж ще бъде обезпечен със задължителните дейности по ЗУЧК - осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж и предоставяне на услуги от обществен интерес. Открива се също така процедура за възлагане на концесия за морски плаж „Бяла-централен I”, община Бяла, област Варна, с оглед решението на правителството за едностранно прекратяване на договора за концесия. Прекратяването на концесионното правоотношение се налага, тъй като концесионерът „БРАТЯ МОСКОЯНОВИ - Бяла Сън Сендс и СИ-Е“ СД е неизправна страна по договора, вследствие на констатирани системни нарушения на основни нормативни и договорни задължения. Концедентът цели обезопасяването на морския плаж чрез осигуряването на задължителните дейности по смисъла на Закона за устройство на Черноморското крайбрежие и предоставяне на услуги от обществен интерес. Договорът за концесия е сключен на 8 май 2003 г. между Държавата, представлявана от министъра на регионалното развитие и благоустройството и „БРАТЯ МОСКОЯНОВИ - Бяла Сън Сендс и СИ-Е“ СД. Концесионният договор за добив на неметални полезни изкопаеми - кварцови пясъци, от находище „Селски ниви“ ще бъде прекратен по взаимно съгласие на страните. Това реши Министерският съвет на днешното си заседание, одобрявайки искането на концесионера. Находище „Селски ниви“ се намира на територията на община Аврен, област Варна. През октомври 2009 г. за него е сключен концесионен договор с „Девня цимент“ АД. В искането си за прекратяване на договора дружеството посочва, че предвид пазарната конюнктура, ръководството на компанията е променило своите намерения и визия за бъдещата производствена дейност. С по 15 години ще бъдат продължени концесионните договори за находищата „Чуките“ и „Ябълково“, разположени на територията на област Хасково, след като правителството прие исканата промяна от концесионера - „Артескос“ АД, гр. Пловдив. От дружеството мотивират искането си с наличието на запаси в находищата, които биха останали неиззети. Министерският съвет изменя и начина на формиране на концесионните плащания за двете находища, привеждайки го в съответствие с Наредбата за принципите и методиката за определяне на концесионното възнаграждение за добив на подземни богатства, променена през 2007 г. До момента концесионерът е заплащал необходимите суми в съответствие със старите правила, валидни към датата на подписване на договора. Концесионните договори за находищата „Чуките“ и „Ябълково“ са сключени през 2001 г. От тях се добиват строителни материали – латитоандезити и трахиандезити. Министерският съвет също така даде съгласие да бъде променен договорът за предоставяне на общинска концесия за добив строителни материали - пясък, от находище „Маница“, разположено на територията на кв. Виница, община Варна. Концесионер е ЕТ „Морски бряг - Атанаска Василева“. Промяната на договора се налага заради необходимостта той да бъде приведен в съответствие с действащото законодателство, според което концедент следва да бъде държавата, представлявана от министъра на енергетиката, а не общината. Правителството даде и съгласие срокът на концесионния договор да бъде удължен с 15 години. Първоначалният договор е сключен на 3 октомври 2003 г. за 15 години, с възможност за продължаването му. Удължаването на срока е мотивирано с оставащите запаси в находището и необходимостта за оптималното им извличане. Министерският съвет одобри също намаляване на концесионната площ от досегашните 88,8 дка на 49.4 дка. Тя обхваща както находището, така и терени, необходими за осъществяване на дейностите по концесията, извън добива. Софийското дружество „Ел-Дан Инвест“ ЕООД е новият концесионер на находищата „Блатото“ и „Конак Тарла“, от които се добиват строителни материали - глини. Това реши Министерският съвет на днешното си заседание, одобрявайки поисканата от предишния концесионер промяна. Двете находища се намират на територията на община Стралджа, област Ямбол. Концесията за тях е предоставена на „Керамична къща Стралджа“ ЕООД през септември 2004 г. за срок от по 35 години. През август 2018 г. правата и задълженията по двете концесии са прехвърлени изцяло на „Моние България“ ЕООД, което, с днешното решение на Министерския съвет, ги прехвърля на „Ел-Дан Инвест“ ЕООД. Условията по концесионните договори остават без промяна. Възможността за прехвърляне на права и задължения по предоставена концесия е регламентирана в Закона за подземните богатства. Съгласно друго правителствено решение се констатира, че концесионният договор за находището „Свети Иван“ не е влязъл в сила поради неизпълнение на съществени условия за това. Находището, от което могат да се добиват варовици, е разположено в землището на с. Гара Орешец, община Димово, област Видин. Концесионният договор за него е сключен на 23 февруари 2013 г. с „Трафик инженеринг“ ЕООД, гр. София. Срокът на договора е 35 години. Видно от Търговския регистър при Агенцията по вписванията, на 21 март 2013 г. е вписано обявяване на търговското дружество - концесионер, в несъстоятелност, а на 25 май 2017 г. е вписано и неговото заличаване. След днешното решение на Министерския съвет находището „Свети Иван“ може да бъде концесионирано отново при заявен инвеститорски интерес. Дружеството „Фемили - Филибев - с-ие“ ООД ще добива скалнооблицовъчни материали - гнайси, от находище „Умата“, община Гърмен, област Благоевград. Концесията се предоставя за срок от 25 години. През този период концесионерът ще вложи около 68 хил. лв. за обезпечаване на добивната дейност и необходимите предпроизводствени инвестиции. Очаква се концесионните плащания за целия период на договора да надхвърлят 181 хил. лв. Според регламентите на Закона за подземните богатства, когато запасите в находището са до 500 хил. куб. м., цялата сума от концесионното плащане постъпва в бюджета на общината. Такъв е случаят с находище „Умата“, плащанията от което ще постъпват в община Гърмен. „Тракия Минералс“ ООД, гр. Пловдив ще проучва скалнооблицовъчни материали в площ „Батаклийско“, разположена в землищата на гр. Ветрен и с. Виноградец, област Пазарджик. Разрешението за проучване се предоставя за срок от 1 година, като през този период титулярят ще вложи близо 29 хил. лв. в проучвателните дейности. За срок от 2 години „Априлови“ ООД ще проучва скалнооблицовъчни материали в площ „Звезда“, разположена в землището на с. Плетена, област Благоевград. През този период титулярят ще вложи минимум 49 хил. лв. в проучвателните дейности. Съгласно друго решение, Министерският съвет отказва да предостави концесия за добив на скалнооблицовъчни материали от находище „Бъзговец“, разположено в землището на с. Кладница, община Перник. Причината е попадането на територията в границите на природен парк „Витоша“. Разработването на посоченото находище е недопустимо и в нарушение на чл. 31, т. 7 от Закона за защитените територии, се казва в мотивите за взетото решение. Правителството прие доклада за напредъка в изпълнението на Националната програма за реформи за 2019 г. Документът, който обхваща периода май - октомври тази година, е изготвен на основание РМС № 396 от 2017 г. за определяне на механизъм за координация и наблюдение на структурните реформи в рамките на Европейския семестър. Докладът съдържа отчетна информация за мерките, насочени към подобряване на конкурентоспособността на икономиката и към постигане на националните цели по стратегия „Европа 2020“. Отчетено е и изпълнение на препоръките на Съвета на ЕС от 2018 г. и на четирите от 9 юли 2019 г. За пръв път тази година всяка държава-членка има отделна препоръка за адресиране на инвестиционния недостиг в ключови за растежа области. Останалите препоръки покриват областите фискална политика, финансов сектор, регулаторна рамка по несъстоятелността, система за социална защита, образование и здравеопазване. Изпълнението на националните цели протича съобразно заложените срокове, като данните показват подобрение на показателите, свързани с ранното отпадане от образователната система, намаляване на равнището на безработица сред младежите и постигане на подцелта за заетост на населението на възраст 55- 64 г. В отчета към доклада е направен преглед на изпълнението на отделните политики и са посочени евентуални рискове пред тяхното осъществяване. Министерският съвет прие решение за одобряване на кандидатура за представител на Република България за член на Комитета на регионите на Европейския съюз за мандат 2020- 2025 г. Одобрена е кандидатурата на Таня Христова - кмет на община Габрово, от името на Република България, за член на Комитета на регионите на Европейския съюз за мандат 2020-2025 г., която е предложена от Управителния съвет на Националното сдружение на общините в Република България. Обновеният състав на делегацията отразява резултатите от последните местни избори и е съобразен с общите принципи на Договора за функциониране на Европейския съюз. Министерският съвет одобри 1 018 014 лева за финансово осигуряване на дейности по националните програми „Осигуряване на съвременна образователна среда“, „Обучение за ИТ кариера”, „Без свободен час”, „Мотивирани учители” и „ИТ бизнесът преподава” за 2019 г. Средствата за допълнителни трансфери по бюджетите на общините са разпределени по националните програми както следва: За НП „Осигуряване на съвременна образователна среда“, модул „Модернизиране на системата на професионалното образование“ се отпускат 53 513 лв. за финансиране на 8 училища, разработили типови учебни планове и учебни програми за отраслова и специфична професионална подготовка по учебни предмети за първи и втори гимназиален етап и национални изпитни програми за придобиване на квалификация по професия, както и 2 броя учебни помагала за специфична професионална подготовка. За НП „Обучение за ИТ кариера“ средствата са 453 000 лв. за 2 общински училища в градовете Бургас и Пловдив за обучение по програмиране на 535 ученици за придобиване на професионална квалификация по професия „Приложен програмист“. По НП „Без свободен час“ с 455 623 лв. ще се изплатят взети часове от заместващи учители. По модул „Без свободен час в училище“ бенефициенти са 571 общински училища, а по модул „Без свободен час в детската градина“ - 52 общински детски градини. По НП „Мотивирани учители“ отпуснатите 17 300 лв. са за подкрепа на 23 специалисти без педагогически опит за придобиване на професионална квалификация „учител“ по математика, физика и астрономия, информатика, информационни технологии и чужди езици. По НП „ИТ бизнесът преподава“ се предоставят 38 578 лв. за провеждане на кратки демонстрационни обучения от представители на ИТ сектора за запознаване на учениците с новости в технологичния сектор, за провеждане на семинари за учители от фирми по актуални теми, свързани с дейността на фирмата, както и за провеждане на обучения от ИТ специалистите съвместно с учителя по съответния учебен предмет. Бенефициенти са 46 общински училища. Отпускат се 3.5 млн. лв. за доставка на ваксина за превенция срещу болестта заразен нодуларен дерматит по едрите преживни животни Правителството одобри допълнителни трансфери по бюджета на Министерството на земеделието, храните и горите за 2019 г. Финансовият ресурс е в размер на 3.5 млн. лв. и представлява съфинансиране към Грантово решение на Европейската комисия. Той е предназначен за доставка на ваксина за превенция срещу болестта заразен нодуларен дерматит по едрите преживни животни. България стартира ваксинация на поголовието от едри преживни животни срещу заболяването Заразен нодуларен дерматит през 2016 г. след констатиране на огнища на заболяването на територията на страната. Ваксинирането на животните срещу заболяването е съгласно одобрена програма за ваксинация с Решение за изпълнение (ЕС) 2016/2008 на Европейската комисия. Ваксинацията на цялото поголовие от възприемчиви животни ( едри преживни животни) на територията на страната се извършва вече за четвърта поредна година, като в резултат на това след последното огнище през август 2016 г. не е констатирано ново огнище на заболяването. Закупуването на ваксината е важен елемент от недопускането на разпространението му на територията ни отново. Ваксинация на възприемчивите животни на заболяването заразен нодуларен дерматит е практика във всички засегнати държави в Европа, като това е правилният подход и метод за бързото и трайно ограничаване и ликвидиране на заболяването. Правителството одобри безвъзмездна финансова помощ по линия на официалната помощ за развитие за Република Сърбия, Република Северна Македония, Босна и Херцеговина, Косово, Република Албания, Черна гора, Украйна и Грузия. С решението си Министерският съвет дава съгласие за сключване на споразумения за предоставяне на безвъзмездната финансова помощ за изпълнението на проекти в осемте страни. България ще финансира 35 проекта на обща стойност 1 929 758 лв. Те са насочени към повишаване качеството на образованието и гарантиране на равен достъп в условията на мултикултурна среда, подкрепа за по-качествено здравеопазване, включително и за деца с увреждания, подпомагане на демокрацията и изграждането на активно гражданско общество чрез насърчаване на младите хора на регионално ниво. Проектите целят и да повишат административния капацитет на държавните и общински служители в страните-партньори, да запазят и популяризират културно-историческото наследство и духовни ценности, ще съдействат за опазването на околната среда, за приобщаването на националните малцинства и други уязвими групи. Отпуснатите средства ще подобрят още повече видимостта на България като държава-член на ЕС, съпричастна към усилията на международната общност за решаване на проблемите на развитието. Финансовата помощ допринася и за задълбочаване, и откриване на нови възможности за разширяване на двустранното сътрудничество, а също така подкрепя и общите усилия за осъществяване на политиката на ЕС на сътрудничество за развитие. Одобрените проектни предложения следват заложените приоритети в приетата от Министерския съвет Средносрочна програма за помощ за развитие и хуманитарна помощ за 2016-2019 г. Финансирането ще бъде осигурено от бюджета на МВнР, предназначен за официална помощ за развитие и хуманитарна помощ. Министерският съвет одобри приетия от Координационния съвет по концесиите Актуализиран План за действие за държавните концесии за периода 2019 - 2020 година. Политиката за държавните концесии се определя от Министерския съвет, който одобрява приетите от Координационния съвет по концесиите (КСК) Национална стратегия за развитие на концесиите и План за действие за държавните концесии и техните изменения и допълнения. Планът за действие е приет от КСК на заседание, проведено на 17.01.2019 г., и е одобрен от Министерския съвет на заседанието, проведено на 23.01.2019 г. Планът за действие е публикуван в Националния концесионен регистър. Съгласно ЗК съдържанието на плана за действие за държавните концесии може да се изменя и допълва текущо. По предложение на министъра на туризма КСК е приел Актуализиран план за действие за държавните концесии за периода 2019 - 2020 г. В него са извършени промени относно включени в Плана за действие проекти за концесии за морски плажове. Актуализираният план за действие не променя очакваните резултати от изпълнението на Плана за действие. С оглед публичност и прозрачност на държавната политика в областта на концесиите, и в съответствие с чл. 15, ал. 7 от Наредбата, одобреният от Министерския съвет Актуализиран план за действие ще се публикува в информационния раздел на Националния концесионен регистър. Министерският съвет одобри Доклад за състоянието на безопасността на движението по пътищата в Република България към 2019 г. Одобрени са и мерки за ограничаване на пътнотранспортния травматизъм за 2020 г. Председателят на Държавна агенция „Безопасност на движението по пътищата“ предоставя най-малко веднъж годишно информация на МС за състоянието на пътната безопасност в Република България. Предназначението на документа е и да предостави информацията в контекста на края на периода на Националната стратегия за подобряване на безопасността на движение по пътищата 2011-2020 г. и да служи като основа на предстоящия нов планов период на националната рамка за безопасността на движение по пътищата 2021-2030 г. Анализът включва стратегически политики, статистика и тенденции на пътнотранспортния травматизъм, влияещи фактори и области за въздействие. Крайната цел на документа е да подпомогне управлението на безопасността на движението по пътищата като комплексна система, която позволява анализ на всички етапи от планирането и реализацията на политиката, създавайки предпоставки за ясен мониторинг и оценка на предприетите действия. Предложеният План за действие за 2020 г. включва комплекс от мерки в следните направления: регулационна рамка; поведение на участниците в движението по пътищата; контролна дейност; пътна инфраструктура; автомобилен парк и спешна медицинска помощ. Той съдържа над 130 конкретни мерки за подобряване на безопасността на движението по пътищата на Република България през 2020 г., очаквани резултати и отговорни институции. С Решението на МС, 2020 година се обявява за година на активна работата по опазване на живота и здравето на участниците в движението по пътищата под мотото „На пътя животът е с предимство“. Министерският съвет одобри на днешното си заседание проекта на нов договор за застраховка „Обща гражданска отговорност“ на Държавното предприятие „Радиоактивни отпадъци” (ДП РАО). Застрахователният договор ще бъде сключен с Гражданското дружество „Български национален застрахователен ядрен пул“ за срок от една година. Уредбата на застраховката „Обща гражданска отговорност“ се съдържа във Виенската конвенция за гражданска отговорност за ядрена вреда, както и в Закона за безопасно използване на ядрената енергия. Съгласно чл. 129, ал. 2 от него експлоатиращият ядрената инсталация е единствено отговорен за вредите от ядрена авария, освен ако във Виенската конвенция е определено друго. На ДП РАО са предоставени за експлоатация съоръженията за управление на радиоактивни отпадъци на специализираните поделения „Радиоактивни отпадъци – Козлодуй“ и „Извеждане от експлоатация – Козлодуй“. ДП РАО притежава и лицензни за извеждане от експлоатация на блоковете 1-4 на АЕЦ „Козлодуй“. С 11 040 536 лева се увеличава ангажиментът на разходите, които може да бъдат поети през 2019 г. по бюджета на Министерството на регионалното развитие и благоустройството, свързани с модернизацията на пътя Мездра - Ботевград. През септември 2019 г. правителството пое ангажимент за осигуряване на 419 327 906 лева, които ще бъдат осигурени от приходите от смесената система за таксуване за ползване на републиканската пътна мрежа в периода 2020-2023 г. След приключване на процедурите за избор на изпълнители и сключването на договорите за проектиране и строителство, както и за строителен надзор, общата стойност на средствата, необходими за реализирането на проекта са 430 368 442 лева, което налага промяна в постановлението на Министерския съвет и поетите ангажименти. Проектът за модернизацията на пътя Мездра - Ботевград ще бъде първият, при който ще се прилага нова схема на плащане. Тя предвижда цялата стойност за изпълнение на строително-монтажните работи по договорите за двата участъка, на които е разделено трасето, да се разплати на изпълнителите след приключване и приемане на строителните дейности. За да започне изпълнението на проекта през тази година, правителството увеличи размера на ангажиментите за разходи, които могат да бъдат поети от Министерството на регионалното развитие и благоустройството. Отсечката Мездра - Ботевград, чиято модернизация започна през октомври, ще бъде с две платна с по две ленти за движение в посока. Трасето ще следва съществуващия път като се развива по нов терен в участъците, обхождайки селата Люти дол, Типченица, Новачене и Скравена с цел намаляване на въздействието на шума и вредните емисии от тежкото транзитно движение върху жителите на населените места. Ще бъдат изградени и ремонтирани редица съоръжения - над ж. п. линията. Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Пресичанията на републиканските и общинските пътища ще се осъществява чрез кръгови кръстовища „Мездра“, „Дърманци“, „Ребърково“, „Люти дол“, „Скравена“ и „Ботевград“. Предвидено е изграждането на селскостопански надлези, площадки за отдих и т. н. На обхода на с. Люти дол ще бъдат построени два тунела, с дължини съответно 490 м и 340 м. Направлението Видин - Ботевград, с обща дължина 167 км, е приоритетен проект в инвестиционната програма на Министерството на регионалното развитие и благоустройството и Агенция „Пътна инфраструктура“ до 2022 г. С построяването на моста „Нова Европа“ (Дунав мост 2), свързващ градовете Видин, в България и Калафат, в Румъния, това направление през страната ни се използва по-интензивно като най-кратък маршрут между Западна и Централна Европа и Бяло море. Министерският съвет одобри допълнителни трансфери по бюджетите на общини за 2019 г. в размер 14 836 452 лева. Средствата са предназначени за извършване на дейности за намаляване на риска от бедствия, възстановяване на непредвидени разходи за провеждане на спасителни и аварийно-възстановителни работи и за преодоляване на последиците от бедствия. Сумата се осигурява от резерва по чл. 1, ал. 2, раздел II, т. 5.1 от Закона за държавния бюджет на Република България за 2019 г. за непредвидени и/или неотложни разходи за предотвратяване, овладяване и преодоляване на последиците от бедствия. Министерският съвет одобри промяна на Програмата за трансгранично сътрудничество ИНТЕРРЕГ - ИПП България - Турция 2014-2020, съфинансирана от Инструмента за предприсъединителна помощ II. Изменението е предложено от Управляващия орган в резултат на извършен вътрешен анализ в периода май - юли 2019 г. С оглед финансиране на проекти от списъка с резерви ще бъде преразпределен ресурс от приблизително 1,204 млн. евро от Приоритетна ос 1 „Околна среда“ към Приоритетна ос 2 „Устойчив туризъм“. В резултат на изменението ще се финансират всички проекти от резервния списък по Втора покана за подаване на проектни предложения, което от своя страна ще допринесе за постигане на заложените цели и пълното усвояване на финансовите средства по Програмата за периода 2014-2020. Измененията са свързани и с промяна в начина на представяне на финансовите показатели към Рамката за изпълнение на Програмата. Кабинетът прие Постановление за удължаване на срока за изплащане на задълженията на „Холдинг БДЖ“ ЕАД по ПМС № 162/04.08.2017 г., изменено с ПМС 237/01.11.2018 г., за предоставяне на безлихвен заем в размер на 62 млн. лева. Задълженията ще бъдат изплатени до 31 март 2020 г. Средствата бяха предоставени на „Холдинг БДЖ“ ЕАД за погасяване на просрочени задължения по Втори облигационен заем в размер на 20 млн. лв. и 42 млн. лв. към НАП за погасяване на активирана държавна гаранция по заеми към Европейската банка за възстановяване и развитие и Международната банка за възстановяване и развитие. Кабинетът прие и разпореждане за увеличаване на капитала на „Холдинг Български държавни железници“ ЕАД, чрез непарична вноска, представляваща вземане на държавата срещу дружеството. Министерският съвет прие постановление за извършване на промени на утвърдените със Закона за държавния бюджет на Република България за 2019 г. максимални размери на ангажиментите за разходи, които могат да бъдат поети през 2019 г. по бюджета на Министерството на отбраната. Извършени са промени на утвърдения с чл. 11, ал. 3 от Закона за държавния бюджет на Република България за 2019 г. показател по бюджета на Министерството на отбраната максимален размер на ангажиментите за разходи, които могат да бъдат поети през 2019 г., със сумата 140 000 000 лв., в съответствие със сключените договори. Приетият нормативен акт не води до въздействие върху държавния бюджет и до допълнителни разходи по бюджета на Министерството на отбраната за 2019 г. Правителството одобри проект на закон за Националния институт по метеорология и хидрология (НИМХ), с който се урежда статута на института като национална хидрометеорологична служба на Република България, осъществяваща оперативни дейности в областта на метеорологията, хидрологията и агрометеорологията и научна организация за осъществяване на научни изследвания, научно-приложна, иновативна и образователна дейност. Научноизследователската и оперативната дейност на НИМХ ще бъдат по-тясно обвързани с държавните и обществени нужди, като е предвидена възможност за пряко възлагане на функции и дейности от министъра на образованието и науката. НИМХ има задължения от национална значимост по Закона за водите, Закона за защита при бедствия, Закона за чистотата на атмосферния въздух и по други подзаконови нормативни актове. Дейността на института ще се финансира със средства от държавния бюджет, собствени приходи, проекти и програми, финансирани от Европейския съюз и други международни организации, както и с безвъзмездно получени средства. Законът урежда имуществен и финансов статут на НИМХ, който е гаранция за неговата автономност и ще се осигури както подобряване в техническата база, така и развитието и възпроизводството на мрежите за мониторинг, на специализирани системи за ранно предупреждение за риск в случаи на природни бедствия от хидрометеорологичен произход и др. Законът за НИМХ ще уреди трайно обществените отношения, свързани както с научноизследователската дейност и същност на НИМХ, така и с дейността му като националната хидрометеорологична служба на Република България, извършвана в полза на държавата и гражданите, каквато е и практиката на повечето европейски страни по отношение на подобните им структури. Средствата за детските градини и училищата за работа с деца и ученици от уязвими групи ще бъдат актуализирани в съответствие с политиката на правителството за увеличение на доходите в системата на предучилищното и училищното образование. Това предвижда изменение на Наредбата за финансирането на институциите в системата на предучилищното и училищното образование, приета от Министерския съвет. Финансирането ще се използва за мотивиране и привличане на учители, заплащане на възнаграждения на служители, включени в екипите за обхват и ангажирани с мерки за подпомагане на достъпа до образование и предотвратяване на риска от отпадане от системата. С промяна в наредбата се уеднаквява редът за формиране на групите за целодневна организация на учебния ден с реда за формиране на паралелките в училищата в случаите, когато групите са две. В момента за формиране на две паралелки в начален етап са необходими минимум 13 ученици, а в прогимназиален етап на основното образование - минимум 15. Минималният брой на учениците за формиране на две групи за целодневна организация досега беше 16, като в бъдеще ще бъде съобразен с нормативните изисквания за формиране на паралелките. Със Закона за киберсигурност бе създаден Съвет по киберсигурността със съвещателни, координационни и контролни функции по отношение на разработването и изпълнението на политиките в областта на киберсигурността към Министерския съвет. За функционирането на Съвета по киберсигурността бе необходимо да бъде приет правилник за организацията и дейността му. Постановлението за приемане на Правилник за организацията и дейността на междуведомствения орган беше прието на днешното заседание на Министерския съвет. Съветът по киберсигурността ще подпомага правителството при изпълнението на неговите задачи по организацията, управлението и контрола на киберсигурността, която включва мрежова и информационна сигурност, противодействие на киберпрестъпността и киберотбрана. В съответствие с предвиденото в Закона за киберсигурност, Съветът по киберсигурността ще предлага на Министерския съвет Национална стратегия за киберсигурност и пътната карта към нея, Национален план за управление на киберкризи, ще предоставя информация на Съвета по сигурността към Министерския съвет относно състоянието на сигурността в киберпространството за включване в проекта на годишен доклад за състоянието на националната сигурност. Съветът ще анализира тенденциите, рисковете и методите за противодействие на киберзаплахите и ще предлага решения и действие по отношение на тях. Ще осъществява взаимодействие с компетентните органи в областта на киберсигурността, включително с националните компетентни органи по чл. 16 от Закона за киберсигурност, с Националното единно звено за контакт, с регулаторни органи и с други институции, ще дава предложения за хармонизиране и координиране на секторните политики за постигане на високо общо ниво на киберсигурност на икономиката и обществото. Съставът на Съвета по киберсигурността включва представители на институциите, имащи пряко отношение към превенцията и противодействието на киберзаплахите и за повишаване на общото ниво на сигурност в киберпространството. Предвиденият състав, от една страна, гарантира необходимото участие на политическо равнище, а от друга страна, създава условия за оперативност в работата на Съвета. Със Заповед № КВ-303 от 19.08.2019 г. министър-председателят определи за председател на Съвета по киберсигурността заместник министър-председателя по икономическата и демографската политика. Съветът по киберсигурността ще провежда редовни заседания не по-малко от веднъж годишно, с възможност за извънредни заседания, а за участие в тях могат да бъдат канени и представители на други държавни органи, както и представители на професионални и граждански организации и експерти. Служителите в българските дипломатически мисии няма да получават командировъчни средства по време на отпуск за празничните и почивни дни и през 2020 г. Това постановление прие правителството днес. Ограничението на Наредбата за командировъчните средства при задграничен мандат на служителите в българските дипломатически мисии е в сила от 2010 г., като всяка следваща година, неговото действие се продължава заради ограниченията в бюджета на МВнР. Правителство прие и намаляване числеността на министерството на външните работи с десет щатни бройки. Наемните цени на имоти - държавна собственост да се определят на база оценка, извършена от независим оценител, отчитаща условията на конкретния пазар и съобразена с приетите по реда на Закона за независимите оценители стандарти за оценяване. Това предвижда одобрения днес от правителството Проект на Постановление за изменение и допълнение на Правилника за прилагане на Закона за държавната собственост. Досега наемната цена на помещения, предназначени за здравни, образователни и хуманитарни дейности за социално задоволяване нуждите на населението или на юридически лица с нестопанска цел, определени за осъществяване на общественополезна дейност, както и на помещения, предоставени на международни организации, които се предоставят под наем без провеждане на търг, се определя в троен, съответно в петорен размер спрямо наемната цена на жилище със същата полезна площ и показатели. Определянето на първоначалната наемна цена при провеждане на търгове за отдаване под наем на имоти - държавна собственост към настоящия момент също става спрямо наемната цена на жилище със същата полезна площ и показатели, като се дава възможност цената да бъде увеличена до 40 пъти в зависимост от реалните пазарни наемни цени за съответния район. С предложените промени се цели по-добра защита на държавния и обществения интерес. В проекта на Постановление се предвижда още промяна в начина на предоставяне на държавните имоти на политическите сили, отговарящи на чл. 31 от Закона за политическите партии, като те вече няма да заплащат наем, а ще се учредява безвъзмездно право на ползване върху имот - частна държавна собственост, за срок не по-дълъг от 10 години. В разпоредбите на Правилника за прилагане на Закона за държавната собственост е записано изрично, че партиите не могат да използват държавния имот за извършване на икономическа дейност, нито да ги отдават под наем или да ги преотстъпват за ползване. От партийното ръководство ще трябва да декларират, че разполагат с необходимия финансов ресурс за стопанисването на имота. Партиите ще заплащат данък недвижими имоти и такса битови отпадъци за имота, всички експлоатационни разходи, както и тези за текущи поправки и ремонти. Политическите партии трябва да представят документ, удостоверяващ, че имат парламентарна група или достатъчен брой народни представители да образуват такава. Извънпарламентарните партии пък ще трябва да доказват, че на последните избори за народни представители са получили не по-малко от едно на сто от действителните гласове. При неплащане на разходите повече от три месеца, както и когато партията престане да отговаря на изискванията на чл. 31 от Закона за политическите партии, договорът се прекратява. С промените в Правилника за прилагане на Закона за държавната собственост се разписва подробно и редът за ползване на имоти - частна държавна собственост от синдикатите. При ползването на такива имоти синдикалните организации не могат да осъществяват в тях икономическа дейност, нито да ги отдават под наем или да ги преотстъпват за ползване. Синдикатът, на който е предоставен за безвъзмездно ползване имот - частна държавна собственост, също е длъжен да плаща данък недвижими имоти и такса битови отпадъци за него, както и всички експлоатационни разходи и тези за текущи ремонти. Кабинетът прие проект на Закон за изменение и допълнение на Закона за автомобилните превози. Промените ще доведат до намаляване на превозвачите, които не отговарят на условията за установяване, т. нар. „пощенски кутии“. Въвеждат се допълнителни условия за упражняване на по-ефективен контрол върху превозвачите и мерки за ограничаване на фиктивната регистрация. Облекчават се условията за извършването на специализиран превоз и превоз на пътници по редовни автобусни линии с дължина на маршрута до 30 км., чрез отпадане на изискването за задължително оборудване с обезопасителни колани за МПС от категории М2 и М3, клас А и клас I, както и от категории М2 и М3, клас В и клас II, с които се извършват тези превози, с изключение на специализираните превози на деца и/или ученици. Регламентират се правилата за движението по пътищата с индивидуални електрически превозни средства чрез изменения и допълнения в Закона за движението по пътищата, с които се цели да бъдат уредени най-неотложните въпроси в тази област. С промените се въвежда легалната дефиниция на понятието „индивидуални електрически превозни средства“. Определят се изискванията за предпазните средства при тяхната употреба, както и местата, на които е разрешено придвижването им, максимално допустимата скорост на движение и минималната възраст за техните водачи. Създават се условия за ограничаване на възможностите за извършване на нерегламентиран превоз чрез повишаване качеството на извършваната контролна и админстративнонаказателна дейности. Разширява се обхватът на нарушенията, за които се прилагат принудителни административни мерки. Въвежда се и изискване превозни средства от категории М2 и М3, които са предназначени за превоз на повече от 8 пътници и превозните средства от категория N3, които са предназначени за превоз на тежки товари, да се регистрират само от юридически лица, еднолични търговци или физически лица, регистрирани като земеделски стопани по реда на Закона за подпомагане на земеделските производители. С тази мярка се цели предотвратяване извършването на нерегламентирани превози. Намалява се размерът на част от санкциите съобразно степента на обществена опасност на съответните нарушения. Въвежда се възможност за диференциране на размера на максималните цени за автогарово обслужване по видове транспортни схеми. Намалява се административната тежест на лицата, осъществяващи таксиметрова дейност чрез създаването на единен публичен таксиметров регистър. Регламентират се превозите с атракционна цел и се създава условия за извършването на контрол на тази дейност. Регламентират се превозите на повредени пътни превозни средства. т. нар. „Пътна помощ“, като се въвеждат технически изисквания към превозните средства за извършване на дейността и изисквания към водачите, които извършват превоза. Министерският съвет прие Национална програма за насърчаване на донорството и подпомагане на трансплантацията в Република България (2019 - 2023 г.). Програмата е разработена във връзка с идентифицираните проблеми и предизвикателства в сферата на донорството и трансплантацията в Република България - недостиг на органи за трансплантация, липса на специалисти по белодробна трансплантация, недоразвита материална база, недостатъчна ангажираност на ръководствата на болниците в процесите по откриване и поддържане на потенциални донори и недостатъчна мотивация при координаторите по донорство. С приемане на Националната програма за насърчаване на донорството и подпомагане на трансплантацията в Република България (2019 - 2023 г.) ще се подобри организационният модел на донорството и трансплантацията в страната. Приоритет се отдава на донорството в цялостния трансплантационен процес, както на органи, така и на хемопоетични стволови клетки. Основните дейности на програмата са насочени към насърчаване на донорството, осигуряването на апаратура за диагностика и лечение, създаване на работеща мрежа от координатори, изграждането на добра логистика при донорска ситуация, по-ефективен подбор и оценка на пациенти за трансплантация, провеждането на обучения на медицински специалисти от интензивно отделение и отделението за спешна помощ за идентифициране на потенциални донори на органи, подобряване мотивацията на координаторите по отношение на дейностите по донорство, 24-часова възможност за комуникация между координаторите и Изпълнителна агенция „Медицински надзор“. Необходимите средства за изпълнението на Програмата са за сметка на утвърдения бюджет за съответната година на Министерството на здравеопазването и Изпълнителна агенция „Медицински надзор“. Толтаксите за масовия тежкотоварен трафик - на товарните автомобили с тегло между 3,5 тона и до 12 тона, ще са от 4 до 7 ст. на километър, в зависимост от емисионния клас на превозното средство. Това предвижда приетата днес от Министерския съвет Тарифа за таксите, които се събират за ползване на републиканската пътна мрежа. Тарифата е нова и след влизането й в сила ще замени сега действащата. Цените на е-винетките за всички категории пътни превозни средства остават непроменени. Уикенд винетката за леки коли е 10 лв., седмична - за 15 лв., месечна - за 30 лв., тримесечна - за 54 лв. или годишна - за 97 лв. Камионите и автобусите с обща технически допустима максимална маса над 3,5 т ще продължат да ползват е-винетка до въвеждането на толсистемата, не по-късно от 1 март 2020 г. Цените на дневните, седмичните и месечните винетките за тях остават без промяна. Дневната винетка за всички превозни средства над 3,5 тона струва 23 лв. За превозните средства с обща технически допустима максимална маса между 3,5 и 12 т, екокатегория Евро 0, I или II, седмичната е-винетка остава 53 лв., а месечната - 105 лв. За екокатегория Евро III, IV, V или EEV - седмичната е-винетка е 40 лв., а месечната - 80 лв. Седмичната винетка за тежкотоварните камиони с маса над 12 т и с екокатегория Евро 0, I или II струва 87 лв,. а месечната - 174 лв. За емисионен клас Евро III, IV, V или EEV седмичната винетка е 67 лв., а месечната - 134 лв. С приетата тарифа се въвежда справедлив модел на таксуване на пътните превозни средства, съобразен с европейския принцип - който изхабява пътя повече, да плаща повече. Толтаксите са обвързани с екологичната категория на превозното средство, както и с класа на пътя, за който ще се дължи тол - автомагистрали, първи и частично втори клас. Товарните автомобили с тегло между 3,5 т и 12 т ще плащат една и съща такса за трите категории пътища, но тя ще зависи от емисионния им клас. Тези с най-високите еко класове Евро V, Евро VI или EEV ще плащат по 4 ст. на километър. За тези с емисионен клас Евро III или Евро IV тарифата ще е 5 ст. на километър, а за тези с най-ниската екокатегория - клас Евро 0, I или II - 7 ст. на километър. Целта е да се поощрява модернизирането на автопарка, за да се пази и околната среда. Тежкотоварните автомобили с тегло над 12 т и с две или три оси ще плащат в зависимост от емисионния си клас между 11 ст. и 22 ст. на километър за автомагистрали, между 10 ст. и 21 ст. на километър - за първи и втори клас пътища. Камионите с тегло над 12 тона, с четири и повече оси ще плащат в зависимост от емисионния си клас между 18 ст. и 36 ст. на километър за автомагистрала, между 17 ст. и 35 ст. на километър - за първи клас пътища, и между 16 ст. и 34 ст. на километър - за втори клас пътища. Тарифата за автобусите с тегло над 12 тона ще е от 5 ст. до 9 ст. на километър за автомагистрала, от 4 ст. до 8 ст. на километър за първи клас пътища и от 3 ст. до 6 ст. на километър за втори клас пътища. Автобусите с тегло до 12 тона ще плащат с 1 ст. по-евтино на километър, съответно - от 4 ст. до 8 ст. на километър за автомагистрали, от 3 ст. до 7 ст. на километър за първокласни пътища и от 2 ст. до 5 ст. на километър за втори клас път. С тарифата се определя и компенсаторната такса, която се дължи, ако товарен автомобил ползва платената пътна мрежа без тол такса. За камиони между 3,5 т и 12 т тя е 150 лв., за камиони над 12 т с две до три оси - 450 лв., за тежкотоварни превозни средства над 12 т с четири и повече оси - 750 лв., за автобусите - 150 лв. Компенсаторната такса се заплаща с цел да се избегнат административните санкции. Тя не е санкция, а по-висока пътна такса, която осигурява свободно придвижване по платената мрежа до 23:59 часа на деня, в който е наложена. Ако водачът откаже да плати компенсаторна такса на място, той трябва да заплати т.нар. максимална тол такса, за да продължи пътя си. За товарните автомобили между 3,5 т и 12 т предложеният т.нар. максимален тол е от 27 лв. до 48 лв., в зависимост от емисионния клас, за товарни автомобили над 12 тона с 2-3 оси - между 71 лв. и 146 лв., за товарен камион с тегло над 12 тона, с 4 и повече оси - от 119 лв. до 242 лв., и за автобусите - от 24 лв. до 49 лв. Размерът на тол таксите е определен въз основа на съпоставка на няколко сценария, предложени от консултанта по проекта за изграждане и въвеждане на тол системата - Световната банка. Разликата между таксата за автомагистрали за пътно превозно средство с най-висок и с най-нисък емисионен клас е 100% при камионите с тегло над 12 тона, колкото е позволено по европейска директива. В изпълнение на условията на чл. 10б, ал. 6 от Закона за пътищата, при определяне размера на таксите на пътните превозни средства е взета предвид екологичната им категория. Определянето на окончателния размер на таксите на база изминато разстояние (тол такси) е направен въз основа на съпоставка на горепосочените сценарии. Министерският съвет одобри допълнителни разходи/трансфери за 2019 г. по бюджетите на редица общини и по бюджетите на Министерския съвет, Великотърновския университет „Св. Св. Кирил и Методий“ и Русенския университет „Ангел Кънчев“ чрез Министерството на образованието и науката, и на Министерството на здравеопазването в общ размер на 161 млн. лв. Одобрените разходи по бюджета на Министерския съвет за 2019 г. са в размер на 21,4 млн. лв. за ремонт на Бачковския манастир, сградата на Старото гръцко училище, гр. Пловдив, манастирския комплекс „Св. Йоан Предтеча“, гр. Кърджали и за изграждане на Граничен контролно-пропускателен пункт „Рудозем - Ксанти“ и подходен път. Осигуряват се допълнителни средства в общ размер от 3,4 млн. лв. по бюджетите на двата университета и на Министерството на здравеопазването за реализирането на значими за тяхната дейност обекти. Предоставят се допълнителни трансфери по бюджетите на общини в общ размер 136,2 млн. лева. Средствата се предоставят целево за реализиране на редица инфраструктурни проекти в сферата на социалната и техническата инфраструктура - реконструкция, рехабилитация и ремонт на улична мрежа и общински пътища, доизграждане и основен ремонт на водопроводни мрежи, основен ремонт и реконструкция на пречиствателната станция за питейни води на гр. Перник, за дофинасиране на разходите за изграждане на регионална система за управление на отпадъците, регион Благоевград, изграждане на спортни и детски площадки, ремонт и възстановяване на централната градска част на някои населени места, ремонт на детски градини, читалища и училища. Допълнителните разходи и трансфери се осигуряват за сметка на преструктуриране на разходите и/или трансферите по централния бюджет за 2019 година. Министерският съвет одобри днес искане до Конституционния съд (КС) за даване на задължително тълкуване на разпоредбите на чл. 126, ал. 2 от Конституцията на Република България. Повод за тълкувателното питане, което предстои да бъде внесено, са отправените препоръки от независимия технически анализ на Прокуратурата на Република България за необходимостта от изготвяне на ефективен механизъм за разследване срещу главния прокурор. Формулиран е следният конкретен въпрос: „Общият надзор за законност и методическото ръководство, осъществявани от главния прокурор съгласно чл. 126, ал. 2 КРБ, включват ли случаите, когато прокурор извършва проверки, разследване и други процесуални действия по сигнали срещу главния прокурор, предвид общоприетия правен принцип „никой не може да съди себе си“ /nemo judex in causa sua/, който е елемент на правовата държава?“ Като аргумент за допустимост на тълкуването е посочено, че нормата на чл. 126, ал. 2 от Конституцията не дава ясен отговор на този въпрос, а това води до различни тълкувания и колебания, както в юридическите, така и в политическите среди с оглед внесения на 9 декември 2019 г. в Народното събрание проект на Закон за допълнение на Наказателно-процесуалния кодекс.", "date": "2019.12.18", "title": "Вижте какво реши Министерският съвет днес"}
{"url": "https://www.24chasa.bg/novini/article/7990147", "text": "\"Бийч стрийт\" в Лондонското сити ще стане от края на март 2020 г. първата британска улица, по която е забранено да преминават автомобили с двигатели с вътрешно горене. City of London Corporation, която управлява финансовия център на британската столица, работи със столичната транспортна администрация по последните подробности и от пролетта би трябвало напълно да спре преминаването на бензинови и дизелови коли. Изключение ще се прави само за линейки, някои хибридни коли, сметосъбиращи машини и доставчици, информира  Глобата за нарушение ще е 130 паунда за всяко попадане на такъв автомобил на улицата. Планирана да бъде първата британска улица с нулеви емисии, \"Бийч стрийт\" преминава през тунела \"Барбикан\". В продължение на 18 месеца ще се наблюдават качеството на въздуха и трафикът, който ще бъде своевременно пренасочван със сигнализация. Джеръми Симънс, председател на комисията за околната среда към City of London Corporation, коментира за \"Прес асосиейшън\": \"Драстичното намаляване на замърсения въздух изисква радикални действия и тези планове ще ни помогнат да премахнем отровите от нашите улици.\"", "date": "2019.12.18", "title": "В Лондон ще е първата британска улица, забранена за коли на петрол"}
{"url": "https://www.24chasa.bg/novini/article/7990200", "text": "Минималната работна заплата ще нарасне до 610 лв. от 1 януари 2020 г. Размерът й ще се повиши е 50 лева или с 8,9% в сравнение с настоящата година, реши правителството. За повишаването на минималната работна заплата на 610 лв. способстват икономическото развитие, устойчивите темпове на ръст на БВП, увеличаване броя на заетите и отчетеното повишаване на средната работна заплата за страната. Предлаганият нов размер на минималната работна заплата от 610 лв. ще има благоприятно въздействие върху вътрешното търсене, заетостта и жизненото равнище на най-нискодоходната част от работната сила. От 1 януари минималната работна часова заплата ще бъде 3,66 лв.", "date": "2019.12.18", "title": "Правителство: Минималната работна заплата става 610 лева"}
{"url": "https://www.24chasa.bg/novini/article/7990222", "text": "Министерският съвет одобри допълнителни разходи по бюджета на Министерството на вътрешните работи за 2019 г. Средствата в размер на 1 462 500 лв. са за създаване на условия за ефективно и ефикасно функциониране на експертно-криминалистичната дейност, подобряване на качественото събиране на доказателства в рамките на досъдебното производство, както и за доставка на консумативи за нормалното функциониране на лабораториите за ДНК - анализи и непрекъсваемост на процеса по извършване на експертизите. Допълнителни разходи са одобрени и по бюджета на Министерството на транспорта, информационните технологии и съобщенията за 2019 г. Средствата в размер на 208 млн. лева се предоставят целево като капиталов трансфер за инвестиционни проекти на Национална компания „Железопътна инфраструктура“ (НКЖИ). По този начин НКЖИ ще погаси задълженията си по възмездната финансова помощ, предоставена за приключване на железопътните инфраструктурни обекти по Оперативна програма „Транспорт“ 2007-2013 г. Други 24 483 934 лева са одобрени по бюджета на Министерството на транспорта, информационните технологии и съобщенията като допълнителни разходи за 2019 г. Средствата са за извършване на плащане по решение на Международния арбитражен съд (ICC) в Париж при Международната търговска камара (МТК) по дело № 22594/МНМ по проект „Изграждане на нов граничен комбиниран (пътен и железопътен) мост на река Дунав при Видин-Калафат (България-Румъния)”. След изплащане на дължимата сума на ищеца, FCC Construction, тя ще бъде приета като разход за българската страна, което ще увеличи стойността на активите ни за изграждането на обекта и ще се отрази при разпределението на дивидентите между България и Румъния. Съгласно друго правителствено постановление се одобряват допълнителни разходи по бюджета на Министерството на външните работи за 2019 г. в размер до 407 870 лв., за нормалното функциониране на генералното ни консулство във Франкфурт на Майн и за обезпечаване наема на сградата на посолството ни в Тирана. Възникналата необходимост от разход за наем на сградата на посолството ни в Тирана е в резултат на прекратяване на споразумението между външните ведомства на България и Албания за безвъзмездно предоставяне на имоти за ползване на дипломатическите представителства в двете страни. Допълнителни разходи са одобрени и по бюджета на Министерството на културата за 2019 г. Средствата са за отпускане на държавни парични награди за особени заслуги към българската държава и нацията на изявените български творци: Анатоли Кръстев, Анжел Вагенщайн, Георги Дюлгеров, Иван Стайков, Иван Иванов, Лили Иванова и Христо Ганев и Андрей Дреников за изключителните им постижения и за цялостния им принос в областта на културата. По бюджета на Министерството на здравеопазването за 2019г. се одобряват допълнителни разходи в размер на 1 200 000 лева. Със средствата се предвижда създаването на „Център за комплексна терапия на тумори на простатната жлеза“ и за закупуването на специализирана медицинска апаратура и оборудване за същия в Университетска многопрофилна болница за активно лечение „Царица Йрана-Исул“ ЕАД. Други 2 500 000 лева са одобрени по бюджета на Министерството на здравеопазването за 2019 г. като допълнителни разходи за държавни лечебни заведения за болнична помощ - търговски дружества, за капиталови разходи за закупуване на дълготрайни материални активи.", "date": "2019.12.18", "title": "Одобрени са допълнителни разходи по бюджетите на пет министерства"}
{"url": "https://www.24chasa.bg/novini/article/7988987", "text": "Ученията на НАТО в балтийските страни, Полша, а също в акваториите на Черно и Балтийско море, сочат, че алиансът се готви към пълномащабен конфликт. Това заяви началникът на руския Генщаб генерал Валерий Герасимов, цитиран от ТАСС и  „В балтийските страни и Полша, в Черно и Балтийско море се засилва военната активност, увеличава се интензивността на военните учения на блока. Техните сценарии сочат към целенасочена подготовка на НАТО към задействане на своите войски в пълномащабен военен конфликт“, заяви Герасимов. Той отбеляза, че НАТО лансира тезата за „руската военна заплаха“, определяйки всякакви действия на Русия по обезпечаване на сигурността като „заплаха за света“. Според Герасимов е необходимо да се възобнови взаимодействието между Русия и НАТО с цел решаване на натрупаните проблеми.", "date": "2019.12.18", "title": "Русия: НАТО се готви за мащабен конфликт"}
{"url": "https://www.24chasa.bg/novini/article/7989020", "text": "Държавата е отпуснала на Перник 340 хил. лв., с които да бъде доставена вода от карстови пещерни езера за жителите на града. Това обяви след заседанието на Министерския съвет регионалната министърка Петя Аврамова. Очакванията са от тези подземни води да бъдат осигурени между 300 и 700 литра вода в секунда. Още 1,89 милиона са дадени за изграждането на тръбопроводи от с. Чуипетлово до язовир Студена, за да се осигури допълнителен приток на вода. Около 3 милиона пък ще получи Перник за ремонт на пречиствателната станция така че да може да се подава водя и от мъртвия обем на язовира, обясни още Аврамова. Ако бъде обявено бедствие процедурите по тези проекти ще са кратки и те могат да бъдат изпълнени много бързо, разясни екоминистърът Нено Димов. Държавата е готова да финансира и получаване за допълнителни източници на вода в голобърдовския карстов басейн. Според Аврамова с тези мерки ще се осигури достатъчно вода за Перник, за да се изчака пролетното топене на снеговете.", "date": "2019.12.18", "title": "Търсят вода от пещерни езера за Перник"}
{"url": "https://www.24chasa.bg/novini/article/7989041", "text": "Борис Джонсън забрани на министрите си да участват на Световния икономически форум в Давос през януари 2020 година. Представител на Даунинг стрийт заяви, че премиерът не иска членове на правителството му да присъстват на ежегодната среща с глобалния елит, пише европейската редакция на Politico, цитира  Във форума, който се провежда в елитния швейцарски алпийски курорт всяка година, се включват около 3000 международни политически лидери, бизнес фигури, икономисти и известни личности. Обикновено в него участват представители и на британското правителство, но това няма да е така през 2020 година: „Целта ни е да работим за хората, а не да пием шампанско с милиардери“, заяви говорителят на министър-председателя. Световният икономически форум трябва да се проведе от 21 до 24 януари. Обединеното кралство трябва да излезе от Европейския съюз на 31 януари.", "date": "2019.12.18", "title": "Джонсън забрани на министрите да участват на форума в Давос"}
{"url": "https://www.24chasa.bg/novini/article/7988656", "text": "Световното мнение за икономическия растеж на Китай е предимно положително, сочат резултатите от проучване на изследователския център „Пю\". То бе проведено сред 38 426 души от 34 държави. Развиващите се пазари определят икономическия растеж на Китай като изключително добър. За голяма част от жителите на Африка, Близкия изток и Латинска Америка китайските инвестиции са нещо положително, докато пет азиатски държави (Австралия, Япония, Южна Корея, Филипините, Индонезия и Индия) твърдят, че са „лошо обстоятелство\", предава  . Много от анкетираните с положителна нагласа за китайската икономика обаче не мислят същото по отношение на растящата военна мощ. Проучването е установило, че икономическото влияние на Китай е приблизително равно на американското или малко по-добро. От друга страна повечето държави определят САЩ за водеща икономика и гледат на тях като по-надежден съюзник от Китай. Коя държава представлява по-голяма заплаха? Отговорите на този въпрос варират според региона. Анкетираните от Латинска Америка, Северна Африка и Близкия изток определят САЩ за най-голямата заплаха, докато държавите в Азиатско-тихоокеанския регион са по-склонни да посочат Китай като такъв. Повечето анкетирани отбелязват, че Китай и САЩ „имат много или достатъчно влияние\" върху икономическите условия в техните страни. Оценявайки това влияние повечето участници в проучването посочват, че влиянието на Китай е „положително в сравнение с това на САЩ\".", "date": "2019.12.18", "title": "Световното мнение за Китай е предимно положително"}
{"url": "https://www.24chasa.bg/novini/article/7989060", "text": "Лидери и висши представители на около 20 мюсюлмански страни се събират днес в малайзийската столица, за да обсъждат въпроси, вълнуващи мюсюлманите по света, на среща на високо равнище. Саудитска Арабия реши да пренебрегне срещата, а Пакистан - дискретно да се оттегли от участие. Не се съобщава какъв ще е дневният ред на форума в Куала Лумпур, но на него може би ще се обсъждат отдавнашните спорове в Кашмир и Близкия изток, конфликтите в Сирия и Йемен, бедственото положение на мюсюлманското малцинство на рохингите в Мианма и нарастващото възмущение от лагерите за мюсюлмани уйгури в китайската провинция Синцзян - тема, която несъмнено ще притесни Пекин, както и с въпроса как да се отговори на разпространението на ислямофобията по света. На четиридневната среща ще говорят двама от световните лидери, известни с откровения си език - малайзийският премиер Махатхир Мохамад и турският президент Тайип Ердоган. Съмитът започва днес с вечеря, давана от домакините, и приключва в събота. Пакистанският премиер Имран Хан, който заедно с Махатхир и Ердоган бе главната движеща сила зад срещата на върха, в последния момент реши да я пропусне. Някои пакистански официални лица, неназовани, защото не са оторизирани да говорят пред медиите, казаха, че Хан се е оттеглил под натиск от близкия си съюзник Саудитска Арабия. Според медийни съобщения обаче негови служители отричат това да е причина втората по големина мюсюлманска страна да не бъде представена на форума. Иранският президент Хасан Рохани и емирът на Катар шейх Тамим бин Хамид Ал Тани, чиито страни са в обтегнати отношения със Саудитска Арабия, ще участват в срещата. Обяснявайки решението си да не се включи в съмита, Саудитска Арабия каза, че това е погрешният форум за обсъждане на въпроси от важно значение за 1,75 млрд. мюсюлмани по света. Някои анализатори обаче подозират, че кралството се страхува да не се окаже в дипломатическа изолация от страна на регионалните си съперници - Иран, Катар и Турция. Саудитската държавна новинарска агенция СПА съобщи, че в телефонен разговор с Махатхир саудитският крал Салман във вторник е потвърдил, че такива въпроси трябва да се разглеждат в Организацията за ислямско сътрудничество (ОИС). Саудитски източник каза, че Рияд е бил поканен, но е заявил, че ще участва само ако срещата се проведе под егидата на ОИС. \"Те много държат на това\", каза източникът, предпочел да остане анонимен. Саудитският правителствен център не отговори на молбата на Ройтерс за коментар. Отсъствието на Саудитска Арабия, родното място на исляма, чийто крал носи титлата Пазител на двете свещени джамии в Мека и Месина, показва някои от разделенията в мюсюлманския свят. \"Проблемът е, че има блокове - каза Джеймс Дорси, старши изследовател в Училището за международни проучвания \"С.Раджаратнам\" и Близкоизточния институт в Сингапур. \"Имаме блока Саудитска Арабия-ОАЕ, блока Турция-Катар, и Пакистан по средата, който залага и на двете страни в опит да не загуби. Индонезия, страната с най-голямо мюсюлманско население в света, ще бъде представена от вицепрезидента Маруф Амин - мюсюлмански духовник, който отговаря за борбата срещу радикализацията и тероризма. Делегациите вече пристигаха в Куала Лумпур, а малайзийските организатори още не бяха в състояние да предоставят окончателен списък на участниците. От канцеларията на Махатхир казаха, че са изпратени покани на всичките 56 страни членки на ОИС, но според служители само около 20 изпращат делегации, а още по-малко ще бъдат водени от държавни глави. Защитавайки срещата, канцеларията на Махатхир излезе с декларация, че няма намерения да се създава \"нов блок, както твърдят някои критици\". \"Освен това, срещата на върха не е платформа за дискусии за религията или по религиозни въпроси, а ще се занимава конкретно със състоянието на мюсюлманската умма\", се казва в нея, като се използва арабският термин за общност. Говорейки пред Ройтерс миналата седмица, Махатхир изрази разочарование от неспособността на ОИС да създаде обединен фронт и да действа решително. В това интервю малайзийският лидер каза и че е възможно да бъдат обсъдени твърденията за репресии срещу мюсюлманите уйгури в китайската провинция Синцзян. Според Пекин лагерите, в които са настанявани уйгурите, са само \"центрове за професионално обучение\", а критици твърдят, че те са лагери за масово интерниране. /От БТА/", "date": "2019.12.18", "title": "Мюсюлмански лидери се събират Малайзия, Саудитска Арабия отсъства"}
{"url": "https://www.24chasa.bg/novini/article/7989072", "text": "Годишната инфлация в ЕС се е ускорила до 1,3 процента през ноември спрямо 1,1 на сто през октомври, а в еврозоната показателят се е повишил до 1 процент спрямо 0,7 на сто през октомври, съобщи днес европейската статистическа служба Евростат. Целевата инфлация за европейския валутен блок, определена от Европейската централна банка (ЕЦБ), е малко под 2 процента. През ноември миналата година показателят е бил съответно на равнище 2 на сто и 1,9 процента, предава БТА. В България инфлацията се е ускорила до 2,2 на сто през ноември спрямо 1,6 процента предходния месец. Преди година инфлацията в страната е била 3 процента. През октомври най-ниска е била инфлацията в Италия, Португалия (по 0,2 на сто) и Белгия (0,4 процента). Най-висок показателят е бил в Румъния (3,8 процента), Унгария (3,4 на сто), Словакия (3,2 процента) и Чехия (3 на сто). Най-голям принос за повишаването на инфлацията в еврозоната имат услугите (+0,82 процентни пункта), храните, алкохола и тютюневите изделия (+0,37 процентни пункта).", "date": "2019.12.18", "title": "Евростат: Инфлацията в ЕС, еврозоната и България се е ускорила през ноември"}
{"url": "https://www.24chasa.bg/novini/article/7989061", "text": "Две момичета от Великобритания бяха обявени за гении, след като получиха резултат 162 на теста за интелигентност на организацията Менса, пише в. \"Дейли стар\", цитиран от БТА. Коефициентът на 11-годишната Лара Джийтли и 10-годишната Фрей Манготра е по-висок от този на Айнщайн или Стивън Хокинг, за който се смята, че е 160. Лара Джийтли от Литъл Астън, близо до Бирмингам, е окуражена от учителите си да се яви на теста, които виждат огромния й потенциал. Преподавателският им инстинкт се оказва безпогрешен - само седмица преди да навърши 11 години, Лара отбелязва резултат 162 на теста Кател, според който коефициентът на интелигентност на Айнщайн и Стивън Хокинг е с два пункта по-нисък. Гениалното момиче споделя, че е загрижено за околната среда и се надява да направи изобретение, с което да подпомогне опазването й. \"Бяхме шокирани. Сега дъщеря ни е член на Менса\", казва Джес, майката на Лара Джийтли. Само на няколко километра южно от Бирмингам, в Моузли, друга ученичка - 10-годишната Фрей Манготра, успява да наподоби впечатляващия резултат на Лара. Фрей, която също като другото момиче е считана за гений от Менса, обича да чете, да играе шах и да плува. \"Това е най-високият резултат, който може да се постигне под 18-годишна възраст. Знаехме от съвсем ранна възраст, още когато беше на две или три години, че дъщеря ни е надарена. Тя схваща нещата изключително бързо, способността й да се концентрира и запаметява е забележителна. Достатъчно е да прочете или направи нещо само веднъж, за да го запомни. Благословени сме с нея\", споделя гордият баща на Фрей, д-р Кулдеп Кумар.", "date": "2019.12.18", "title": "Две момичета имат по-висок коефициент\nна интелигентност от Айнщайн"}
{"url": "https://www.24chasa.bg/novini/article/7989096", "text": "Южна Корея и САЩ не успяха днес да постигнат споразумение за приноса на Сеул за издръжка на намиращите в Южна Корея 28 500 американски войници, предаде Ройтерс. Двудневните преговори бяха последните, преди да изтече срокът на сегашното споразумение на 31 декември. Южнокорейски депутати казаха, че Вашингтон иска около 5 млрд. долара - пет пъти повече, отколкото Сеул бе приел да плати тази година. В рамките на политиката си \"Америка на първо място\", президентът на САЩ Доналд Тръмп иска от много американски съюзници, включително членките на НАТО и Япония, да плащат повече за отбрана. Той често обвинява Южна Корея, че е богата страна, която печели на гърба на американските военни сили, разположени там още от времето на Корейската война от 1950-1953 г. като гарант за нейната сигурност, съобщи БТА. Липсата на сделка може да доведе до повторение на ситуацията от миналата година, когато двете страни пак пропуснаха крайния срок, но успяха да постигнат споразумение след Нова година, което действа със задна дата. Някои американски и южнокорейски експерти обаче предупреждават, че ако не се стигне до сделка, това може да постави под въпрос бъдещето на американското военно присъствие в Южна Корея. В комюнике за приключването на днешния кръг от преговорите се казва, че чрез водените дискусии двете страни са опознали по-добре позициите си въпреки различията между тях и са решили да продължат консултациите. Следващият кръг ще бъде в САЩ през януари. Говорител на американското посолство в Сеул отказа коментар.", "date": "2019.12.18", "title": "Сеул и Вашингтон не се споразумяха за \nамериканските войници в Южна Корея"}
{"url": "https://www.24chasa.bg/novini/article/7989119", "text": "Почти 1000 деца са били реинтегрирани в семействата им в последните 2 години. За други 1300 деца социалните работници са направили така, че да не бъдат изоставени от родителите си. Тези данни обяви социалният министър Деница Сачева в кулоарите на парламента след среща с БСП за Закона за социалните услуги. Това е истинската социална работа, допълни тя. Сачева отново обяви, че подкрепя отлагането на закона с 6 месеца. Целта е да намалим напрежението в обществото, да изчистим недоразуменията, да видим какво притеснява хората, обясни министърът. Според нея в обществото се насаждат страхове и известна политическа пропаганда. Сачева обяви, че ще подкрепи инициирана от парламента дискусия за визията на България за семейните политики. Министерството също ще инициира дискусии в цялата страна и ще положи усилия да отговори на всички въпроси и притеснения. Темите, свързани с децата, не са регламентирани в този закон, той е насочен към старите хора и изоставените деца. Едва 15% от социалните услуги се извършват от неправителствени организации, но на тях им плащат общините. Законът за социалните услуги е приет без нито един глас против и въздържал се. Политическият консенсус около него е факт. Но се задават въпроси, има неясноти, хората се притесняват и това кара депутатите да бъдат склонни за отлагането му с 6 месеца, обясни Сачева. Решението ще вземе социалната комисия по-късно днес. Има много семейства на хора с увреждания и със стари хора, което също се страхуват какво ще се случи, ако законът бъде отменен, допълни още министърът.", "date": "2019.12.18", "title": "Отлагат закона за социалните услуги с 6 месеца"}
{"url": "https://www.24chasa.bg/novini/article/7989120", "text": "24,4 млн. лв. ще плати правителството на испанския строител на \"Дунав мост 2\" FCC след осъдителна присъда в Парижкия арбитраж, обяви министърът на транспорта Росен Желязков. Парите са по дело, че държавата е забавила отпускането на концесия за инертни материали при строежа на моста и така самото строителство. Според Желязков държавата не е била длъжна да отпусне тази концесия. През 2014 г. обаче вицепремиерът в кабинета на Пламен Орешарски Даниела Бобева е признала задълженията към фирмата. Но исканите тогава 11 милиона евро не са били платени. Признаването от страна на Бобева обаче е послужило като основа на осъдителната присъда, разясни Желязков. Правителството занули днес и дълговете на БДЖ и НКЖИ към държавата. Така двете компании можели да пристъпят към преструктуриране, обясни Желязков. Кабинетът е одобрил и регламентацията на електрическите тротинетки в закона за движение по пътищата през промени в този за автомобилните превози. С тях пък си ограничават възможностите за нелегални превозвачи.", "date": "2019.12.18", "title": "Държавата плаща 24,4 млн. на строителя на \"Дунав мост 2\" заради вице на Орешарски"}
{"url": "https://www.24chasa.bg/novini/article/7989145", "text": "Това обяви регионалната министърка Петя Аврамова, след като правителството одобри тарифата за толтаксите. Днес с Постановление на Министерския съвет беше приета тарифата за таксите, които се събират за преминаване и ползване на републиканската пътна мрежа, съобщи министърът на регионалното развитие и благоустройството Петя Аврамова. Тя напомни, че изискването таксуването на пътни превозни средства над 3,5 т да е чрез тол такса беше въведено с измененията и допълненията на Закона за пътищата, а до момента в тарифата липсваха текстове, които да дават възможност на Агенция „Пътна инфраструктура“ да таксува на база изминато разстояние. Министърът напомни, че винетните такси за пътни превозни средства до 3,5 тона не се променят. Приетите такси са за тежкотоварните превозни средства над 3,5 т и чрез тях се въвежда справедливият модел за таксуване на принципа който руши повече да плаща повече. Тол таксите са обвързани с екологичната категория на превозното средство и с класа на пътя, по който ще се движи – автомагистрали, първи и частично втори клас пътища. Тези тарифи са окончателните, на които се спряхме след множество разговори с превозвачите след заседанията на Обществения консултативен съвет, като направихме сериозни отстъпки от първоначалния вариант на тарифи, представен за обсъждане в Съвета, каза Петя Аврамова. Нашето мнение е, че сме направили разумните отстъпки и че тарифите, които предлагаме, са оптималният вариант, с който трябва да бъде плащано за преминаване по пътищата от републиканската мрежа на територията на България за всички превозни средства над 3,5 тона. Обхватът на тарифата включва 6050 км от общо 20 хил. километра републиканска пътна мрежа. За останалите 14 хил. км тежкотоварните превозни средства няма да дължат нито винетна, нито тол такса. Смятаме че това е оптималният вариант, каза министърът. Министърът изрази увереност, че въвеждането на тол системата ще даде възможност за акумулиране на средства, необходими за ремонт и рехабилитация на пътната мрежа. Тя напомни, че в поръчано от АПИ социологическо проучване 77% от българските граждани са отговорили, че тол системата трябва да се въведе като справедлив модел за заплащане за преминаване по републиканската пътна мрежа. В отговор на въпрос регионалният министър коментира, че проблеми за автобусните превозвачи са дългосрочните договори с общините, които не могат да бъдат променяни, и нерегламентираните превози. Мнението ни е че няма как проблеми, които не касаят таксите за преминаване по републиканската пътна мрежа, да се решават чрез въвеждане на тол такси, посочи тя и допълни, че решението им трябва да бъде намерено в други нормативни документи. Възможен вариант е ако въвеждането им се приеме като форсмажорно обстоятелство по Закона за обществените поръчки, така че да се анексират дългосрочните договорите, които имат за извършване на превози, както и да се предприемат действия за ограничаване на нерегламентираните превози. Министърът напомни, че според решението на Народното събрание тол системата трябва да бъде въведена до 1 март 2020 г. Работим по нейното въвеждане, стартирахме тестове в реално време с бордови устройства, монтирани на тежкотоварни автомобили, така че да проследим действията на цялата система в техническо отношение. Очакваме нотификация от ЕК на доклада за въвеждането на системата. Движим се в график и до първи март тол системата в България ще бъде въведена. Това е една сериозна система, която се надявам плавно и без много трусове да стартира в България, коментира тя. Първи март е крайният срок. В момента, в който имаме 100-процентова готовност да въведем тол системата, ще докладваме и ще пристъпим към реалното й въвеждане, заяви министърът.                                                                                                                                                                                                                                                                                                                                ", "date": "2019.12.18", "title": "Камиони и автобуси карат безплатно по 14 000 километра пътища (Обновена)"}
{"url": "https://www.24chasa.bg/novini/article/7934014", "text": " телефон, таблет или компютър. Седмичниците са готови за четене в електронен формат по същото време в деня, в който започва разпространението на печатното издание. Всеки може да чете електронния вестник \"24 часа\" чрез стандартен браузър, както и да прелиства страниците му - почти като на хартия. Гласувайте в анкетата: ", "date": "2019.12.18", "title": "Как лесно да четем вестник \"24 часа\" на телефона и компютъра си"}
{"url": "https://www.24chasa.bg/novini/article/7989194", "text": "Европейската комисия е приела на вчерашното си заседание в Страсбург решение да спре одобрените неокончателно промени в правилата за международните пътни превози. Това съобщава тази сутрин изданието \"Политико\", като отбелязва, че решението все още не е представено официално. Причината комисията да приеме подобно решение е, че новите правила, както бяха договорени преди седмица в среднощно закрито заседание, не помагат, а биха попречили за опазването на околната среда. ЕК си постави като основна цел в следващите пет години да защити природата, а новите правила предвиждат допълнително излишно движение на дизеловите камиони по европейските пътища. \"Политико\" отчита, че това е първият зрелищен сблъсък между новите ръководства на институциите на ЕС, а полза в случая имат противниците на промените - България, Румъния, Полша, Унгария, Латвия, Литва, предава БТА. На пресконференция по този повод зам.-председателят на ЕК Валдис Домбровскис уточни, че приетите промени ще доведат до замърсяване, задръствания и не отговарят на виждането за развитието на товарните превози. По неговите думи ЕК ще предприеме оценка на въздействието на решенията за връщане на камионите и техните водачи в страните на регистрация. Докато тази оценка не бъде готова, новото законодателство няма да влезе в сила, каза Домбровскис. Говорител на ЕК днес уточни, че засега не може да се предвиди колко време ще продължи оценката за въздействието. По неговите думи подготвените промени в правилата за превозвачите трябва да отговарят на усилията за опазване на природата, както и на изискванията за работата на единния пазар. Говорителят отбеляза, че някои от приетите промени не отговорят на законопроекта, внесен първоначално от комисията.", "date": "2019.12.18", "title": "Еврокомисията спря пакета \"Мобилност\""}
{"url": "https://www.24chasa.bg/novini/article/7989067", "text": "Момиченце на пет години, преоблечено като ангел на представление за Рождество, показва среден пръст в продължение на 20 минути. Със сигурност това не е било предвидено в модерната версия на театралната постановка. Също така малката Ела от английското графство Ексес не е искала да оскърби училището, в което ходи. Въпреки това средният й пръст е останал видим за публиката за около половин част и момичето се превърна в тайствената, но смущаваща звезда на сцената. Това пише Bild.de. Майката на детето - Карла Бовингдън каза пред Kennedy News: \"Беше смешно, защото тя не знаеше какво прави\". „Тя винаги ми показва дори малкото си нараняване, което получи. По принцип в този момент тя се опитваше да ми покаже какво се случило в залата. С мотото \"Виж, мамо!“. Нищо кой знае какво не се е сучило: Ела имало;а миниатюрно нараняване на нокътя. Междувременно тя е държала двата си пръста нагоре, за да види дали нокътят на другия й пръст също е счупен. След представлението майка й публикува във фейсбук снимка със средния пръст - и това предизвика много смях. След това момичето недоумя: „Не знам какво е смешното“. Малката Ела или е страшно добра актриса, или майка й е права: \"Тя наистина е много жизнераджстна и сладка. Обича хубавите дрехи. И да играе ангел, е перфектно за нея. При второто представление за Рождество не е имало подобни инциденти.", "date": "2019.12.18", "title": "Петгодишна показва среден пръст на представление за Рождество"}
{"url": "https://www.24chasa.bg/novini/article/7989221", "text": "Иван Гешев ще създаде консултативен съвет към главния прокурор. Това съобщи той, след като положи клетва днес. В съвета ще бъдат поканени изтъкнати юристи. Очаква се да започне да функционира в началото на следващата година. \"Разговарям с различни колеги, когато съм готов, ще обявя екипа си\", каза още Гешев. Броят на заместниците му щял да остане същия, както досега. Неговите очаквания били, че предстои най-тежкия мандат от всички, защото \"такава е ситуацията\". \"На първо място държавата е стигнала предела, на който да отговори на очакванията на гражданите за справедливост. А от другата страна, заради добрата кондиция на прокуратурата, сме подложени на сериозни атаки от различни хора, които са засегнати. Притесняват се от закона и се опитват да дестабилизират прокуратурата\", коментира той. По отношение на започналите консултации при президента Румен Радев за промяна в конституцията, Гешев уточни, че не вижда дискусия. \"Виждам политически заявки. Когато иницираш дебат, трябва да има тема, а не да го иницираш, за да изясниш какъв е проблема и дали има проблем. Когато стане ясна темата, ще кажа моето мнение, а съм сигурен, че и прокуратурата ще каже своето\", добави Гешев. \"Ако консултациите и дебатите са насочени за доброто на прокуратурата и доброто на българските граждани, трябва да бъде приветствано. Ако консултациите, разговорите, дебатите, нямам предвид само това, което започна при президента, а целия дебат, е насочен, за да се създаде платформа за някаква дискусия, която ще обслужи идващи политически проекти или идващи избори, е безполезно упражнение\". Така бившият главен прокурор Сотир Цацаров коментира темата. Той започва като председател на антикорупционната  комисия в петък. ", "date": "2019.12.18", "title": "Гешев създава консултативен съвет към главния прокурор"}
{"url": "https://www.24chasa.bg/novini/article/7989229", "text": "\"Дженеръл Дайнамикс\" и \"Патрия\" са подали реални оферти за бойните машини на българската армия, съобщи вицепремиерът Красимир Каракачанов, след като награди най-добрите армейски спортисти. Германската фирма е поискала да се направи проект, какъвто има в Румъния, а френската - директни преговори между правителствата. \"Това можеше да стане преди парламентът да гласува процедурата. След като парламентът я е гласувал, ние продължаваме по нея. Ако депутатите решат нещо друго в по-късен момент, ще изпълняваме него, но към този момент положението е такова\", обясни военният министър. Изпратени са допълнителни въпроси до двете фирми, на които трябва да отговоря до петък, след което ще се продължи процедурата. По време на церемонията Красимир Каракачанов поръча и лейтанантски пагони на боксьора ни Кубрат Пулев, който става офицер от резерва.", "date": "2019.12.18", "title": "\"Дженеръл Дайнамикс\" и \"Патрия\" с оферти за бойните машини на армията"}
{"url": "https://www.24chasa.bg/novini/article/7988419", "text": "Гърция се \"бронира\" срещу ескалиращите турски провокации, като увеличава сдържащите си способности и боеспособността на въоръжените си сили, коментира гръцката телевизия Скай, цитирана от БТА. Тези планове  1. Закупуване или наемане на многоцелеви безпилотни летателни апарати (UAV). Става дума първоначално за два или три такива апарата, които ще могат да носят въоръжение и да наблюдават морските пространства, като предават картина в реално време до оперативните центрове. В парламента гръцкият министър на отбраната Никос Панайотопулос каза, че министерството му е в контакт със Солунския университет \"Аристотел\" и се очаква това сътрудничество скоро да доведе до производство на гръцки безпилотни летателни апарати. Преподаватели и студенти от университета вече са произвели 3-4 прототипа, а още един прототип ще бъде изпитан през лятото в Тесалия. 2. Закупуване на по-малки дронове за военноморските сили (MQ-8 B). Такива дронове вече се използват във ВМС на САЩ. 3. Модернизация на 85 изтребителя Ф-16 до последната модификация Block 70/72, които ще придобият сравними възможности със свръхмодерните Ф-35 без стелт способностите им. 4. Закупуване на нови модерни фрегати като френските Belh@ra. Разговорите са в напреднал стадий.", "date": "2019.12.18", "title": "Гърция се \"бронира\" срещу ескалиращите турски провокации"}
{"url": "https://www.24chasa.bg/novini/article/7988460", "text": "Специализираната прокуратура ще разследва, ние ще съдействаме в максимална степен, за да може да получи всичката информация, която е необходима. Това каза пред журналисти в парламента министърът на околната среда и водите Нено Димов във връзка с водната криза в Перник. Миналата седмица районната прокуратура в Перник насочи разследването към Специализираната прокуратура в София, тъй като има достатъчно доказателства за образуване на досъдебно производство за безстопанственост срещу министъра на околната среда и водите и министъра на регионалното развитие и благоустройството, предаде БТА.", "date": "2019.12.18", "title": "Нено Димов: Ще съдействаме при разследването на водната криза в Перник"}
{"url": "https://www.24chasa.bg/novini/article/7988506", "text": "Полицията откри тялото на сина на адвокат Весела Дешева. Петнайсетгодишното момче беше в неизвестност от няколко дни. От МВР съобщиха, че вчера около 13 часа в близост до ТЕЦ София е намерено тялото му. По детето не са открити следи от насилие.                                                                                                                                                                                                                                                                                                                                ", "date": "2019.12.18", "title": "Полицията откри тялото на сина на\nадвокат"}
{"url": "https://www.24chasa.bg/novini/article/7988443", "text": "\"Знам, че мандатът ще е труден и тежък, но предстои да отговоря на очакванията на българските граждани за повече справедливост. Прокуратурата ще се отвори за хората.\" Това обеща Иван Гешев в първата си реч като главен прокурор в зала \"Тържествена\" на Съдебната палата. Той благодари на колегите си прокурори, защото те показали, че са екип. \"Аз съм главен прокурор благодарение на тези хора и ще се справим с това, което предстои\", обяви Гешев. Той перифразира и думи на Ейбрахам Линкълн, че \"може да вървим бавно, но никога не вървим назад\" и добави, че \"дела трябват, а не думи\". Гешев поздрави и бившите главни прокурори, които присъстваха на тържествената церемония, защото според него бивши главни прокурори нямало. Преди него говори Сотир Цацаров. \"Убеден съм, че прокуратурата ще остане в съдебната власт\", обяви той от трибуната и благодари на колегите си за енергията и спечелените битки. Цацаров обаче уточни, че може би трябва да благодари и на онези в политиката и съдебната власт, които през последните 7 години са атакували прокуратурата. \"Те така и не разбраха, че атаките им ни направиха по-силни. Лесен мандат имат само хора, които не правят нищо\", обяви бившият вече главен прокурор. Извън залата Цацаров съобщи, че започва работа в Антикорупционната комисия в петък. \"Просто ще отида на работа\", уточни той. Тържествената церемония по полагането на клетва продължи около 30 минути в препълнената зала. В нея дойдоха председателят на парламента Цвета Караянчева, конституционни съдии, членовете на Висшия съдебен съвет, вътрешният министър Младен Маринов и правосъдният Данаил Кирилов, почти цялото ръководство на вътрешното министерство, шефовете на служби, президентството бе представено от проф. Емилия Друмева и Пламен Узунов, председателят на Върховния административен съд Георги Чолаков и на Софийския градски съд Алексей Трифонов. На церемонията бяха и бившите главни прокурори Никола Филчев и Васил Мръчков.", "date": "2019.12.18", "title": "Гешев очаква труден мандат, но обеща повече справедливост за хората (Снимки)"}
{"url": "https://www.24chasa.bg/novini/article/7988516", "text": "\"Макар да е стъпка в правилната посока, инициативата на Европейската комисия не може да се смята за сериозен ангажимент за справяне с драматичното намаляване на дивите и домашните опрашители. Европейската комисия трябва да мисли в по-дълъг хоризонт от бизнеса, който очаква бърза ликвидност и няма сам да се откаже от пестицидите. За това е нужна воля.\" Това заяви Иво Христов, член на Групата на Прогресивния алианс на социалистите и демократите в ЕП, в свое изказване в пленарна зала в Страсбург. По време на последното за тази година заседание на Европейския парламент бе разисквана представената през юни 2018 г. от Европейската комисия Инициатива на ЕС за защита на опрашителите. Резолюция, подготвена от Комисията по околна среда на ЕП на 3 декември, определи предлаганите мерки като недостатъчни за справяне с причините за проблема, които са свързани с измененията в климата, интензивното земеделие и загубата на естествени местообитания. Документът призовава за предприемането на мерки от страна на ЕС срещу намаляването на броя на дивите опрашители. \"През последните години в моята страна - България - имаше десетки случаи на отравяне на пчели. Много пчелари загубиха пчелите и поминъка си, често заради пръскане с вредни хербициди и пестициди. И това е само сметката за домашните пчели, върху които имаме наблюдения. Какъв е ефектът върху всички други опрашители, можем само да гадаем. Още не знаем какъв ефект ще окаже и 5G технологията, а учените предупреждават, че тя ще има ефект върху опрашителите\", каза още българският евродепутат. Според Иво Христов, ако не бъде поет действен, реален финансов и политически ангажимент от страна на Комисията към пчелари и научни специалисти, съдбата на тази инициатива ще бъде доста сходна с насоките на Европейския орган по безопасност на храните от 2013 г. - за намаляване на употребата на пестициди, които вредят на пчелите. \"Шест години по-късно все още сме много по-близо до старта, отколкото до някакъв положителен резултат\", смята Христов. Въпреки че съществуват достатъчно доказателства за проблемите, с които се сблъскват пчелите и другите насекоми, все още има много неясноти и мащабът на проблема е неизвестен. За да бъдат събрани повече данни, е необходимо отделянето на повече средства за изследвания и наблюдение на видовете опрашители в ЕС. Друга важна посока е разработването на нови видове пестициди, които са безвредни за пчелите и другите полезни насекоми. Проучване показа, че през последните десетилетия в някои европейски региони летящите насекоми са намалели с над 75%.", "date": "2019.12.18", "title": "Иво Христов: Европейската комисия да забрани вредните пестициди"}
{"url": "https://www.24chasa.bg/novini/article/7988548", "text": "Средната възраст на работещото население в Китай (включително и студентите) за периода 1985 г. – 2017 г. се е увеличила от 32,2 на 37,8 години, сочат данните от Китайския доклад за човешкия капитал - 2019 г. Той е дело на Китайския център за изследвания на човешкия капитал и пазара на труда към Централния университет по финанси и икономика. Според доклада през 2017 г. петте провинции с най-висока работна възраст са били Ляонин, Дзилин, Хейлундзян, Чунцин и Хунан, предава  . Човешкият капитал е източник на технологични иновации и икономически растеж, важен двигател за устойчивото икономическо и социално развитие и важна гаранция за намаляване на бедността и неравенството, се казва в доклада. Общият човешки капитал на Китай за 2017 г. се оценява на 1,934 трилиона юана (около 276 трилиона щатски долара), от които 1,587 трилиона юана в градските райони и 347 трилиона юана в селските, отбелязва докладът. От 1985 г. до 2017 г. общият човешки капитал на Китай се е увеличил 10,37 пъти, със среден годишен темп на растеж от 7,58%. През последните десет години средният годишен ръст е бил 7,34%, където общият човешки капитал в градовете заема 8,48%, а в селските райони 3,66%.", "date": "2019.12.18", "title": "Средната възраст на работната сила в Китай достигна 37,8 години"}
{"url": "https://www.24chasa.bg/novini/article/7988573", "text": "Американски астрономи наблюдаваха загадъчни ултравиолетови сияния на Марс, които позволиха да се разкрие как на повърхността и в атмосферата на Червената планета изчезва огромно количество вода, съобщи Сайънс алърт. Те анализирали данни, събрани от сондата \"Мейвън\" на НАСА. Оказало се, че сияния има в 14-80 процента от общото време на дневните наблюдения. Броят на сиянията се увеличава с доближаването на планетата по елиптична орбита към Слънцето. По-рано се смяташе, че този феномен е относително рядък на Червената планета, предава БТА. Ултравиолетови или протонни полярни сияния възникват, когато слънчевият вятър се сблъсква с водородни облаци около Марс. Водородните йони с положителен заряд отнемат електрони, изпускайки ултравиолетово лъчение. При това водородният облак се формира за сметка на загубата на вода на планетата. Увеличената температура на марсианската атмосфера през лятото става причина водните пари да се издигнат на по-голяма височина, където се разлагат на водород и кислород под въздействието на ултравиолетовите лъчи. По думите на учените, наблюдаването на протонно сияние дава възможност да се проследят загубите на вода и взаимодействието на слънчевите лъчи с горните слоеве на марсианската атмосфера.", "date": "2019.12.18", "title": "Загадъчни ултравиолетови сияния карат водата на Марс да изчезва"}
{"url": "https://www.24chasa.bg/novini/article/7988580", "text": "Работодателите и синдикатите предлагат на правителството да се подпише национално тристранно споразумение за реформи през следващата година в четири направления - бизнес среда и икономика; енергетика; демография, образование, пазар на труда и трудова миграция; социални въпроси. Това съобщи председателят на Управителния съвет /УС/ на Асоциация на индустриалния капитал в България /АИКБ/ Васил Велев пред журналисти в Министерския съвет след среща в тристранен формат между председателите на работодателските организации и на синдикатите с премиера Бойко Борисов. На срещата са участвали вицепремиерът Томислав Дончев и министърът на финансите Владислав Горанов, предава БТА. Васил Велев уточни, че на срещата днес се е дискутирало за т. нар. \"Зелена сделка\", която е била оповестена от ЕС. По тази тема е била обсъждана необходимостта България да се включи в програмата \"Въглищни региони в преход\", както и в Механизма за капацитети, който да бъде изработен и нотифициран, за да може в него да участват трите централи от Маришкия басейн. Председателят на УС на АИКБ добави, че на срещата са били обсъждани и предложенията на работодателите за поетапното либерализиране на пазара на електроенергия за бита. Другата тема, по която е било говорено, е била за недостига на човешки ресурси и необходимостта от програма за интегриране на гражданите с български произход от трети страни. Обсъждано е било и възможността за облекчаване на трудовата миграция, информира още Велев. \"Амбициозната цел е до края на януари да имаме съгласувано и подписано такова споразумение. То визира над 40 мерки и програми за реформи в тези области\", заяви Васил Велев. По думите му въпросът за болничните е една от 40-те теми и не е най-важната. По нея работодателите се надяват да постигнат споразумение за комплекс от мерки, които да ограничат злоупотребите.", "date": "2019.12.18", "title": "Синдикатите предлагат тристранно споразумение за реформи на правителството"}
{"url": "https://www.24chasa.bg/novini/article/7988584", "text": "Турските проправителствени издания, сред които в.\"Тюркийе\", в.\"Йени шафак\", в.\"Стар\" и други, открояват на първа страница острите критики към Запада, отправени от турския президент Реджеп Тайип Ердоган в изказване на първия Глобален форум за бежанците в Женева. Вестник \"Йени шафак\" посочва, че в изказването си Ердоган е заявил, че в продължение на 9 години Турция сама носи бремето на бежанците, а Западът гледа на въпроса само през призмата на сигурността и интереса. Изданието извежда в заглавие предупреждението на Ердоган, че \"Оградите от бодлива тел няма да предпазят Европа\" от бежанския поток. Вестник \"Тюркийе\" пише, че на форума Ердоган е обвинил открито Запада, че остава наблюдател на драмата в Сирия, посочва БТА. \"Ако от умиращите деца течеше петрол вместо кръв, светът веднага щеше да се намеси. Усилията, полагани за защита на /петролните/ кладенци, бяха спестени за бягащите от бомбите деца\", е заявил Ердоган, цитиран от в.\"Тюркийе\". Вестник \"Акшам\" се спира на думите на Ердоган, че Турция е похарчила за бежанците от бюджета си над 40 милиарда долара, а получената отвън помощ е много ограничена. Когато кажем да ни окажат подкрепа за възстановяването на Сирия, световните сили само се усмихват, е посочил още турският президент. Вестник \"Йени шафак\" пише, че Ердоган е отправил послание, че бежанският проблем няма да може да се реши само с усилията на няколко страни, оказващи гостоприемство на тези хора, а за това е необходимо да се предприемат стъпки на глобално равнище. Вестник \"Стар\" помества реакция на турското външно министерство на приетия от американския Сенат бюджет за отбрана за 2020 г., в който се предвижда налагане на санкции на Турция във връзка с покупката на руски системи С-400 и санкции срещу проекта \"Турски поток\" и се забранява предаването на Анкара на изтребители Ф-35. В съобщение на министерството се посочва, че приетият текст съдържа враждебни елементи спрямо Турция. Никой не трябва да се съмнява, че ние ще вземем необходимите мерки по отношение на тези ограничения срещу нашата страна, се отбелязва в съобщението. Езикът на омраза в никакъв случай няма да може да ни накара да се откажем да предприемем необходимите стъпки за националната сигурност на Турция, се изтъква в съобщението. Вестник \"Йени шафак\" цитира лидера на Партията на националистическото действие Девлет Бахчели, който е призовал за решимост за изпращане на турски войници в Либия, ако има нужда за това. Той е посочил, че това е въпрос на оцеляване и че ПНД ще подкрепи подобна стъпка. Анкара ще може да изпрати свои военни в Либия, ако меморандумът за военно сътрудничество, подписан между Турция и либийското правителство на националното съгласие на Файез ел Сарадж, бъде одобрен от парламента и от президента Ердоган. Споразумението между Турция и Либия за военно сътрудничество бе прието в понеделник от комисията по външни работи на турския парламент с гласовете на управляващата Партия на справедливостта и развитието и на Партията на националистическото действие, докато депутатите от Народнорепубликанската партия, от \"Добра партия\" и от прокюрдската Демократична партия на народите гласуваха против.", "date": "2019.12.18", "title": "Ердоган: Ако от умиращите деца течеше петрол, светът щеше да се намеси"}
{"url": "https://www.24chasa.bg/novini/article/7988588", "text": "Представители на Българската болнична асоциация /ББА/, на Сдружението на общинските болници, на Националното сдружение на областните болници за активно лечение, на Асоциацията на университетските болници и на Националното сдружение на частните болници са изпратили общо писмо до премиера Бойко Борисов, в което го канят на среща-разговор, съобщиха от ББА. В писмото от организациите заявяват, че не трябва да се противопоставят лекари и медицински сестри, тъй като \"никой не печели от конфликт на медицински специалисти, които трябва да работят в екип за здравето на пациентите\". Болничните организации са се обединили около тезата, че да се кредитират с доверие думите на група протестиращи, без оценка на фактите и действителността, не само дискредитира всички лечебни заведения в страната, но уврежда доверието в цялата здравна система. Поредните внушения за пороци в дейността на целия сектор \"Здравеопазване\" накараха представителите на всички болници да заявят, че не подкрепят представената информация за \"далавери\" и \"злоупотреби с разпределение на заплати и болнични, схеми за източване на пари\", \"подправяне на документи\" и \"фалшифициране на клинични пътеки\", посочват още от ББА. От организациите изразяват готовността си по време на срещата да представят предложенията си за реформа в здравеопазването.", "date": "2019.12.18", "title": "Болничните асоциации поканиха Борисов на разговор"}
{"url": "https://www.24chasa.bg/novini/article/7988627", "text": "Гръцката полиция е извършила тази сутрин операция за освобождаване на три окупирани сгради в централния атински квартал Кукаки, при която са били арестувани десет души - осем обитатели на сградите и двама жители на квартала, съобщи телевизия Скай, цитирана от БТА. През последните месеци полицията често щурмува сгради в централната част на столицата, в които са се настанили мигранти, скитници или крайнолеви екстремисти. При влизането им в две от сградите полицаите са били атакувани от обитателите им с пожарогасители и камъни. Силите на реда са отговорили със сълзотворен газ и зашеметяващи гранати, след което са разбили вратите и са задържали установените вътре лица. Двамата жители на квартала, баща и син, също са задържани за оказване на съпротива на полицията.", "date": "2019.12.18", "title": "Гръцката полиция освободи три окупирани сгради в Атина"}
{"url": "https://www.24chasa.bg/novini/article/7988604", "text": "29 784 водачи са проверени хода на операция по линия на TISPOL. 355 са установените нарушения. 286 от тях са на шофьори, употребили алкохол и 69 - на водачи, управлявали МПС след употреба на наркотични вещества и/или техните аналози. Това съобщиха от пресцентъра на МВР. Специализираната операция, която е част от календара на Европейската мрежа на службите на Пътна полиция – TISPOL, се проведе от 9 до 15 декември. Акцията бе насочена към недопускане на управление след употреба на алкохол и наркотични вещества на шофьори на моторни превозни средства. По време на проверките пътните полицаи са извършвали контрол и за наличието на задължителна застраховка “Гражданска отговорност” на автомобилистите. Установени са 408 нарушения. Връчени са 4 490 електронни фиша на водачи и 279 фиша на пътници. Отнети са 676 свидетелства за управления на МПС на шофьори, неплатили наложени глоби. В хода на проверките са установени още 23 случая на притежаване на наркотични вещества и техните аналози, 3-ма нелегални мигранти, установени са 10 издирвани лица.", "date": "2019.12.18", "title": "TISPOL откри 10 издирвани лица, взе книжките на 676 шофьори"}
{"url": "https://www.24chasa.bg/novini/article/7988626", "text": "За първи път от десетилетие в Хонконг е отменена прочутата новогодишна заря, съобщи хонконгската агенция по туризма, цитирана от Ройтерс. Причината е, че заради продължаващите повече от шест месеца протести са възникнали опасения за сигурността. Фойерверките обикновено привличат хиляди местни жители и туристи на живописното пристанище \"Виктория\", а обратното броене се излъчва по целия свят, предава БТА. Породени от спорния и вече изтеглен закон за екстрадицията, продължаващите протести в бившата британска колония засегнаха туризма и търговията на дребно. Няколко значими културни и спортни събития бяха отменени през последните месеци. Зарята ще бъде заменена от \"Симфония от светлини\" - мултимедийно светлинно шоу, включващо прожекции върху фасадите на най-високите небостъргачи в полунощ, съобщиха служители в туризма. Фасадата на крайбрежния Хонконгски конгресен и изложбен център ще бъде превърната в огромен часовник, отброяващ времето до настъпването на Новата година. Малки пиротехнически фойерверки ще бъдат изстреляни от покривите на съседните сгради. Агенцията по туризма отдава голямо значение на обществената сигурност на всички обществени прояви, които организира, заяви ведомството. \"Имайки предвид настоящата ситуация в Хонконг, решихме да прибегнем до нов формат на тържествата\", съобщи ха от ведомството.", "date": "2019.12.18", "title": "Отмениха новогодишната заря в Хонконг на\nфона на опасения за сигурността"}
{"url": "https://www.24chasa.bg/novini/article/7988704", "text": "Патриотите внесоха предложение за изменение на Наказанията кодекс, като се увеличат наказанията срещу посегателства над медицински лица - лекари, сестри и фелдшери. Предложенията са наказанието за тежка телесна повреда да стане 7 г. затвор вместо досегашните 5 г., а леката телесна повреда да стане 5 г., вместо сегашните 3 г. затвор, предава БТА. 80% от медиците са ставали жертва на насилие. За 2018 г. над 400 случая на посегателства, а за 2019 г. статистиката дава, че са се повишили случаите, каза Валери Симеонов от кулоарите на парламента. Симеонов даде пример за нападения над лекари, фелдшери и мед. сестри. На 29 ноември пациент в УМБАЛ \"Св. Анна\" в София удря души медицински лица, каза лидерът на патриотите. Предлагаме тези промени в закона, защото случаите зачестяват и за съжаление се задава весела Коледа и щастлива Нова година. Дядо Мраз, Снежанка малак идват с бокс и със бухалка, обясни в стихотворна форма проблемът с насилието над медицински лица Симеонов.", "date": "2019.12.18", "title": "Патриотите предлагат увеличаване на наказанията за посегателства над медицински лица"}
{"url": "https://www.24chasa.bg/novini/article/7988717", "text": "Европейският орбитален телескоп \"Хеопс\" за изследване на екзопланети беше изстрелян от космодрума Куру във Френска Гвиана с руска ракета-носител \"Союз\", съобщиха Франс прес и Асошиейтед прес. Успешното изстрелване беше осъществено 24 часа след като стартът беше отложен заради софтуерен проблем в горната степен на ракетата. След около четири часа и половина се очаква телескопът и четирите спътника, които бяха изстреляни заедно с него, да се отделят. Европейската космическа агенция (ЕКА) отбелязва, че \"Хеопс\" е първият по рода си телескоп не за търсене, а за детайлно изучаване на стотици от около 4000-те хиляди открити досега екзопланети, предава БТА. Наречен \"Хеопс\" (CHEOPS - Characterising Exoplanet Satellite), 300-килограмовият апарат на стойност 50 милиона евро ще се позиционира на около 700 километра над Земята, като основният му инструмент ще бъде насочен към нощната страна на планетата, за да не пречи слънчевата светлина на гледката му към космоса. Оборудван с една камера, \"Хеопс\" ще се взира в звездите, около които вече е известно, че орбитират екзопланети. Чрез транзитния метод астрономите ще се опитат да определят големината и да изследват атмосферите им, получавайки важна информация за формирането и еволюцията на разнообразни светове извън Слънчевата система. Астрономите откриват първата екзопланета - 51 Пегас b, преди 24 години с помощта на наземни телескопи. Оттогава е даден старт на няколко мисии, чиято цел е да откриват повече нови светове, сред които на \"пенсионирания\" миналата година космически телескоп \"Кеплер\" и на изстреляния през април 2018 г. TESS (Transiting Exoplanet Survey Satellite). \"Хеопс\" се явява първият космически телескоп, проектиран не да търси, а да изучава вече известни екзопланети. Сред обектите на наблюдението му ще бъдат разнообразни светове извън Слънчевата система - от мини-нептуни с размери близки до земните до ледени и газови гиганти, обяснява Дейвид Ерънрайх от университета на Женева, Швейцария.", "date": "2019.12.18", "title": "Изстреляха орбиталния телескоп \"Хеопс\" от космодрума Куру"}
{"url": "https://www.24chasa.bg/novini/article/7988658", "text": "Правителството не знае колко фирми какво количество боклуци внасят, посочи в обръщение Корнелия Нинова, председател на БСП. То е публикувано на стената й във фейсбук. Поводът бе недоволството на местните хора от плановете за разширяване на съществуващия цех за преработване на отпадъци. В заявеното намерение се цели да се ползва питейна вода, а отпадната ще се излива в реката. Според хората това създава опасност както за качеството, така и за количеството на водата. Уважаеми господин министър, Дами и господа народни представители, Какво разбрахме от отговорите на министъра на околната среда и водите? По конкретния случай – за боклука от Италия, за който италианската преса писа, че е схема на италианската мафия и че е предназначен за България. Отговорът на българското правителство е: „ МОСВ не е давало разрешение и италианците не са ни уведомили“. Господин министър, Вие не попитахте ли италианската страна след като прочетохте тази тревожна информация? Вярно ли е, че това количество е предназначено за България, кой от италианска страна стои зад това, кой от българска страна чака този боклук и какво можете да направят службите на двете държави, за да пресечете този канал за зариване на България с нерегламентирани боклуци. Не, българското правителството и българското министерство не са проявили никаква инициатива - ще се размине, никой няма да чуе и ще се потулят нещата. Второто, което разбрахме - българското правителство и министърът не знаят на колко фирми са дали разрешително да внасят боклуци, какво количество са разрешили и къде се намира то. Говорим за официални данни. Тъй като министърът ни информира, че има регламент да не надвишаваме ? от капацитета на България при вноса на такива отпадъци и че това всичко минава през неговите ръце. В същия момент ни казва: „Не знам на колко фирми съм разписал, какво количество съм разрешил и не знам къде се намира този боклук в България“. Вие, уважаеми колеги, благодарите на министъра за „свършената работа“ – това сериозно ли го правите? На трето място – контролът. Какво разбрахме от министъра? Отново пълен административен хаос в контрола. Митниците отговарят на границите, МВР отговаря вътре в страната, РИОСВ отговаря за сметища. Тоест никакъв контрол. Министерството издава решение само по документи и очевидно тук е проблемът – по документи влизат суровини за рециклиране и производство, министерството си гледа документите – всичко е „наред“, разписва, пуска и няма никакъв контрол вместо тази суровина какво влиза. А очевидно влизат отпадъци. И си прехвърлят отново отговорността от институция на институция. Ние бяхме вчера на едно такова място - с една италианска фабрика за суровини, която трябва да преработва до пластмасови продукти. Този италиански инвеститор иска да ползва водохранилището на селото, което е за питейна вода, да измива този отпадък и от това измиване, да пусне водата в реката на село Яворец. Как ви изглежда това? Като сериозно инвестиционно намерение или превръщането на България в сметище за всякакви боклуци, в терен на икономически интереси и много пари. Много пари, за сметка на здравето на българските граждани. Искаме чиста вода, чист въздух, чиста земя и храна. Изискваме незабавни мерки – не общи приказки, каквито чухме днес тук. Изводът ни е – нямате информация или я криете, няма контрол върху целия този процес. Някой изкарва много пари от това, а българският народ се трови. Това не може да продължава така. Ние ще продължим с темата, ще внесем проект за решения, които правителството трябва да изпълнява. Те ще бъдат с една цел- спасяване на природата на България, запазването на здравето на българина, гарантиране на всички чиста вода, храна, земя и опазване на хубавата ни България - от това да я превърнете в сметището на света.", "date": "2019.12.18", "title": "Нинова: Искаме гаранции за чиста вода, храна и земя"}
{"url": "https://www.24chasa.bg/novini/article/7988714", "text": "Планинската спасителна служба (ПСС) издирва изчезнал мъж в района на Беклемето в Стара планина. Това съобщиха от ПСС към Българския червен кръст . В акцията участват два отряда - от ловешкия отряд участват петима човека и девет човека от Троян, уточняват от Не беше открит мъжът до четири часа сутринта и акцията беше прекратена. Сега отново са на терен четирима човека от Ловеч и шестима човека от Троян. По време на издирването вчера е имало хора от полицията и от пожарна безопасност. ПСС нямат информация какво е състоянието на човека. Според тях се касае за свада с групата, с която се е движил с автомобил. В един момент мъжът решава, че ще тръгне да бяга в тъмнината. Знае се от къде е тръгнал, но придружаващите го хора не са имали обхват. Намерили са място и са се обадили на ПСС в Троян и на 112. На този етап не е криминален случай, а по-скоро битова свада.", "date": "2019.12.18", "title": "Издирват изчезнал мъж в района на Беклемето, избягал от групата"}
{"url": "https://www.24chasa.bg/novini/article/7988754", "text": "За 2020 г. за местата за настаняване до 20 стаи, регистрирани по Закона за туризма, се прилага размерът на патентния данък, определен в границите от 25 до 250 лв. за стая, по реда на Закона за местните данъци и такси, реши парламентът. Народното събрание прие на второ четене промени в Данъчно-осигурителния процесуален кодекс /ДОПК/, с които се изменя и Законът за местните данъци и такси. За места за настаняване с не повече от 20 стаи, категоризирани с една или две звезди, или регистрирани по Закона за туризма - данъкът се определя за стая според местонахождението на обекта: от 25 до 250 лв., записаха депутатите. Общинският съвет определя с наредба размера на данъците при условията, по реда и в границите, определени от закона, предаде БТА. При приемането на Бюджет 2020 депутатите решиха, че онлайн платформи като Booking и Airbnb се задължават да предлагат \"категоризирани\" или \"регистрирани\" обекти за краткосрочно настаняване. Регистрацията на местата за временно настаняване ще се извършва от кметовете на общини или от оправомощени от тях длъжностни лица. Онлайн платформите ще бъдат спирани, ако предлагат некатегоризирани или нерегистрирани места за настаняване.", "date": "2019.12.18", "title": "Тези с до 20 стаи ще плащат патентен данък от 25 до 250 лв. за стая"}
{"url": "https://www.24chasa.bg/novini/article/7988732", "text": "Делът на незаконните цигари на българския пазар е паднал с 2 процентни пункта и през третото тримесечие на 2019 година е 3,3%. Това показват данните от проучването на пазара на инициативата \"Срещу незаконната търговия\". На представянето на данните присъстват министърът на вътрешните работи Младен Маринов, шефът на \"Митниците\" Георги Костов и др. Постигнатото в България ниво на незаконната търговия с цигари е най-ниското в ЕС, показват данните. Сред градовете, в които делът на незаконните цигари е по-висок от  средния, са Плевен със 7,1%, Перник - с 6,6%, Хасково - с 6% и други. В два града делът на незаконните цигари е нулев - Габрово и Ямбол.", "date": "2019.12.18", "title": "Делът на незаконните цигари у нас падна до 3,3% -  най-ниското ниво в ЕС"}
{"url": "https://www.24chasa.bg/novini/article/7988625", "text": "Мобилното приложение за стрийминг на филми „Smart Cinema\" във вторник пусна своя версия за хората със зрителни проблеми, предава  . Тя е разработена със съдействието на Китайската асоциация на слепите и позволява на хората със зрителни увреждания да гледат филми на своите мобилни телефони. Филмите съдържат аудио описание или субтитри, които обясняват какво се случва на екрана на хората със зрителни или слухови проблеми. През последните години в Китай са произведени стотици такива филми. Приложението „Smart Cinema\" бе пуснато през 2018 г. То е синхронизирано с програмите на кината и приходите от гледаните филми се добавят към общия боксофис в Китай.", "date": "2019.12.18", "title": "Мобилно приложение за филми пусна версия за хората със зрителни увреждания"}
{"url": "https://www.24chasa.bg/novini/article/7988797", "text": "Приключващата 2019 година може да бъде окачествена като година на изключително сериозни предизвикателства във външната политика на Турция. Анкара заложи главно на въпроса, свързан с националната й сигурност, като купи зенитно-ракетните системи С-400 от Русия, предприе широкомащабна военна офанзива срещу кюрдските милиции в Северна Сирия, както и операция срещу свързаните с тях бойци в планините на Северен Ирак, предава БТА. Годината бе белязана от изключително тесни контакти и сътрудничество в редица сфери с Русия, докато отношенията с другата мегасила - САЩ бяха много обтегнати, както и през 2018 г., когато на практика удариха дъното. През летните месеци в Турция започнаха доставките на компоненти от системите С-400. Вашингтон реагира гневно, като многократно призоваваше Турция да се откаже от руските системи и заплашваше да наложи санкции. Наказателните мерки от страна на САЩ не закъсняха, като Турция бе изключена от програмата за съвместно производство на изтребителите от пето поколение Ф-35, в която Турция е едновременно производител и купувач. Във връзка с разногласията заради системите С-400 високопоставен служител на Държавния департамент на САЩ заяви, че Турция трябва да се \"отърве\" от руските комплекси, за да преодолее безизходицата с Вашингтон. Турският президент Реджеп Тайип Ердоган пък миролюбиво обяви, че Турция има намерение до април 2020 г. да уреди разногласията със САЩ относно покупката и експлоатацията на комплексите С-400. Междувременно през цялата година продължиха търканията между Турция и САЩ във връзка с настояването на Анкара за екстрадиране на лидера на Фетхуллахистката терористична организация (ФЕТО) Фетхуллах Гюлен от САЩ (според Анкара ФЕТО стои зад опита за преврат в Турция през юли 2016 г.). Остана и напрежението заради съдените в Турция служители на американски дипломатически представителства в страната. Изключително болезнен въпрос за Анкара е подкрепата на САЩ за сирийските кюрдски Сили за защита на народа (СЗН) в рамките на борбата им срещу джихадистката групировка ДАЕШ (\"Ислямска държава\"). Турция отдавна настояваше Вашингтон да спре да въоръжава сирийските кюрди. В началото на есента американските сили започнаха да се изтеглят от Сирия, като по този начин на практика оставиха сирийските кюрди сами. Вечният кошмар на Турция, свързан с осъществяването на идеята за формиране на държава Кюрдистан, доведе до нова антитерористична операция на изток от р. Ефрат, насочена срещу Силите за защита на народа, които според Анкара са свързани с терористичната групировка ПКК (Кюрдска работническа партия). И така на 9 октомври Турция предприе най-голямата трансгранична офанзива в модерната си история след операцията в Кипър през 1974 г. Анкара разгърна операцията \"Извор на мира\" главно с цел да изтласка кюрдските подразделения от 30-километровата зона по дължината на турската граница. Няколко месеца по-рано турските въоръжени сили започнаха и трансграничната акция \"Лапа\" срещу бойци от ПКК в Северен Ирак. Офанзивата \"Извор на мира\" в Североизточна Сирия разтревожи западните съюзници точно толкова, колкото и свързаният с операцията проект на Анкара да премести до два милиона сирийски бежанци на територията, \"прочистена от терористи\". От началото на кризата в Сирия Турция е приела над 3,7 милиона бежанци, за които по данни на властите са били похарчени 40 милиарда долара. Броени дни след началото на мощната турска инвазия в Северна Сирия военната операция бе преустановена. Бойните действия бяха спрени, след като Анкара сключи две отделни, изгодни за нея, споразумения с Вашингтон и Москва, предвиждащи изтегляне на СЗН от техните позиции в района в близост до турската граница. Според турски анализатори операцията в Сирия \"с високо напрежение, сериозна борба и болезнени жертви постигна повечето, ако не и всички поставени цели\". Високопоставени турски представители също обявиха, че Анкара е получила удовлетворение на всичките си искания по въпроса за СЗН \"без да прави и най-малка отстъпка\". След туширането на напрежението във връзка с военната офанзива в Сирия турският президент Ердоган реши да приеме покана от американския президент Доналд Тръмп за посещение в САЩ. След ноемврийската среща във Вашингтон Тръмп заяви, че тя е минала \"чудесно и е била много продуктивна\", като добави, че той е \"голям фен на турския президент\". Тази симпатия на Тръмп към Ердоган е смятана от мнозина за единствената причина, поради която отношенията между Турция и САЩ не са напълно провалени. Според турския анализатор Сонер Чагаптай \"компонентът Ердоган-Тръмп в американско-турските отношения е наистина единствената част, която понастоящем работи добре\". Трябва да се отбележи, че двете съюзнички в НАТО имаха кратък момент на сближаване и след операцията за ликвидиране на лидера на терористичната групировка \"Ислямска държава\" Абу Бакр ал Багдади в Сирия. След успешната акция стана ясно, че Турция и САЩ са водили интензивни преговори и са обменяли информация в нощта, в която американските специални сили извършиха мисията за ликвидиране на Багдади. Тръмп благодари на Турция за съдействието. През декември обаче се стигна до ново обтягане на турско-американските отношения, след като американският Сенат единодушно прие резолюция, признаваща избиването на арменци в Османската империя през 1915 г. за геноцид. В края на октомври подобна резолюция бе приета и от Камарата на представителите. Министърът на външните работи на Турция Мевлют Чавушоглу осъди решението, като заяви, че това е \"политическо шоу\". Междувременно вчера американският Сенат прие бюджета за отбрана за 2020 г., в който се предвижда налагане на санкции на Турция във връзка с покупката на руските системи С-400 и санкции срещу проекта \"Турски поток\". Турското външно министерство обяви, че приетият текст съдържа враждебни елементи спрямо Турция. Още миналия месец Анкара обяви, че много добре знае, че причината за подготвяните санкции се крие \"в разочарованието на определени кръгове, което е свързано със съкрушителния удар, който Турция нанесе на проекта, подготвян от дълго време за Северна Сирия\". Според Анкара това представлява \"неуважение към стъпките, насочени към обезпечаване на националната сигурност на Турция\". На фона на всичко това наскоро високопоставени руски представители обявиха, че Москва се надява да сключи сделка за доставки в Турция на още ракетни системи С-400 през първата половина на идната година. Най-вероятно подобен ход ще обтегне още повече отношенията между Турция и САЩ.", "date": "2019.12.18", "title": "Турция през 2019 г. - напрежение, военни офанзиви, успехи"}
{"url": "https://www.24chasa.bg/novini/article/7988810", "text": "Обвиненият за убийството на рейнджърката от Карлово Десислава Стоянова е бил на три мисии в Ирак и Афганистан по време на службата си в армията. След като се завърнал, Светослав Каменов започнал да пие и да проявява агресия, станал сприхав и избухлив. По настояване на баща си отишъл на психиатричен преглед в болница, където му изписали лекарства, стана ясно на делото срещу него в пловдивския окръжен съд. Освен за умъртвяването на Стоянова той е привлечен към наказателна отговорност и за обсебване на автомобила й - вместо да го ремонтира, както била уговорката им, го предал на скраб и прибрал 331 лева. Това била и причината за скандала между двамата на 29 ноември м.г. в дома на Каменов в Сопот, завършил с мъчителната смърт на военнослужещата. Светослав я ударил в лицето, притиснал гръдния й кош и я задушил. После я пъхнал в ракла на диван, а върху седалките завинтил болтове. \"Изключително много съжалявам за случилото се. Не съм искал да го направя\", каза пред съда Каменов. В залата беше разпитана любовницата му Вера Костова. Тя разказа, че е живяла с него половин година в Сопот. Светослав непрекъснато имал кошмари и не можел да спи. Разделили се заради залитането му по алкохола. При Вера той отишъл ден след извършване на престъплението. Подарил й офис стол. Двамата били от известно време разделени и той поискал отново да се съберат. Пред дома й обаче се скарали, Каменов хвърлил купената вечеря и си тръгнал. Костова призна, че прекъснала връзката с него заради дивата му ревност и заплахите, които отправял към бившия й съпруг. Докато били заедно, Светослав взел от апартамента на Костова два телевизора и ги оставил в заложна къща, а парите прибрал. Вера призна, че проявявал и физическо насилие спрямо нея - хващал я за ушите, дърпал я за крака, когато бил ядосан. ", "date": "2019.12.18", "title": "Обвиненият за смъртта на рейнджърката от Карлово започнал да бие и посяга след 3 мисии"}
{"url": "https://www.24chasa.bg/novini/article/7988813", "text": "55 000 евро е получила бившата евродепутатка Барбара Капел от Партия на свободата на Австрия (Freiheitliche Partei Osterreichs – FPO) от български бизнесмен, за да лобира в негова полза. Това твърди изданието „ое24”, цитирано от През 2018 г. българинът и неговият партньор са искали да изкупят пенсионното дружество от австрийска застрахователна компания. Тъй като сделката е била блокирана, С. е поискал среща с Капел, за да я помоли да му съдейства. Сумата от 55 000 евро, предадени в плик, са били в знак на благодарност за извършената от депутатката услуга. Покупката не се е състояла и сега бизнесменът си иска парите обратно. „Страхувам се. Предприемачът е доста опасен”, твърди Барбара Капел. Сега тя е ключов свидетел по избухналия скандал с Партията на свободата на Австрия.", "date": "2019.12.18", "title": "Българска следа във финансов скандал в Австрия"}
{"url": "https://www.24chasa.bg/novini/article/7988838", "text": "Американският Конгрес отмени във вторник ембарго за продажба на американски оръжия за Кипър, датиращо от повече от 30 години, в момент, когато напреженията между САЩ и Турция, която окупира северната част на средиземноморския остров, непрекъснато се задълбочават, съобщава АФП. Конгресът одобри тази мярка в рамките на закона за бюджета за отбрана, гласуван от Сената, който трябва сега да бъде одобрен от президента Доналд Тръмп, предава БТА. САЩ наложиха ембарго върху продажбата на американски оръжия за острова през 1987 г. с надеждата да насърчат повторно обединение на Кипър, чиято северна част е окупирана от Турция от 1974 г. насам. Но мярката бе преценена като контрапродуктивна, тъй като тя бе насърчила кипърското правителство да се съюзи с други партньори, а Турция, която е съюзник на САЩ в НАТО, продължи да окупира северната част на Кипър. Отмяната на ембаргото бе подкрепена най-вече от сенатора демократ Робърт Менендес и от неговия колега републиканец Марко Рубио, които посочиха, че искат да насърчат сътрудничеството между Кипър, Гърция и Израел. В момент, когато Кипър се стреми да задълбочи стратегическото си партньорство със САЩ, в наш стратегически и икономически интерес е да вдигнем това старо ембарго /.../, което не съдейства за целите на сигурността на САЩ, посочи Менендес. Отношенията между двете общности в Кипър се бяха успокоили през последните години, но напреженията се подновиха, след като Турция сключи в края на ноември с Либия спорно споразумение за разграничаване на морските пространства, отбелязва АФП. Това споразумение бе осъдено от няколко страни, сред които Гърция и Кипър, тъй като то позволява на Анкара да предяви териториални претенции към обширни зони в източната част на Средиземно море, богати на въглеводороди. Вашингтон се стреми по-специално да избегне това да тласне Кипър в ръцете на Русия, след като Никозия подписа през 2015 г. споразумение с Москва, даващо й достъп до кипърските пристанища, отбелязва АФП. Документът, одобрен във вторник от американския Конгрес, предвижда САЩ да ограничат възможността за Кипър да получава някои чувствителни технологии, докато Кипър не забрани достъпа на руски кораби до своите пристанища. В съобщение снощи турското външно министерство предупреди, че всяка инициатива за отмяна на ембаргото върху продажбата на американски оръжия за Кипър, само \"ще попречи на усилията за постигане на решение за острова и ще създаде опасна ескалация\".", "date": "2019.12.18", "title": "Американският Конгрес вдига ембаргото за продажба на оръжия за Кипър"}
{"url": "https://www.24chasa.bg/novini/article/7988841", "text": "Малка нелегална фабрика за производство на цигари е разбита в пловдивския квартал \"Столипиново\", съобщиха от полицията. Спецоперацията е била проведена вчера. Униформени са проверили жилище на ул. \"Малина\" след информация, че в него се правят цигари. На място са открити 146 къса, 8 ръчни машинки и една електрическа за пълнене на заготовки и близо 52 кг тютюн. Арестуван е 34-годишен, който не е криминално проявен. Образувано е бързо производство.", "date": "2019.12.18", "title": "Разбиха нелегална минифабрика за цигари в \"Столипиново\""}
{"url": "https://www.24chasa.bg/novini/article/7988825", "text": "44-годишен мъж е загинал при катастрофа на автомагистрала „Хемус“, 19-годишно момиче е настанено в болница. Това съобщиха от пресцентъра на ОДМВР – София. Около 22.14 часа на 17 декември на тел. 112 бил подаден сигнал за самокатастрофирал автомобил в района на 3 км на главен път 2-17 в посока автомагистрала „Хемус“. На място, извън пътното платно, е установен лек автомобил „Хонда“ . При извършения оглед, до автомобила е установен починал 44- годишен мъж. 19- годишна пътничка е настанена за лечение с фрактура на лява предмишница и комоцио. Разследването продължава в рамките на образуваното по случая досъдебно производство.", "date": "2019.12.18", "title": "44-годишен загина при катастрофа на \"Хемус\", а момиче е в болница"}
{"url": "https://www.24chasa.bg/novini/article/7988882", "text": "В хода на специализирана полицейска операция, насочена срещу престъпления, свързани с наркотични вещества, в момент на покупко-продажба са задържани двама мъже, на 29 и 37 години, 35-годишна жена, както и техен клиент – столичанин на 43 години. В хода на процесуално-следствените действия у задържаните са открити две сгъвки с вещество на буци и прах, пет мобилни телефона, сума пари и множество връзки с ключове. Това съобщиха от пресцентъра на МВР. При последвалите процесуални действия в едно от жилищата е установена изградена домашна оранжерия, снабдена с модерно оборудване и необходими препарати, за отглеждането на засадените общо 147 конопени растения. От адреса, както и при претърсването на останалите апартаменти, са иззети общо три полиетиленови плика с тревиста маса, пластмасова кутийка с прахообразно вещество на бучки и прах и таблетки с триъгълна форма. Извършена експертна справка уточнява, че иззетите вещества са амфетамин – 0.99 грама, кокаин – 20.97 грама и марихуана – 41.24 грама. След доклад на материалите в Софийската градска прокуратура трима от задържаните са привлечени като обвиняеми по чл. 354 А от НК и мярката им за задържане е удължена за срок до 72 часа. Работата по образуваното досъдебно производство продължава под прякото наблюдение на прокуратурата.", "date": "2019.12.18", "title": "Разкриха модерно оборудвана домашна оранжерия в София"}
{"url": "https://www.24chasa.bg/novini/article/7988860", "text": "Правителството в Атина очаква, че през следващата година от Турция към гръцките острови ще се насочат около 100 000 мигранти. Това каза правителственият комисар за първоначалния прием на бежанци Манос Логотетис. „Кризата е актуална и е сериозна\", цитира думите му австрийският национален ежедневник Der Standard. Логотетис обяви, че през 2020 г. гръцкото правителство планира да депортира 10 000 кандидати за убежище в Турция. За тази цел ще бъдат наети допълнителни 270 лица, които да подпомагат процеса вземат решения за убежище. Освен това ще бъдат изградени нови приемни центрове на петте острова, които носят най-голямото бреме на миграционното движение, информира  От месеци безброй бежанци идват на Егейските острови през Турция. Ситуацията в тотално пренаселените регистрационни лагери излиза извън контрол, условията там са драматични според докладите на хуманитарни организации. Според последната информация от Атина над 41 000 души продължават да живеят в лагерите на островите. Това е най-големият брой мигранти, регистриран след подписването на споразумението между Турция и Европейския съюз (март 2016 г.).", "date": "2019.12.18", "title": "През 2020 година Гърция очаква 100 000 мигранти от Турция"}
{"url": "https://www.24chasa.bg/novini/article/7988881", "text": "Британският премиер Борис Джонсън подчерта, че мнозинството в парламента трябва да се противопостави на призивите за разпадане на Обединеното кралство, визирайки исканията на депутатите от Шотландската национална партия за провеждане на нов референдум за отделяне на Единбург от Лондон, предава Ройтерс, цитирана от  „Многоуважаеми членове на този парламент, ние трябва да се противопоставим на призивите на тези, които биха разделили Обединеното кралство. Ние трябва учтиво и с уважение да защитим партньорството и този съюз“, заяви Джонсън пред народните представители в Камарата на общините след изборната си победа миналата седмица.", "date": "2019.12.18", "title": "Джонсън: Трябва да се противопоставим на разпада на Обединеното кралство"}
{"url": "https://www.24chasa.bg/novini/article/7988910", "text": "По предложение на директора на Агенцията \"Митници\", министърът на финансите утвърждава със заповед списък на стоки с висок риск за финансовите интереси на Европейския съюз, за които се извършва засилен митнически контрол, реши парламентът. Депутатите приеха на второ четене промени в Данъчно-осигурителния процесуален кодекс /ДОПК/, с които се изменя и Законът за митниците. Списъкът на стоките с висок риск за финансовите интереси на ЕС ще се публикува на интернет страниците на Министерството на финансите и на Агенцията \"Митници\". Когато при проверка на данните в приета митническа декларация за допускане за свободно обращение на стоки, които попадат в списъка, се установи, че декларираните цени на стоките са по-ниски от справедливите цени, валидни за тях в ЕС, митническите органи ще изискват предоставяне на обезпечение. Обезпечението ще се предоставя в размер, осигуряващ заплащането на митническото задължение и другите вземания, които може да възникнат при вноса, изчислени на база справедливите цени за тези стоки към момента на декларирането. Митническите формалности ще продължават след предоставяне на обезпечението. С измененията се дава и дефиниция на \"справедливи цени\". Това са оценки на групи месечни агрегирани данни, извлечени от COMEXT база данни на Евростат за подробна статистика на международната търговия със стоки, за всеки продукт, произход и държава членка на местоназначение, за многогодишен период, обикновено четири последователни години. Справедливите цени се предоставят на разположение на държавите членки на ЕС чрез системата \"ТЕЗЕЙ\" (THESEUS) на Съвместния изследователски център на Европейската комисия (Joint Research Centre). С измененията в ДОПК се въвеждат разпоредби и правила, според които приходната администрация ще получава информация за трансгранични данъчни схеми с потенциален риск от избягване на данъчно облагане от задължените за това лица - консултанти или данъчно задължени лица. Предвижда се консултантите, съответно данъчно задължените лица, в срок до 31 август 2020 г. да подадат информация за всяка трансгранична данъчна схема, първата стъпка по прилагането на която е извършена между 25 юни 2018 г. и 30 юни 2020 г. Парламентът прие на второ четене и изменения в Закона за дейността на колективните инвестиционни схеми и на други предприятия за колективно инвестиране. С промените се въвежда изискване на регламент на ЕС за извършване на стрестестове от страна на фондовете на паричния пазар. Целта е защита на инвеститорите.", "date": "2019.12.18", "title": "Стоки с висок риск за финансовите интереси са със засилен митнически контрол"}
{"url": "https://www.24chasa.bg/novini/article/7988909", "text": "След безпилотни апарати Турция се готви да изпрати в окупираната северна част на Кипър и изтребители Ф-16, пише кипърският вестник \"Филелефтерос\", като се позовава на публикация в турския \"Йени шафак\". Според информацията Турция има намерението да използва летището Лефконико (Гечиткале на турски) за кацане и излитане на турски Ф-16 в случай на нужда, предаде БТА. Летището обаче ще трябва да бъде пригодено за изтребителите с изграждане на нова писта и хангари. В момента базата се използва за операции на турски дронове, които бяха разположени там през последните дни, но наличието на електропроводи с високо напрежение край летището не позволява използването му от изтребители. Министърът на външните работи на признатата само от Анкара Севернокипърска турска република Кудрет Йозерсай каза, че в момента няма нужда от разполагане на въоръжени безпилотни летателни апарати, а само на невъоръжени дронове. \"Йени шафак\" пише още, че след стратегическото решение на Турция да разположи безпилотни самолети в Лефконико, сега Анкара ускорява действията по създаване на военноморска база в окупираната част на Кипър, за да разполага с пристанище за турските кораби в Кипър и да увеличи сдържащата си сила в Източното Средиземноморие.", "date": "2019.12.18", "title": "Турция планира да изпрати при нужда и изтребители Ф-16 в Северен Кипър"}
{"url": "https://www.24chasa.bg/novini/article/7988913", "text": "Повече от 140 кг марихуана за над 1 млн. лева - по пазарни цени, е открита при спецоперация в Русенско. По случая са арестувани девет души, съобщи началникът на сектор \"Противодействие на криминалната престъпност\" в крайдунавския град Петър Ванев. Марихуаната е била отглеждана в халета в стопански двор в село Новград. На място са арестувани седем души, а други двама, след съдействието на служители от главна дирекция \"Национална полиция\", СДВР и ОДМВР-София, са задържани в София. \"Изключително затворен цикъл на производство. В една от сградите е имало спални и кухненски помещения и санитарни възли. Хората влизат и не излизат от там, за да не будят подозрение\", обясни Ванев, цитиран от БТА. Той коментира, че няколко фирми имат отношение към имота. При операцията са открити и над 1743 саксии с марихуана, иззети са четири автомобила, както и множество документи, сочещи към фирми, свързани с покупки на части от оборудването. Също така са намерени голям брой телефони, компютърни конфигурации, таблети, системи за видеонаблюдение и радиовръзка. Ванев каза още, че четирима от задържаните вече са осъждани - един от мъжете има присъда за притежание на оръжие, а други трима - за наркотици. По думите му това е най-голямата оранжерия за марихуана, откривана досега в региона. Работата по случая продължава. Предстои на задържаните да бъдат повдигнати обвинения. Към настоящия момент осем от тях са арестувани с постановление на наблюдаващия прокурор от Окръжна прокуратура в Русе за срок от 72 часа.", "date": "2019.12.18", "title": "Русенската полиция разкри оранжерия с марихуана за над 1 млн. лв. (Снимки+видео)"}
{"url": "https://www.24chasa.bg/novini/article/7988908", "text": "Газопроводът „Турски поток“ не трябва да се смята за проект, който обслужва единствено интересите на Русия. Това заяви министърът на външните работи на Унгария Петер Сиярто в интервю пред телевизионния канал RTVI, като освен това се оплака, че Будапеща е загубила 8,5 милиарда евро от антируските санкции, но в същото време увери, че Унгария ще се придържа към позицията на Европейския съюз по въпроса. „Да се счита „Турски поток“ за проект, в който Русия доминира, е неправилно“, заяви първият дипломат на Будапеща. „Нека разгледаме страните, участващи в проекта: Русия, Турция - член на НАТО, България - член на ЕС и НАТО, Сърбия - кандидат за членство в ЕС, Унгария - член на ЕС и НАТО. По-голямата част от страните, участващи в проекта, са членове на НАТО. Нечестно е да се счита за изцяло руски проект“ добави той, цитиран от  Външният министър заяви, че основният му интерес се състои в осигуряването на доставката на газ в Унгария. „Как мога да направя това? Водя разговори с Русия, Турция, България, Сърбия, за да изградя този нов маршрут“, обясни той. „Какво мога да направя в тази ситуация като министър, отговорен за енергийните преговори? Мога да провеждам разговори с Русия за бъдещи доставки на газ. Защо? Защото няма други възможности“, отбеляза той. Централноевропейските страни „трябва да осигурят доставките на газ, да осигурят нашата сигурност и очевидно е необходимо да поддържаме диалог с Русия“, добави той. Сиярто засегна и темата за антируските санкции на ЕС, като се оплака, че досега Унгария е загубила 8,5 милиарда и много възможности за износ. „Откакто [ЕС] наложи санкции, бяха загубени общо 8,5 милиарда долара“, заяви Сиярто. „Русия беше вторият ни най-голям търговски партньор преди санкциите. Разбира се, загубихме много възможности за износ“, добави той. Сиярто обаче отбеляза, че Унгария никога не е нарушавала европейското единодушие относно санкциите и няма да го направи в бъдеще. „Въпреки че винаги насърчаваме честен диалог, санкциите значително усложняват работата ни от политическа и икономическа гледна точка“, обясни той.", "date": "2019.12.18", "title": "Сиярто: \"Турски поток\" не е проект, в който доминира само Русия"}
{"url": "https://www.24chasa.bg/novini/article/7988986", "text": "Министерството на правосъдието на Турция взе решение за засилване на мерките за борба срещу домашното насилие, в частност срещу насилието над жените, предаде ТАСС. Въпросните мерки са включени в публикувана днес директива. Предвижда се създаване на специални отдели в районните прокуратури. Главната прокуратура и районните й представителства ще трябва да назначат специалисти и следователи, които да се занимават само с инцидентите, свързани с насилие в семейството. Ще бъде забранено тези сътрудници да работят по други проблеми освен в случай на извънредни ситуации. Предвиждат се мерки срещу изтичане на следствени данни, както и за защита на пострадалите, ако има заплаха за живота и здравето им, предава БТА. Проблемът, свързан с домашното насилие и най-вече насилието срещу жените, в последно време е изключително актуален в Турция. Само в Истанбул от началото на годината са регистрирани 19 хиляди случаи на домашно насилие и има 40 регистрирани убийства на жени. Местните власти в окръга приеха план за координиране на усилията за борба с домашното насилие и създадоха специални отдели за работа при такива случаи. Турското министерство на вътрешните работи е разработило специално мобилно приложение за жени, с помощта на което с едно натискане може да бъде повикана полицията. От 2018 г. досега 350 хиляди туркини са използвали тази възможност, за да информират властите за случаи на насилие.", "date": "2019.12.18", "title": "19 000 случая на домашно насилие само в Истанбул от началото на 2019 г."}
{"url": "https://www.24chasa.bg/novini/article/7989274", "text": "Европа Ностра поздрави Вежди Рашидов за изключителната му роля в опазването на наследството на България Европа Ностра - най-голямата организация за културно наследство в Европа, поздрави днес председателя на парламентарната Комисия по културата и медиите Вежди Рашидов за изключителната му роля в опазването и популяризирането на наследството и културата на България. “Благодарение на направеното от Вас съвременният човек може да се пренесе в богатствата на една древна история като се разходи на Ларгото или като разгледа уникалния археологически музей в некропола под храма “Света София”, тези два обекта и още десетки други събират възхищението на безброй посетители”. С тези думи вицепрезидентът на Европа Ностра Пийт Яспърт се обърна към Вежди Рашидов на днешната им среща в Народното събрание. Двамата разговаряха за усилията на европейските страни и на неправителствените организации за опазването на културното наследство на най- стария континент. Г-н Яспърт приветства и идеята на Вежди Рашидов България да е домакин догодина на среща на председателите на комисиите по култура на парламентите на страните членки на ЕС, за да обсъдят изработването на общ европейски стандарт за борбата с нелегалния трафик на артефакти и с фалшифицирането на произведения на изкуството. Друга тема, която засяга и европейските държави, е преодоляването на проблема с фалшивите новини.", "date": "2019.12.18", "title": "Европа Ностра: Рашидов има изключителна роля за опазването на наследството на България"}
{"url": "https://www.24chasa.bg/novini/article/7989277", "text": "Турските сили за сигурност са започнали осма фаза на антитерористичната операция \"Къран\", насочена срещу Кюрдската работническа партия /ПКК/, предаде Анадолската агенция, като се позовава на съобщение на турското министерство на вътрешните работи. Операция \"Къран-8\" е предприета в извънградски райони в окръзите Битлис и Сиирт в Югоизточна Турция. В операцията участват общо 3 480 служители от силите за сигурност, включително жандармерия и полицейски части, както и селски пазачи, предаде БТА. Операцията с кодово име Къран /в превод от турски \"пречупващ\"/, която е насочена срещу бойците от ПКК, започна на 17 август 2019 г. и обхваща райони в Източна и Югоизточна Турция. Кюрдската работническа партия, която води въоръжена борба срещу турската държава от 1984 г., се разглежда като терористична организация от Анкара, ЕС и САЩ.", "date": "2019.12.18", "title": "Турция с поредна антитерористична операция срещу ПКК"}
{"url": "https://www.24chasa.bg/novini/article/7989263", "text": "Засичане на електромери ще се извършва и навръх празниците, както е по редовния месечен график, съобщиха от ЕВН. Ако клиентът отсъства по време на отчитането и няма осигурен достъп до електромера, то служителите на дружеството ще му оставят бележка с номер, за да се свърже с ЕВН. Това може да стане и с обаждане на денонощния телефон 0700 1 0007. От фирмата напомнят, че декември традиционно се характеризира с повишена консумация, особено по Коледа и Нова година, което се отразява в сметките.", "date": "2019.12.18", "title": "Отчитат електромерите ни и навръх празниците"}
{"url": "https://www.24chasa.bg/novini/article/7989335", "text": "Кучетата преработват числата по сходен с хората начин - изследване със скенер показва, че човекът и най-добрият му приятел използват слепоочно-теменния дял на мозъчната кора, за да броят, пише в. \"Дейли мейл\", позовавайки се на американски специалисти. Авторите на изследването от университета \"Еймъри\" в Джорджия, САЩ, са първите, успели да обучат кучета доброволно да влизат в скенер за функционална магнитно-резонансна томография и да остават неподвижни, докато се записва невронният им отговор, педава БТА. Резултатите от проучването са поредното доказателство, че общ мозъчен механизъм за бързо броене е бил поддържан в хода на еволюцията на бозайниците. За целите на изследването психолозите от екипа са обучили 11 кучета от различни породи да стоят неподвижно в скенер. Специалистите след това са анализирали кои зони в мозъка се осветяват в отговор на различен брой точки, показвани на екран. Никое от животните не е било обучено предварително да преработва числена информация. При осем от кучетата е отчетена по-висока мозъчна активност в слепоочно-теменния дял на мозъчната кора, когато броят на точките на екрана се е увеличавал или намалявал, отколкото когато е оставал същият. Слепоочно-теменният дял е областта в мозъка, която реагира на числа и при хората. \"Изследването ни не само показва, че кучетата използват същата част от мозъка, за да преработват брой обекти като хората, но и че не е необходимо да бъдат обучавани да го правят. Разбирането на невронните механизми - при хората и при други видове, помага да си изясним как мозъците ни са еволюирали и как функционират сега\", обясняват авторите на проучването.", "date": "2019.12.18", "title": "Специалисти: Кучетата могат да броят"}
{"url": "https://www.24chasa.bg/novini/article/7988702", "text": "Въпросът за дълга на Китай – и по-конкретно съотношението му към БВП – привлича все повече внимание на фона на засилващия се натиск върху икономиката на страната и продължаващата търговска война със САЩ, но предвид нарастващия БВП и способността за изплащане на задълженията, потенциалните дългови рискове са под контрол, смятат местни финансови анализатори, предава  . „Не е необходимо да се притесняваме от дългова криза в Китай, тъй като ниво на дълга му е средно в сравнение с останалия свят и малко под средното ниво на развитите страни\", посочва Сю Гао, главен икономист на BOC International (China) Co. Въпреки спада в процента на спестявания през последните години до около 45%, той все още е два пъти по-голям от редица други страни, което означава, че Китай има достатъчен капацитет да поеме дълга си, добавя той. Неотдавнашен доклад на Националната институция за финанси и развитие, показа, че съотношението на макро ливъридж в Китай – процентът на дълга в правителствения, за домакинствата и корпоративния сектор към общия БВП – е 7,4 процентни пункта на кумулативна база през първите три тримесечия на 2019 г. През третото тримесечие реалната икономика поддържа постоянен коефициент на ливъридж до 251,1% в сравнение с 249,5% до края на второто тримесечие. През цялата година коефициентът на макро ливъридж в Китай се очаква да нарасне с 8 до 10 процентни пункта, което би било с 2 до 4 процентни пункта по-ниско от скока, състоял се средно от 2008 до 2016 г. Такова увеличение на коефициента на ливъридж е умерено, като има предвид настоящият приоритет за стабилизиране на икономическия растеж. Прогнозираното покачване е много по-малко от увеличението с 31 процентни пункта през 2009 г., се казва още в информацията на Националната институция за финанси и развитие. Общият дълг на Китай е нараснал до 303% от БВП през първото тримесечие на 2019 г., в сравнение с 297% от година по-рано, сочат данните, публикувани от Института за международни финанси през юли. Високото съотношение доведе до известни притеснения на пазарите дали дългът ще доведе до криза и ще повлияе на икономическия растеж. Според анализатори обаче, проблемите трябва да се идентифицират и решават в специфични области, като например имотната индустрия и дълговете на местните власти. „Това всъщност е структурен проблем. Реалната икономика и производствените предприятия са относително стабилни, както стана ясно от последното национално проучване на индустрията и услугите. Индустриалният сектор от второ ниво има дълг към съотношение на активите от 56 процента, което е контролируемо\", обяснява Тиан Юн, заместник-директор на Пекинската асоциация за икономически операции. Въпреки това общият дълг, дължим от компаниите за недвижими имоти, достигна 88,95 трилиона юана (12,7 трилиона долара) към края на 2018 г., според данни от ноември, и е почти еквивалентен на БВП на Китай от 90 трилиона юана.", "date": "2019.12.18", "title": "Рисковете от дългова криза в Китай са под контрол, смятат анализатори"}
{"url": "https://www.24chasa.bg/novini/article/7989380", "text": "„Изслушахме министър Сачева. Решението на групата е да гласуваме за отлагане на влизането в сила на Закона за социалните услуги с 6 месеца. Ще внесем отделни текстове от него в Конституционния съд, за да се произнесат дали те противоречат на българската Конституция\". Това заяви председателят на БСП Корнелия Нинова пред журналисти в парламента. Тя подчерта, че правителството не се е справило с решенията и комуникацията по този въпрос и това е породило огромно обществено напрежение. „Темата е изключително важна за българското семейство и българското дете“, завърши Нинова.", "date": "2019.12.18", "title": "Нинова: Внасяме текстове от Закона за социалните услуги в Конституционния съд"}
{"url": "https://www.24chasa.bg/novini/article/7989388", "text": "Преговорите за напускане на Обединеното Кралство продължават, обяви главният преговарящ от страна на Европейския съюз Мишел Барние. Три са основните цели, които си поставя Европейския съюз по отношение на излизането на Великобритания от общността. Това обяви главният преговарящ по темата от страна на ЕС Мишел Барние по време на свое изказване пред европарламента в Страсбург, предаде  От думите му стана ясно, че има нужда от още време за уреждане на спорните точки по излизането на Обединеното кралство от Европейския съюз. По думите на Барние, първо трябва да бъде ратифициран договора за излизане на Обединеното Кралство от Европейския съюз, после да бъде подготоввен договор, който да е в интерес на гражданите и правно обоснован по отношение на Ирландия и Северна Ирландия. Трето - новите преговори трябва да бъдат изпълнени в най-кратък срок. \"Приятеството между нашите народи няма да са разрушени ще имаме предвид амбиции насочени към стратегически отношения с Обединеното кралство. Великобритания напуска ЕС, но не и Европа, дали страната ще се отдалечи от нашата регламентационна политика зависи от тях самите\", обясни Барние. \"Имаше референдум преди три години, тогава казах, че уважавам позицията изразена на този референдум, уважавам това решение и съжалявам за него. Готвим се за следващия етап, знаем каква е позицията, знаем накъде искаме да отидем, трябва да защитим Европейските интереси и вътрешния пазар. Много спокойно трябва да се действа, категоричен беше и председателят на Европейския съвет Шарл Мишел. По думите му приоритет за Евросъюза остава запозването на добри стратегически отношения с Великобритания. \"Много е важно да действаме разумно, амбициозно, така трябва да се държим, такива трябва да бъдат институциите\", каза още Шарл Мишел.", "date": "2019.12.18", "title": "Мишел Барние: Времето за преговори с Великобритания ни притиска"}
{"url": "https://www.24chasa.bg/novini/article/7989383", "text": "Спасители от Ловеч и Троян т . По непотвърдена информация той изчезнал след свада с групата, с която пътувал с автомобил. Били спрели в района на Беклемето, когато станала разпрата и в състояние на афект мъжът побягнал в тъмното. Днес около 10.30 часа той бил открит южно от връх Жална, съобщи командират на троянските спасители Христо Сливков. \"Жив и здрав е - в добро състояние\", каза още той. В нощното дирене са участвали петима спасители от ловешкия отряд и девет от троянския. След като мъжът не бил открит до четири часа сутринта, акцията била прекратена. На развиделяване била подновена като на терен имало 4 души от Ловеч и шестима от Троян. Беглецът е 46-годишен и е от София. Според Сливков проблемът при него бил психологически, житейски неуредици довели до нервния срив.", "date": "2019.12.18", "title": "След около 20 часа издирване в Балкана намериха изчезналия мъж"}
{"url": "https://www.24chasa.bg/novini/article/7989403", "text": "Полицията в белгийския град Антверпен разби българска банда, като задържа 8 души, съобщиха местни медии. Според полицейски говорител, българите крадяли техника от строежи или микробуси, която след това продавали в специализирани сайтове за стоки втора употреба. Бандата е разбита в понеделник, като са извършени обиски на няколко адреса в града. В един от претърсените домове криминалистите са открити над 2000 откраднати вещи, голяма сума пари, както и свалени регистрационни табели. Всичко е конфискувано, предаде  . През юни т.г. при обиск в дома на друг от задържаните българи са били открити други 550 откраднати вещи. Участниците в престъпната група са поддържали охолен начин на живот, живели са в огромни къщи и са карали скъпи коли. Петима от арестуваните ще останат в ареста, а трима са освободени с мярка за неотклонение. Полицията в Антверпен започва да издирва собствениците на крадената техника.", "date": "2019.12.18", "title": "В Антверпен разбиха българска банда, 8 задържани за кражби"}
{"url": "https://www.24chasa.bg/novini/article/7989314", "text": "Китайският президент Си Цзинпин пристигна днес в бившата португалска колония Макао, за да участва в празненствата по повод 20-годишнината от връщането на полуавтономния град на Пекин, предадоха световните агенции. Визитата на Си е тридневна, честванията са след два дни. Мерките за сигурност в Макао, известен като \"световната столица на казината\", са затегнати да степен, която някои коментатори наричат фактическа блокада. Почти нищо не се знае за програмата на визитата на Си. Очаква се утре следобед той да се срещне с властите на Макао. След това ще има вечеря и ще присъства на спектакъл, посочва Франс прес. В петък ще ръководи церемонията по встъпване в длъжност на новия ръководител на Макао Хо Ятсън, съобщава БТА. Хо е бивш председател на местния парламент. Той беше единственият кандидат за ръководната длъжност в Макао и беше избран през лятото от комисия от 400 души, предани на Пекин. Бил е член на Постоянния комитет на Общокитайското събрание на народните представители. Заради визитата на Си се затварят пътни артерии. Спряна е градската железница, която е основно средство за местен транспорт. Съобщено бе и за големи промени в разписанията на полетите от и до летището на Макао във връзка с честванията. Засилени са проверките на лицата, влизащи в града с кола или ферибот, особено по големия транспортен коридор, включващ мост и тунел, открит в края на 2018 г., и свързващ Хонконг с Макао. Намалени са и курсовете на фериботите, а на морската гара в Хонконг се претърсват пътниците и техните багажи, пътуващи за Макао. На много журналисти с хонконгски паспорти, работещи за чужди и местни медии, беше отказан достъп до Макао още преди началото на честванията. Създаден е пресцентър за отразяване на събитията около годишнината. Визитата на Си в Макао, който се възприема за примерен ученик, следващ без възражения стратегията на Пекин, идва в момент, в който на изток, в Хонконг от шест месеца има антиправителствени протести, на които протестиращите настояват за по-голяма демокрация. Неотдавна легитимността на тези протести бе затвърдена от победата на продемократичните сили на местните избори в Хонконг. Хонконг и Макао са на едва тридесетина километра един от друг. Те бяха върнати на Китай в интервал от две години в края на 90-те години на миналия век и са управлявани според принципа \"Една страна, две системи\", който им предоставя свободи, които няма на други места в Китай. За 20 години Макао преживя изключителна трансформация с огромните си казина. Това е единствената територия в Китай, в която хазартните игри са разрешени. БВП на Макао нарасна драстично от 6,4 милиарда долара през 1999 г. на над 55 милиарда долара в наши дни. Казината в Макао носят такива печалби за седмица, които казината в Лас Вегас носят за месец. За Пекин това е успех, от който трябва да се вдъхнови Хонконг и се очаква по време на визитата си Си Цзинпин да похвали Макао за постигнатото.", "date": "2019.12.18", "title": "Си Цзинпин е на посещение в Макао при строги\nмерки за сигурност"}
{"url": "https://www.24chasa.bg/novini/article/7989478", "text": "Криминалисти от областната дирекция разследват грабеж в с. Каранци. Това съобщиха от пресцентъра на МВР. Сигнал за престъплението постъпил в полицията в 20:21 часа снощи - жена съобщила, че трима мъже с маски на главите влезнали в обитаван от нея имот в селото, завързали ръцете и краката й и отнели от жилището законно притежавано оръжие, златни накити и около 150 лева. На място е извършен оглед и предприети незабавни оперативно-издирвателни действия. По случая е започнато досъдебно производство под наблюдението на окръжната прокуратура.", "date": "2019.12.18", "title": "Трима завързаха жена в дома й във Великотърновско и я ограбиха"}
{"url": "https://www.24chasa.bg/novini/article/7989501", "text": "Американски археолози откриха две монументални гробници на 3500 години близо до дворец от микенската ера в Пелопонес, съобщи Асошиейтед прес. Куполовидните покриви на двете гробници до двореца в Пилос са се сринали още през древността и те са се напълнили с толкова много пръст и камъни, че иманярите не са могли да влязат и да ги оберат. Въпреки това поставеното в тях не е непокътнато, защото гробниците са използвани няколко поколения, предава БТА. Сред находките има златен пръстен-печат и златен амулет на древноегипетска богиня, който показва, че през бронзовата епоха вече е имало такива търговски и културни връзки. Откритието е особено важно, защото дава информация за ранния етап на микенската цивилизация, заявиха от гръцкото министерство на културата. Микенската епоха (от 1650 до 1100 г. пр. н. е.) е в основата на много от митовете и легендите на Древна Гърция, включително за Троянската война. По-голямата от двете гробници е с диаметър 12 м. Стените й са оцелели до височина 4,5 м - почти наполовина на първоначалната. Големината на другата е била около две трети. Нейните стени са оцелели до 2 м височина. И двете са от тип толос - масивни подземни конструкции с купол, които са достигали на височина до 15 м. В тях са погребвани знатни особи. Разкопките от две години водят археолози от университета на Синсинати. Те откриха и близката гробница на Грифоновия воин в Пилос, наречена така заради някои от орнаментите. И трите гробници са построени преди големия дворец, чиито останки са наблизо. Той е описан в \"Одисеята\" на Омир като принадлежащ на мъдрия цар Нестор.", "date": "2019.12.18", "title": "Археолози откриха кралски гробници на 3500 години в Пелопонес"}
{"url": "https://www.24chasa.bg/novini/article/7989526", "text": "Държавният глава подчерта, че „Алеята на бележитите българи“ събира онези, които със слово и оръжие са посветили живота си на свободата и благоденствието на българския народ, а техните паметници напомнят за предизвикателствата, борбите и върховете в националния ни летопис, съобщиха от прессекретариата на президента. „От днес своето заслужено място тук има и великият борец за свобода, едно от най-тачените лица на тракийската кауза – безсмъртният Капитан Петко войвода“, посочи Румен Радев. „Днес той заема своето място сред бюстовете на Левски и Ботев, на Делчев и Александров като един от най-големите закрилници на Родопите и Беломорието и е сред колосите на национално-освободителното ни движение“, каза още президентът. По думите му стожерите на българщината и на националното ни достойнство в 13-вековната ни история са много, но Капитан Петко войвода е един от най-значимите, пленил сърцата на поколения българи със смелост, чест и всеотдайност. „Убеден съм, че този паметник няма да запустее така, както и името на Капитан Петко войвода се носи от София през Киев, през Рим до Антарктида“, заяви още държавният глава в словото си на церемонията и подчерта, че идните поколения винаги ще намират в него пример за родолюбие, достойнство и мъжество.", "date": "2019.12.18", "title": "Радев: Капитан Петко войвода не се вместваше в национални граници"}
{"url": "https://www.24chasa.bg/novini/article/7988733", "text": "Във вторник Държавната комисия за развитие и реформи (ДКРР) обяви, че през 2020 г. ще продължи ревизирането и скъсяването на отрицателния списък за достъп до пазара на чуждестранни инвеститори, така че да се даде възможност на изцяло чужди компании да работят в повече сектори. Правителството ще реформира системата за управление на чуждестранните инвестиции, ще опрости процеса на одобрение и ще предостави по-добри услуги за чужди инвестиционни проекти, предава  . Въпреки сложната и несигурна външна среда, чуждестранните инвестиции в Китай са се увеличили с 2,6% през първите 11 месеца на тази година, уточни говорителката на комисията Мън Уей. Тя даде за пример германския концерн BASF, който миналия месец обяви най-голямата си инвестиция в чужбина – нефтохимически проект в Джандзян, провинция Гуандун. С оптимизирането на средата за чуждестранни инвестиции в Китай се очаква да стартират повече проекти в сферите на новите енергии и информацията. „Ще продължим да работим с различни страни за подобряване на средата за чуждестранни инвестиции и постигане на напредък в новия кръг на отваряне на Китай\", посочи Мън Уей. От 1 януари 2020 г. в Китай влиза в сила нов закон за чуждите инвестиции, който се очаква да създаде по-благоприятни условия за бизнеса, третирайки външни и местни компании при равни условия. Очаква се също така, в съответствие със закона, да бъдат премахнати някои от ограниченията пред чуждите инвеститори в сектори като автомобилостроене и финанси.", "date": "2019.12.18", "title": "Пекин очаква повече чужди инвестиции през 2020 г."}
{"url": "https://www.24chasa.bg/novini/article/7989533", "text": "Броят на мигрантите, напуснали своите държави с цел намиране на работа, обучение или заради проблеми с безопасността, през 2018 г. е достигнал 272 милиона души, съобщава Международната организация по миграция (МОМ), цитирана от БТА.  Тези хора през изминалата година са изпратили в родината си общо 689 млрд. долара. По данни на МОМ, ако през 2000 г. в света е имало 173 млн. мигранти, през 2005 г. броят им вече е нараснал до 191 млн. души. Мигрантите през 2010 г. са били 222 млн. човека, а през 2019 г. наброяват 272 милиона. Делът мигранти спрямо общия брой на населението на Земята през 1990 г. е бил 2,9 %, а през 2019 г. е достигнал 3,5 %. Това на практика е 1 на всеки 28 жители на планетата. Жените съставляват 47,9% от общия брой мигранти в света, отбелязва Анадолската агенция. 141 млн. мигранти живеят в Европа и в Северна Америка. В списъка на страните с най-голям брой имигранти водещо място заемат САЩ (50,7 млн.), следвани от Германия и Саудитска Арабия (13,1 млн.), Русия (11,6 млн.) и Великобритания (9,6 млн.). Индия оглавява класацията по брой емигранти – 17,5 млн. души. След нея се нареждат Мексико (11,8 млн.), Китай (10,7 млн.) и Русия (10,5 млн.). Сирия, която от началото на кризата през 2011 г. е напусната от 8,4 млн. граждани е на пето място в този списък. Най-много средства от живеещите в чужбина мигранти през 2018 г. са получени в Индия (78,6 млрд. долара), Китай (67,4 млрд. долара), Мексико (35,7 млрд. долара) и Филипините (34 млрд. долара).", "date": "2019.12.18", "title": "689 млрд. долара изпратени от 272 млн. мигранти"}
{"url": "https://www.24chasa.bg/novini/article/7989572", "text": "Fiat Chrysler Automobiles и PSA Peugeot обявиха, че бордовете им са подписали обвързваща сделка за сливане на двата автомобилни производителя, създавайки четвъртата по големина автомобилна компания в света, съобщава АФП, цитирани от БТА.  Първоначалното споразумение за сливането е на стойност 50 милиарда долара. “Fiat Chrysler Automobiles и Peugeot SA (Groupe PSA) подписаха днес обвързващо споразумение за сливане, което предвижда 50/50 сливане на техните предприятия за създаване на четвъртия по големина световен производител на оригинално автомобилно оборудване и третия по приходи с 8,7 милиона продажби годишно”, се казва в съобщението , добавяйки, че няма да има затваряне на заводи. Компаниите заявиха, че сливането ще даде възможност на новата компания “успешно да се възползва от възможностите, представени в новата ера на устойчивата мобилност”. Групата ще включва марките Fiat, Jeep, Dodge, Ram, Chrysler, Alfa Romeo, Maserati, Peugeot, DS, Opel и Vauxhall, позволявайки й да обслужва масови и премиум пазари за леки автомобили, както и тези за камиони и лекотоварни автомобили. Fiat и PSA обявиха планове за сливане в края на октомври със споразумение за създаване на четвъртата по големина автомобилна група в света след Volkswagen, Renault-Nissan-Mitsubishi и Toyota. Сливанията са един от начините производителите на автомобили да поделят скъпи инвестиции в нови технологии – задължително условие в бързо променящата се индустрия, насочена към хибридни, електрически и автономни превозни средства.", "date": "2019.12.18", "title": "Fiat Chrysler и Peugeot подписаха сделка за сливане"}
{"url": "https://www.24chasa.bg/novini/article/7989574", "text": "Турция ще засили сътрудничеството си с Либия и е готова да предостави военна подкрепа на базираното в Триполи правителство или да подкрепи съвместни стъпки в Източното Средиземноморие, е заявил турският президент Реджеп Тайип Ердоган, съобщава Ройтерс, цитирана от БТА. Ние ще ускорим процеса между Турция и Либия. Ние им казахме, че винаги сме готови да помогнем, ако те имат нужда от това. От сътрудничество във военната област и сигурността до стъпки, предприемани във връзка с нашите морски права: ние сме готови, е посочил Ердоган пред репортери в Женева след края на Глобалния форум за бежанците. Турция подписа на 27 ноември споразумение за военно сътрудничество с либийското правителство на националното съгласие на Файез ел Сарадж. Анкара казва, че може да изпрати войници в Либия, която е разделена на съперничещи си политически фракции от 2014 г., ако базираното в Триполи правителство на Сарадж поиска това. Успоредно със споразумението за военно сътрудничество Турция и Либия подписаха и споразумение за делимитиране на морските граници. То срещна остра реакция от Гърция и Кипър, защото позволява на Анкара да предяви претенции към обширни зони в източната част на Средиземно море, богати на въглеводороди. Ердоган заяви също, че световните сили все още не са обещали подкрепа за плановете на Турция за \"зона за сигурност\" в Северна Сирия, където Анкара възнамерява да настани един милион сирийски бежанци. Дори страните, които ние разглеждаме като най-силни и уважавани, не са отговорили на нашия призив за зона за сигурност и не са казали \"и ние участваме\", е посочил Ердоган, цитиран от НТВ. Същевременно Ердоган е съобщил, че в скоро време турска делегация ще замине за Русия, за да обсъди с руските представители ситуацията в Либия и Сирия. Той е казал това в отговор на въпрос за съдържанието на разговора му вчера с руския президент Владимир Путин. Ердоган е изтъкнал, че двамата са дали поръчение и в рамките на това поръчение турска делегация, включваща заместник-министър на външните работи, заместник-министър на отбраната и представители от разузнаването и националната сигурност ще посетят в скоро време Москва. Той е заявил, че те ще обсъдят подробно със събеседниците си регионални теми. Ердоган е добавил, че с Путин са се договорили да бъдат обсъдени въпросите за Либия и Сирия.", "date": "2019.12.18", "title": "Ердоган: Световните сили все още не са обещали подкрепа на Турция в Сирия"}
{"url": "https://www.24chasa.bg/novini/article/7989555", "text": "министър председателят по обществен ред и сигурност и министър на отбраната Красимир Каракачанов наградиха най-изявените спортисти на Министерството на отбраната за 2019 г. Кралев връчи наградите на трите най-добри военни клуба. Победителят беше определен на база комплексното класиране от трите Държавни военни първенства на Националната военна спортна федерация. Наградата за най-добър спортен клуб взе Военен университетски спортен клуб “Васил Левски” - гр. Велико Търново. Втори се наредиха представителите на Военноморски спортен клуб “Варна”, а призовата тройка допълни Военен спортен клуб “Стрямци-61” - гр. Карлово.  Министър Каракачанов награди победителя в категория “Най-добър спортист на Министерството на отбраната”. На първо място беше класиран лекоатлетът майор Илия Куцаров от военно формирование 22800-София. “За мен е чест за поредна година да бъда част от тази церемония. Спортът винаги е бил основна част от подготовката на българската армия. Благодаря за прекрасното сътрудничество, което имаме с Министерството на отбраната. Работим отлично както с Центъра за елитен спорт, така и с Националната военна спортна федерация и им благодаря за прекрасните резултати, които постигнахте през тази година. Какво е нивото на българския военен спорт ясно може да се види от резултата на майор Илия Куцаров , който е най-добрият български маратонец и то не за първа година. Той е по-добър от всички останали атлети, които се занимават професионално само с атлетика. Пожелавам Ви да бъдете здрави, да нямате травми, да реализирате потенциала си”, заяви министър Красен Кралев при обръщението си към военните спортисти. От името на Националната военна спортна федерация вицеадмирал Емил Ефтимов благодари на спортния министър за доброто партньорство и помощта, която оказва ММС на федерацията. По време на церемонията в зала “Тържествена” на Министерство на отбраната професионалният боксьор Кубрат Пулев беше повишен в ранг лейтенант от резерва на Въоръжените сили на Република България. Пагоните му връчи заместник-министър председателят по обществен ред и сигурност и министър на отбраната Красимир Каракачанов. Награда за златния си медал в кат. до 81 кг в турнира по джудо на VII Световни военни игри, които се проведоха в китайския град Ухан, получи Ивайло Иванов.", "date": "2019.12.18", "title": "Кобрата стана лейтенант (Снимки)"}
{"url": "https://www.24chasa.bg/novini/article/7990257", "text": "Толтаксите за масовия тежкотоварен трафик - на товарните автомобили с тегло между 3,5 тона и до 12 тона, ще са от 4 до 7 ст. на километър, в зависимост от емисионния клас на превозното средство. Това предвижда приетата днес от Министерския съвет Тарифа за таксите, които се събират за ползване на републиканската пътна мрежа. Тарифата е нова и след влизането й в сила ще замени сега действащата. Цените на е-винетките за всички категории пътни превозни средства остават непроменени. Уикенд винетката за леки коли е 10 лв., седмична - за 15 лв., месечна - за 30 лв., тримесечна - за 54 лв. или годишна - за 97 лв. Камионите и автобусите с обща технически допустима максимална маса над 3,5 т ще продължат да ползват е-винетка до въвеждането на тол системата, не по-късно от 1 март 2020 г. Цените на дневните, седмичните и месечните винетките за тях остават без промяна. Дневната винетка за всички превозни средства над 3,5 тона струва 23 лв. За превозните средства с обща технически допустима максимална маса между 3,5 и 12 т, екокатегория Евро 0, I или II, седмичната е-винетка остава 53 лв., а месечната - 105 лв. За екокатегория Евро III, IV, V или EEV - седмичната е-винетка е 40 лв., а месечната - 80 лв. Седмичната винетка за тежкотоварните камиони с маса над 12 т и с екокатегория Евро 0, I или II струва 87 лв,. а месечната - 174 лв. За емисионен клас Евро III, IV, V или EEV седмичната винетка е 67 лв., а месечната - 134 лв. С приетата тарифа се въвежда справедлив модел на таксуване на пътните превозни средства, съобразен с европейския принцип - който изхабява пътя повече, да плаща повече. толтаксите са обвързани с екологичната категория на превозното средство, както и с класа на пътя, за който ще се дължи тол - автомагистрали, първи и частично втори клас. Товарните автомобили с тегло между 3,5 т и 12 т ще плащат една и съща такса за трите категории пътища, но тя ще зависи от емисионния им клас. Тези с най-високите еко класове Евро V, Евро VI или EEV ще плащат по 4 ст. на километър. За тези с емисионен клас Евро III или Евро IV тарифата ще е 5 ст. на километър, а за тези с най-ниската екокатегория - клас Евро 0, I или II - 7 ст. на километър. Целта е да се поощрява модернизирането на автопарка, за да се пази и околната среда. Тежкотоварните автомобили с тегло над 12 т и с две или три оси ще плащат в зависимост от емисионния си клас между 11 ст. и 22 ст. на километър за автомагистрали, между 10 ст. и 21 ст. на километър - за първи и втори клас пътища. Камионите с тегло над 12 тона, с четири и повече оси ще плащат в зависимост от емисионния си клас между 18 ст. и 36 ст. на километър за автомагистрала, между 17 ст. и 35 ст. на километър - за първи клас пътища, и между 16 ст. и 34 ст. на километър - за втори клас пътища. Тарифата за автобусите с тегло над 12 тона ще е от 5 ст. до 9 ст. на километър за автомагистрала, от 4 ст. до 8 ст. на километър за първи клас пътища и от 3 ст. до 6 ст. на километър за втори клас пътища. Автобусите с тегло до 12 тона ще плащат с 1 ст. по-евтино на километър, съответно - от 4 ст. до 8 ст. на километър за автомагистрали, от 3 ст. до 7 ст. на километър за първокласни пътища и от 2 ст. до 5 ст. на километър за втори клас път. С тарифата се определя и компенсаторната такса, която се дължи, ако товарен автомобил ползва платената пътна мрежа без тол такса. За камиони между 3,5 т и 12 т тя е 150 лв., за камиони над 12 т с две до три оси - 450 лв., за тежкотоварни превозни средства над 12 т с четири и повече оси - 750 лв., за автобусите - 150 лв. Компенсаторната такса се заплаща с цел да се избегнат административните санкции. Тя не е санкция, а по-висока пътна такса, която осигурява свободно придвижване по платената мрежа до 23:59 часа на деня, в който е наложена. Ако водачът откаже да плати компенсаторна такса на място, той трябва да заплати т.нар. максимална тол такса, за да продължи пътя си. За товарните автомобили между 3,5 т и 12 т предложеният т.нар. максимален тол е от 27 лв. до 48 лв., в зависимост от емисионния клас, за товарни автомобили над 12 тона с 2-3 оси - между 71 лв. и 146 лв., за товарен камион с тегло над 12 тона, с 4 и повече оси - от 119 лв. до 242 лв., и за автобусите - от 24 лв. до 49 лв. Размерът на толтаксите е определен въз основа на съпоставка на няколко сценария, предложени от консултанта по проекта за изграждане и въвеждане на тол системата - Световната банка. Разликата между таксата за автомагистрали за пътно превозно средство с най-висок и с най-нисък емисионен клас е 100% при камионите с тегло над 12 тона, колкото е позволено по европейска директива. В изпълнение на условията на чл. 10б, ал. 6 от Закона за пътищата, при определяне размера на таксите на пътните превозни средства е взета предвид екологичната им категория. Определянето на окончателния размер на таксите на база изминато разстояние (толтакси) е направен въз основа на съпоставка на горепосочените сценарии.", "date": "2019.12.18", "title": "Толтаксите за масовия тежкотоварен трафик ще са от 4 до 7 ст. на километър"}
{"url": "https://www.24chasa.bg/novini/article/7990283", "text": "Един човек е загинал, а друг е ранен на строеж на училище в Турция при падането на скеле, съобщи турската телевизия НТВ. Инцидентът е станал в Анкара, докато работниците изграждали третия етаж на сградата, посочва БТА. Двамата потърпевши са били затрупани от скелето и единият, 25-годишен мъж, е бил убит на място. Раненият е настанен в болница. Турция е на едно от челните места в Европа по смъртни случаи в следствие на трудови злополуки, като строителният сектор е рекордьор в страната по черната статистика.", "date": "2019.12.18", "title": "Един загина, а друг е ранен на строеж на училище в Турция"}
{"url": "https://www.24chasa.bg/novini/article/7990209", "text": "Националната агенция по приходите и Община Банско проведоха информационна среща с местния бизнес и браншовите организации във връзка със зимния туристически сезон 2019-2020. Служителите на данъчната служба запознаха многобройната аудитория със законовите изисквания и беше разяснена системата по въвеждане на новите касови апарати. Кметът Иван Кадев апелира към представителите на туристическия бизнес да бъдат коректни платци на местните данъци и такси, за да е възможно Общината да извършва безпроблемно комуналните си дейности и да изпълнява инвестиционната си програма за подобряване на инфраструктурата на града.", "date": "2019.12.18", "title": "Данъчни се срещнаха с бизнеса в Банско"}
{"url": "https://www.24chasa.bg/novini/article/7990219", "text": "Малолетните деца на починал наркодилър искат обезщетение от 100 хил. лв. от Главна дирекция \"Изпълнение на наказанията\". Момченцето Ф. и сестра му Ал., които са на 9 и 12 г, чрез майка си, са пуснали искова молба до съда в Благоевград заради смъртта на баща им Филип Методиев-Фетата. Той почина сутринта на 17 април 2016 г. в болницата в Дупница, където бе докаран предната вечер от затворническите власти в Бобов дол. Фетата имаше над 10 присъди, като последно от 2015 г. излежаваше 6-годишно наказание за разпространение на наркотици в близост до училище в Благоевград. На 16 април 2016 г. сутринта му прилошало в килията и започнал да повръща кръв. Откаран бил на преглед, но категорично отказал да го настанят в болница за проследяване на състоянието. Искал да му прекъснат наказанието, за да се лекува при определен медик в Благоевград. Върнали го обратно в килията, а след обяд около 17 ч отново му прилошало. Транспортиран бил в болницата в Дупница. Лекарите направили всичко възможно да го спасят, но на следващия ден сутринта починал от хеморагичен шок, остра сърдечно-съдова и дихателна недостатъчност. Острата кръвозагуба е от масивен кръвоизлив в стомаха - над 2 литра от ерозирали варици на хранопровода. Състоянието му било следствие от тежко хронично болестно увреждане на черния дроб - чернодробна цироза. Фетата е имал чернодробна цироза, хроничен хепатит С, захарен диабет, наркомания от 1990 г., интравенозно хероин, морфин, лидол. Страдал е и от разширени вени на хранопровода, кръвоизлив на разширените вени, остра кървяща язва на дванадесетопръстното черво и хроничен панкреатит. След смъртта му прокуратурата образува досъдебно производство, но то бе прекратено, защото се установи, че няма виновни за смъртта на Фетата. Не бе намерена пряка и непосредствена причинно-следствена връзка между действията на лекарските екипи и смъртта на Методиев. Затворническите власти са направили всичко необходимо, за да го настанят за лечение в болницата, а лекарите пък не са имали друг шанс, защото състоянието му било изключително тежко и неспасяемо, организмът му бил сериозно увреден от тежките заболявания, бе заключението на прокуратурата, потвърдено и от съда. Наследниците му обаче настояват за обезщетение за неимуществени вреди, защото смятат, че затворническите власти са бездействали и не са реагирали своевременно на влошеното му състояние. Съдът назначи съдебно-медицинска експертиза, която да даде отговор дали е било възможно да се спаси животът му.", "date": "2019.12.18", "title": "Децата на починалия затворник Фетата от Благоевград искат 100 хил. лв. за смъртта му"}
{"url": "https://www.24chasa.bg/novini/article/7990306", "text": "Правителството прие решение за откриване на процедура за възлагане на концесия за морски плаж „Равда - Олимпийски надежди“ община Несебър, област Бургас. Целта е обезопасяване на морския плаж и предоставяне на услуги от обществен интерес за срока на концесията. Процедурата се провежда по реда на Закона устройството на Черноморското крайбрежие, като се предлага срокът на концесията да е 20 години. Размерът на минималното годишно концесионно възнаграждение е 20 512 лева без ДДС. Той е определен съгласно приетата от МС Методика за определяне минималния размер на концесионното възнаграждение за морските плажове - обекти на концесия, по реда на чл. 8, ал. 2 и 3 от Закона за устройството на Черноморското крайбрежие. Морският плаж ще бъде обезпечен със задължителните дейности по ЗУЧК - осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж и предоставяне на услуги от обществен интерес. Открива се също така процедура за възлагане на концесия за морски плаж „Бяла-централен I”, община Бяла, област Варна, с оглед решението на правителството за едностранно прекратяване на договора за концесия. Прекратяването на концесионното правоотношение се налага, тъй като концесионерът „БРАТЯ МОСКОЯНОВИ - Бяла Сън Сендс и СИ-Е“ СД е неизправна страна по договора, вследствие на констатирани системни нарушения на основни нормативни и договорни задължения. Концедентът цели обезопасяването на морския плаж чрез осигуряването на задължителните дейности по смисъла на Закона за устройство на Черноморското крайбрежие и предоставяне на услуги от обществен интерес. Договорът за концесия е сключен на 8 май 2003 г. между Държавата, представлявана от министъра на регионалното развитие и благоустройството и „БРАТЯ МОСКОЯНОВИ - Бяла Сън Сендс и СИ-Е“ СД.", "date": "2019.12.18", "title": "Дават на концесия плажове в Равда и Бяла"}
{"url": "https://www.24chasa.bg/novini/article/7990342", "text": "Министерският съвет реши България да предостави доброволни годишни вноски в основния бюджет на Детския фонд на ООН (УНИЦЕФ), Върховния комисар на ООН за бежанците (ВКБООН), ООН-Жени и Организацията за сигурност и сътрудничество в Европа (ОССЕ) в общ размер на 139 534 лева. Средствата се осигуряват в рамките на утвърдените разходи по бюджета на Министерството на външните работи за всяка година, като за 2019 г. са съответно: за УНИЦЕФ - 37 320 лв.; за ВКБООН - 26 659 лв.; за ООН-Жени - 26 659 лв.; за Бюрото по демократичните институции и правата на човека към ОССЕ - 39 117 лв.; за Представителя на ОССЕ за свободата на медиите - 9779 лв. Предоставянето на доброволен финансов принос от страна на България е израз на съпричастност и подкрепа за дейността на организациите и демонстрира ангажираност на страната ни в области като правата на човека, демокрацията и върховенството на правото.", "date": "2019.12.18", "title": "България ще предостави финансова подкрепа в размер на 139 534 лева за УНИЦЕФ, ООН и ОССЕ"}
{"url": "https://www.24chasa.bg/novini/article/7990340", "text": "През тази седмица се очакват резултатите от одита в Националната художествена академия /НХА/, каза пред журналисти министърът на образованието и науката Красимир Вълчев след заседанието на парламентарната образователна комисия. Министър Вълчев съобщи през миналата седмица, че е назначил одит в НХА заради това, че със средства за заплати и за стипендии във висшето училище са били плащани договори за ремонти и строителство, предава БТА. Днес имах среща с представители на НХА, но нямаме много варианти към момента да им помогнем, каза министър Вълчев. И добави, че утре пак ще се срещне с представители на Националната художествена академия. На въпрос, ако се установят нарушения, има ли варианти за налагането на санкции на НХА, образователният министър обясни, че \"не е толкова въпрос на незаконосъобразни действия, колкото е на лошо финансово управление и на липса за яснота какво са направили\". В НХА има неправилни разчети и лошо планиране, заяви министър Вълчев. Утре Националната художествена академия ще представи на пресконференция новия си корпус. Министър Красимир Вълчев обясни, че НХА е едно от 13-те висши училища, които са получили финансиране по ОП \"Региони в растеж\" и отбеляза, че е важно да бъдат подпомагани всички висши училища и НХА с капиталови разходи. Националната художествена академия има много сгради, а основната й сграда формира архитектурния облик на най-централната част на София и може би са прави, че средствата за капиталови разходи никога не са достатъчни, но хубаво е, че са го направили, каза министър Вълчев.", "date": "2019.12.18", "title": "Вълчев: Чакаме резултатите от одита в Художествената академия тази седмица"}
{"url": "https://www.24chasa.bg/novini/article/7985002", "text": "За първи път с няколко клика  . Това става възможно чрез новата  . Системата стъпва върху базата данни от изследвания на НСИ и други органи на статистиката. „Мониторстат е ориентир докъде сме стигнали в различните сфери, какво сме искали да постигнем и какво се е получило на практика. Тя  , лишена от пристрастия, на базата на която изпълнителната и местните власти могат да планират следващи стъпки или политики“, обясни Диана Янчева, заместник-председател на НСИ. Платформата улеснява контрола на гражданското общество върху изпълнението на стратегическите документи в сфери като здравеопазване, трудова заетост, демографска политика, регионално развитие. На български и английски език е и има два модула – за стратегически документи и за европейските програми и проекти. Вторият ще бъде интегриран с информационната система за управление и наблюдение на средствата от ЕС в България – ИСУН 2020. Мониторстат ще улеснява както бизнеса и НПО, кандидатстващи за финансиране по европейски програми, така и държавната администрация. Фирмите ще спестят време и пари, тъй като при интеграцията с ИСУН   (КИД) и заверка на годишните си отчети. Държавната администрация, чиято работа е свързана с европроектите, ще се освободи от още един хартиен документ.  „Изграждане на статистическа база и информационна система за мониторинг на европейски и национални стратегии и регионална политика“. Изразходваните средства са 548 380 лв.", "date": "2019.12.18", "title": "НСИ въвежда нова информационна система за гражданите и бизнеса – Мониторстат"}
{"url": "https://www.24chasa.bg/novini/article/7989906", "text": "Политиката на Компанията за бутилиране на минерална вода МИХАЛКОВО в областта на корпоративната социална отговорност е дългосрочна и последователна. Компанията е отговорна не само към своите бизнес партньори, а проявява ангажираност към служителите си, към опазване на природата и за доброто на обществото. През 2019 г. се ремонтираха и изцяло модернизираха производствените мощности и построените преди 50 години производствени сгради в с. Михалково. Насочиха се инвестиции към развитие на управленския капацитет и оптимално използване на човешкия капитал, повишавайки в същото време удовлетвореността от работата. Уважението към служителите е основен принцип за компанията, която се грижи за осигуряване на безопасна и здравословна работна среда. С въведените нови технологични линии в производството се постигна ресурсна ефективност и ефикасност на производствения процес чрез намаляване количеството на влагани суровини и материали. Намали се количеството отпадъци, като се повиши прецизността на процесите на пълнене, затваряне, етикиране и опаковане в стекове на готовата продукция. Чрез въведените иновации се редуцира потреблението на електроенергия до 40%, което води до пряк положителен ефект върху околната среда чрез намаляване на отделяните емисии въглероден двуокис. Използваните от компанията опаковки са рециклируеми. Благодарение на успешния си бизнес МИХАЛКОВО направи още една важна за развитието си инвестиция - приключи сделка по изкупуване на 11-километровия водопровод, който захранва фабриката с изворна вода, подписа договор с ВиК Смолян и предостави безвъзмездно тръбите на Асоциацията на В и К дружествата на Смолянска област. С всички тези действия компанията стриктно следи за качеството на водоизточниците, а помага и на хората от с. Михалково да ползват качествена вода. През 2019 г. МИХАЛКОВО се обедини с още две компании от региона – Девин ЕАД и Механичен завод, създавайки устойчива образователна програма с практическа насоченост за учениците от ПГЕ „Ал. Попов“ от град Девин. Компанията осигурява месечна стипендия на четирима ученика от специалност „Автоматизация на непрекъснатите производства“, които ще имат възможност да се обучават на място във фабриката. Предвидено е също така ученици от специалност „Компютърна техника и технология“ от ХІІ клас да провеждат веднъж седмично платена производствена практика във фабриката. След завършване на средното си образование, младежите ще имат възможност за професионално развитие в компанията. Като член на Асоциацията на производителите на безалкохолни напитки в България МИХАЛКОВО се присъедини към инициативата КРИСТАЛНО ЧИСТИ, с отговорност към българското общество и от дълг към своите потребители. Компанията следва най-високи стандарти в своята дейност и ясни правила за правене на бизнес; осигурява постоянен контрол на качеството; като се ръководи от етичен кодекс, базиран на международни стандарти и общоприети ценности. С всички тези инициативи Михалково добавя допълнителна стойност към своята дейност като добър корпоративен гражданин.", "date": "2019.12.18", "title": "Михалково – социално и образователно отговорна компания"}
{"url": "https://www.24chasa.bg/novini/article/7990382", "text": "Правителството одобри безвъзмездна финансова помощ по линия на официалната помощ за развитие за Република Сърбия, Република Северна Македония, Босна и Херцеговина, Косово, Република Албания, Черна гора, Украйна и Грузия. С решението си Министерският съвет дава съгласие за сключване на споразумения за предоставяне на безвъзмездната финансова помощ за изпълнението на проекти в осемте страни. България ще финансира 35 проекта на обща стойност 1 929 758 лв. Те са насочени към повишаване качеството на образованието и гарантиране на равен достъп в условията на мултикултурна среда, подкрепа за по-качествено здравеопазване, включително и за деца с увреждания, подпомагане на демокрацията и изграждането на активно гражданско общество чрез насърчаване на младите хора на регионално ниво. Проектите целят и да повишат административния капацитет на държавните и общински служители в страните-партньори, да запазят и популяризират културно-историческото наследство и духовни ценности, ще съдействат за опазването на околната среда, за приобщаването на националните малцинства и други уязвими групи. Отпуснатите средства ще подобрят още повече видимостта на България като държава-член на ЕС, съпричастна към усилията на международната общност за решаване на проблемите на развитието. Финансовата помощ допринася и за задълбочаване, и откриване на нови възможности за разширяване на двустранното сътрудничество, а също така подкрепя и общите усилия за осъществяване на политиката на ЕС на сътрудничество за развитие. Одобрените проектни предложения следват заложените приоритети в приетата от Министерския съвет Средносрочна програма за помощ за развитие и хуманитарна помощ за 2016-2019 г. Финансирането ще бъде осигурено от бюджета на МВнР, предназначен за официална помощ за развитие и хуманитарна помощ.", "date": "2019.12.18", "title": "България дава 1,9 млн. лв. за Западните Балкани, Украйна и Грузия"}
{"url": "https://www.24chasa.bg/novini/article/7990379", "text": "В Камарата на представителите на САЩ се водят дебати преди историческото гласуване по две обвинения срещу президента Доналд Тръмп в рамките на процедура по импийчмънт, съобщи Ройтерс. След дебатите долната камара на Конгреса ще гласува поотделно по двете обвинения - в злоупотреба с власт и във възпрепятстване на работата на Конгреса, отбелязва ДПА. Очаква се демократите, които разполагат с мнозинство в Камарата на представителите, да гласуват за импийчмънт, а републиканците - против. Гласуването ще подготви почвата за процес в Сената следващия месец, който ще определи дали президентът да бъде признат за виновен и отстранен от власт. Въпреки че Камарата на представителите вече два пъти е гласувала за импийчмънт на президенти - на Андрю Джонсън през 1868 г. и на Бил Клинтън през 1998 г. - досега нито един американски президент не е бил свален от поста по този начин. Очаква се и този евентуален опит да не бъде успешен. Сенатът, където ще е необходимо мнозинство от две трети, за да бъде отстранен Тръмп, е контролиран от републиканците на президента, които не показват заинтересованост от свалянето му. При процеса членовете на Камарата на представителите ще изпълняват ролята на прокурори, а сенаторите - на съдебни заседатели", "date": "2019.12.18", "title": "Започна дебатът в Камарата на САЩ за импийчмънт на Доналд Тръмп"}
{"url": "https://www.24chasa.bg/novini/article/7990402", "text": "Москва разкри днес подробности за новата си система от сателити за противоракетна отбрана \"Купол\", предадоха Франс прес и БТА. Тя има за цел да следи от Космоса за изстрелване на балистични ракети, траекторията и мишената им. Част от системата са три сателита \"Тундра\", изведени в орбита през 2015, 2016 и 2017 г. Според началника на руския генерален щаб Валерий Герасимов спътниците засилват възможностите на Русия да засича балистични ракети. Системата бе представена днес на брифинг в руското министерство на отбраната. Русия, която от 2015 г. разполага с космически сили, които са част от военновъздушните й сили и чиято основна задача е противоракетната отбрана, от години обвинява Съединените щати, че искат да милитаризират космическото пространство, отбелязва Франс прес. САЩ изразиха миналата година притеснения във връзка с необичайното поведение на руски сателит. Москва отвърна, че става дума за необосновани твърдения. Москва изразява задоволство от факта, че разработва оръжия, които могат да пробият съществуващите системи за противоракетна отбрана, като например свръхзвуковите ракети \"Авангард\", интерконтиненталните \"Сармат\" и крилатите \"Буревестник\".", "date": "2019.12.18", "title": "Каква е новата система от сателити за противоракетна отбрана на Русия?"}
{"url": "https://www.24chasa.bg/novini/article/7990433", "text": "Втората група от 13 души - предимно учени, отправили се към Българската антарктическа база \"Св. Климент Охридски\", се намират в Пунта Аренас - най-южния град на Чили, и вече цяла седмица очакват самолет за Антарктида. Това посочва в съобщение до медиите председателят на Българския антарктически институт и ръководител на експедицията проф. Христо Пимпирев. По предварителен план полетът е трябвало да се осъществи на 14 декември с бразилски военен самолет Херкулес С-130. Съмнение за проблем в двигателя е осуетило излитането на машината. Очаква се да пристигне самолет от Бразилия, който на 20 декември би трябвало да превози до Южношетландските острови групата, в която освен българите има и учени от Колумбия, Монголия, Беларус и Русия. Там ги чака малко 20-метрово чилийско корабче, което трябва да ги превози до о. Ливингстън, предава БТА. Българските антарктици, които от месец са на базата, са имали преди дни посещение от френска експедиция, посветена на 200-та годишнината от откриването на Антарктида, съобщава още проф. Пимпирев. Ръководител е известната френска пътешественичка и изследователка Лоранс дьо ла Фериер, която е изкачвала Еверест, прекосявала е Антарктида със ски и е била командир на френската база \"Дюмон д'Юрвил\" през зимата. Маршрутът на френската експедиция следва стъпките на първопроходците от преди два века. По пътя си те ще посетят няколко научни бази, като българската е една от първите. Френският екип е разгледал полярната ни база и е посетил православния параклис \"Св. Иван Рилски\". Катамаранът, с който плава френският екип, е оборудван с апаратура за мониторинг на морската вода и изучава замърсяването на водите на Южният океан с пластмасови микро частици. Основната цел на проекта е образователна. С ежеседмични директни включвания по френски телевизионен канал, заснемане на видео и снимков материал, взимане на интервюта с членове на националните експедиции, екипът ще представи на ученици от френските училища историята на откриването на Ледения континент, както и съвременните тенденции в изучаването му.", "date": "2019.12.18", "title": "Втората група за българската база в Антарктида, чака самолет от седмица"}
{"url": "https://www.24chasa.bg/novini/article/7990423", "text": "Председателят на \"Хуавей\" (Huawei Technologies Co. Ltd.) Лян Хуа заяви в сряда, че китайският технологичен гигант разработва планове за изграждането на завод в Европа, в който да се произвеждат компоненти. В интервю за агенция Франс прес той обясни, че технологичната компания \"провежда проучване на възможности\" и че ще бъде избрана европейска страна, в която ще бъде изградена фабриката за компоненти. Процесът може да бъде завършен \"много бързо\", допълни Лян Ху, като посочи, че що се отнася до 5G технологията, базираната в Шенжен компания вече не разчита на доставки от Съединените щати, цитиран от  Изпълнителният директор на \"Хуавей\" Жън Чжънфей също намекна наскоро, че компанията ще изгражда 5G технологични фабрики в Европа. Междувременно германският канцлер Ангела Меркел заяви в сряда пред парламента на страната, че тя няма представа за какъвто и да е \"натиск от страна на китайски държавни участници\" върху Берлин да приеме \"Хуавей\" за разгръщането на 5G мрежа. Меркел отново подчерта, че няма намерение да бъде налагана забрана на отделни компании въпреки нарастващият натиск от страна на коалиционния партньор в лицето на Социалдемократическата партия. \"Аз съм против изключването на една компания, но аз подкрепям да се направя всичко необходимо, за да се гарантирам сигурността\", заяви канцлерът на Германия.", "date": "2019.12.18", "title": "\"Хуавей\" планира да изгради завод за компоненти в Европа"}
{"url": "https://www.24chasa.bg/novini/article/7990405", "text": "Регионът Брюксел-столица в Белгия въвежда забрана за движение на дизелови автомобили от нормата EURO 3 (с регистрация преди 2005 г.) на територията на т.нар. Зона с ниски емисии /LEZ/, която обхваща целия Брюкселски регион, съобщават от външно министерство. Забраната влиза в сила на 1 януари 2020 г., а нарушителите подлежат на глоба от 350 евро. Санкцията няма да бъде въведена незабавно. Предвиден е преходен период от 3 месеца като глобите ще бъдат ефективни от 1 април 2020 г. Подробна информация, свързана с тази мярка може да бъде намерена на сайта:  . Преди да влязат на територията на Брюксел чуждестранните превозни средства трябва задължително да бъдат регистрирани на официалния уебсайт Lez.brussels:  . Изисква се информация за типа превозно средство, евро стандарт и тип гориво. Сайтът е достъпен на английски, френски, немски и холандски езици. Тази регистрация е безплатна, а всяко нерегистрирано превозно средство подлежи на глоба в размер на 150 евро. Регистрацията на превозно средство за достъп до град Антверпен не е валидна за Брюксел, следователно е необходима отделна регистрация. В брюкселската Зона с ниски емисии може да се шофира като от същия интернет-сайт   се закупи дневен пропуск на стойност 35 евро на ден. Допускат се максимум до 8 пропуска годишно за едно превозно средство. Препоръчваме на българските граждани да не се доверяват на уебсайтове, предлагащи закупуване на винетки или стикери, които не са нито необходими, нито валидни за шофиране в брюкселската Зона с ниски емисии. Заплаща се само дневният пропуск като това трябва да се извърши чрез уебсайта  . Всички останали процедури, свързани със Зоната с ниски емисии (искане за специален режим/освобождаване, регистрация на превозни средства, регистрирани в чужбина), са безплатни и трябва да се извършват чрез същия уебсайт. Зоната за ниски емисии е въведена през 2018 г. и обхваща целия Брюкселски регион. Сегашната мярка цели постепенна забрана на най-замърсяващите превозни средства на територията на белгийската столица и се очаква да засегне около 47 000 превозни средства.", "date": "2019.12.18", "title": "Външно напомня: От Нова година Брюксел забранява дизелите от преди 2005 г."}
{"url": "https://www.24chasa.bg/novini/article/7990464", "text": "На 81 години почина известният от 60-те години британски чернокож певец Кени Линч, станал известен с хита \"Up on the Roof\", предаде Ройтерс. Тази песен го превърна в един от най-популярните чернокожи изпълнители на Обединеното Кралство от онова време. Линч беше първият музикант, който направи кавър на парчето на \"Бийтълс\" \"Misery\" през 1963 година. Той се появи на обложката на албума на Пол Маккартни \"Band On the Run\" едно десетилетие по-късно, предава БТА. Линч, който израства в северната част на Лондон в семейство с 13 деца, получи Ордена на Британската империя през 1970 г. През същата година зрителите го видяха в комедията \"Продължавай да обичаш\" редом със Сид Джеймс и Чарлз Хоутри. Линч беше и успешен автор на песни, като сътвори заедно с групата \"Смол фейсис\" хита \"Sha La La La Lee\". Негови парчета влязоха в репертоара на \"Дрифтърс\" и Дъсти Спрингфийлд. Линч, който страдаше от рак на простатата, има две деца - Боби и Ейми.", "date": "2019.12.18", "title": "Почина певецът Кени Линч"}
{"url": "https://www.24chasa.bg/novini/article/7990406", "text": "Бивш републикански шампион по борба, сега подсъдим за серия грабежи над чужденци в Слънчев бряг, опита да се саморазправи с бургаска репортерка в съда днес. 23-годишният Мариян Ганев от Сливен ударил с лакът колежка докато тя се опитвала да го снима в кулоарите на съда. Преди това в съдебната зала Мариян и брат му Даниел сдържаха гнева си, както и третият подсъдим - аверът им Николай Бабачев.  \"Не очаквах подобна реакция. И друг път сме ставали обект на агресия от страна на подсъдими, но по-скоро словесна\", коментира потърпевшата репортерка. Междувременно делото бе отложено заради неявяване на свидетели - пострадалите чужди граждани, които не били редовно призовани.   Борците Мариян и Даниел Ганеви, както и Николай Бабачев са обвиняеми за това, че за времето от 03:00 ч. до 03:30 ч. на 8 юли, 2018 г. в Слънчев бряг, след предварителен сговор да вършат грабежи, нападнали двама немски туристи и двама  британци. Бандитите издебнали първия  германски летовник на вътрешна алея,  извили ръцете му и го преджобили, задигайки пари и вещи на стойност над 900 лв. При втория грабеж бабаитите  притиснали чужденеца към земята и го заплашили, след което го обрали, задигайки над 1000 лв. В другите два случая борците действали аналогично - с много агресия и заплахи. У Даниел Ганев са открити и наркотици - 146 гр.коноп и 7 грама пико, на обща стойност близо 1000 лв.", "date": "2019.12.18", "title": "Подсъдим ексшампион по борба удари репортерка в Бургас"}
{"url": "https://www.24chasa.bg/novini/article/7990504", "text": "След една година в Северна Македония найлоновите торбички ще бъдат изхвърлени от употреба, а биоразградимите торбички ще се продават по 10 денара /0,16 евро/, съобщи телевизия Алсат М. Това е предвидено в закон за управление на опаковките и отпадъците от опаковки, а въпросната разпоредба ще влезе в сила от 1 януари 2021 г. Министърът на околната среда Насер Нуредини изрази очакване до този срок гражданите да свикнат да си носят торби за пазаруване, за да може постепенно да се намали, а след това и прекрати използването на найлонови торбички, информира БТА. Министърът каза, че засега инициативата е приета и от търговците. Целта е да се увеличи цената на торбичките, за да се стимулират гражданите да си носят пазарски чанти, а не да купуват торбички, посочи Нуредини. От 1 януари 2020 г. пък държавните институции вече няма да могат да поръчват пластмасов амбалаж. Пластмасовите бутилки за еднократна употреба ще се заменят със стъклени. Според статистиката в Северна Македония се използват около 150 милиона найлонови торбички годишно, или близо 2000 тона пластмаса, която най-трудно се унищожава.", "date": "2019.12.18", "title": "Северна Македония забранява найлоновите торбички от 2021 г."}
{"url": "https://www.24chasa.bg/novini/article/7991308", "text": "Ралф Исенегер, адвокат на украинският олигарх Дмитро Фирташ, заяви, че е дал 1 милион долара назаем на Лев Парнас, бизнес съдружник на личния адвокат на Доналд Тръмп - Руди Джулиани, предаде Ройтерс. В първите си публични коментари след разкриването на трансакцията адвокатът каза, че това е била частна бизнес сделка и парите са били дадени срещу лихва. Парнас и съпругата му взели заем за покупка на жилище във Флорида. \"Средствата бяха изцяло мои и не действах по този въпрос по искане или за сметка на някой от клиентите си\", подчерта Исенегер, предава БТА. В момента Фирташ се бори срещу искане на САЩ да бъде екстрадиран от Виена, където живее от пет години. Американските власти го обвиняват в корупция. Американската прокуратура заяви, че роденият в Украйна граждани на САЩ Лев Парнас, който е обвинен за нарушаване на закона за финансиране на предизборни кампании, е скрил превода от тях. Парнас, който се намира под домашен арест във Флорида, отрича да е направил това.", "date": "2019.12.18", "title": "Адвокат на украински олигарх дал назаем 1 млн. долара на съдружник на Джулиани"}
{"url": "https://www.24chasa.bg/novini/article/7991288", "text": "Иван Гешев ще създаде консултативен съвет към главния прокурор и ще покани за негови членове изтъкнати юристи. Това съобщи той, след като положи клетва в сряда. На церемонията в зала “Тържествена” в Съдебната палата дойдоха председателят на Народно събрание Цвета Караянчева, конституционни съдии, членове на Висшия съдебен съвет, министрите на правосъдието и вътрешните работи Данаил Кирилов и Младен Маринов, двама бивши главни прокурори - Васил Мръчков и Никола Филчев, шефовете на служби, десетки прокурори. Съдиите бяха представени от шефа на Софийския градски съд Алексей Трифонов. Президентът Румен Радев не уважи церемонията. “Г-н Гешев, пазете прокуратурата, пазете хората в нея, защото без тях тя е нищо. Уважавайте съдиите, но не грантовите и онези, които под тогата си крият политически амбиции ”, обърна се към него бившият главен прокурор Сотир Цацаров в своето слово. В петък той влиза на новото си работно място - антикорупционната комисия. “Лесен мандат в съдебната власт имат само хората, които не правят нищо”, каза още Цацаров. Той благодари на колегите си за усилията и спечелените битки. “Може би трябва да благодарим и на онези, заради чиито лични битки ние станахме по-силни”, добави бившият главен прокурор. Според него първото предизвикателство пред Гешев са започналите “т.нар. консултации за т.нар. промяна в конституцията”. “Надявам се, че те не целят евтин пиар. Каквито и да са тези дебати, прокуратурата ще остане в съдебната власт, само така тя може да работи, без да е подчинена на политически интереси”, заключи той. След словото на Цацаров новият главен прокурор се закле и подписа акта си за встъпване в длъжност. “Ще се справим с това, което предстои. А предстои да оправдаем очакванията на хората, които ни плащат заплатите, за справедливост”, каза Гешев в първото си слово като главен прокурор. Той добави, че прокуратурата ще стане “по-отворена към проблемите и болките на хората и по-динамична”. Това можело да се случи само, ако се защитава прокуратурата от “политически атаки и дестабилизация”. “Знам, че ще е трудно и тежко, но цената си заслужава - една по-добра и силна правова държава. Сигурен съм, че ще постигнем това”, каза още Гешев. Извън залата той прогнозира, че предстои най-тежкият мандат от всички, защото “такава е ситуацията”. “На първо място, държавата е стигнала предела, на който да отговори на очакванията на гражданите за справедливост. А от друга страна, заради добрата кондиция на прокуратурата сме подложени на сериозни атаки от различни хора, които са засегнати. Притесняват се от закона и се опитват да дестабилизират прокуратурата”, коментира Гешев. Той не виждал дискусия, а политически заявки в започналите консултации при президента Радев за промяна в конституцията, Според него, когато се инициира дебат, трябва да има и тема, а не тепърва да се изяснява какъв е проблемът и дали въобще има проблем.", "date": "2019.12.18", "title": "Цацаров към Гешев: Уважавайте съдиите, но не и тези, които крият под тогите си\nполитически амбиции (Обзор)"}
