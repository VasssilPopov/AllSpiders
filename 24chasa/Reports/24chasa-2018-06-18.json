{"url": "https://www.24chasa.bg/novini/article/6919548", "text": "Бившият служебен министър на здравеопазването Илко Семерджиев бе оправдан по обвинение, че е заплашвал с уволнение шефката на агенцията по лекарствата Асена Стоименова. Решението обяви съдия Вера Чочкова от Софийския градски съд в 15,30 ч понеделник. Семерджиев бе начело на здравното ведомство в правителството на Огнян Герджиков. Той бе даден на съд по обвинение, че в телефонен разговор със Стоименова на 24 март м.г. я заплашил, че ако не назначи Боян Доганов за свой заместник, “може да я уволни, а може да направи и други неща”. “Очаквах това решение от самото начало. Днес катастрофира както г-жа Стоименова, така и прокуратурата. Тя очевидно не искаше да има заместник”, коментира Семерджиев. В продължение на 45 минути той даде обяснения пред съда. Когато оглавил министерството, видял, че има недостиг на лекарства, а в същото време преразход и реекспорт. Мястото на заместник на Стоименова било вакантно от нейното назначаване през 2014 г. “Затова реших, че на свободната длъжност може да се назначи професионалист”, обясни Семерджиев. Изборът му се спрял на Боян Доганов, който по това време участвал в три дружества. Двамата се познавали от 1999 г. Семерджиев го предупредил да излезе от фирмите, за да няма конфликт на интереси. Въпреки че ги напуснал, Доганов не бил назначен. На 24 март в 15,30 ч Семерджиев се обадил на Стоименова, за да я попита какво става. Разговорът се провел в присъствието на двамата му заместници Атанас Кондуржиев и Галин Каменов и тогавашния шеф на надзора на НЗОК Михаил Христов. Тримата били в кабинета му, за да обсъждат недостига на лекарства. Когато попитал Стоименова защо не назначава Доганов, тя отговорила, ако има огромни задръжки и ако иска, да я уволни. “Казах ѝ, че не искам да я уволнявам”, обясни Семерджиев. Заместниците му потвърдиха думите му. Прокурор Михаела Райдовска обяви, че ще протестира решението на съда. То не е окончателно.", "date": "2018.06.18", "title": "Оправдаха Илко Семерджиев за заплаха с уволнение на подчинена (обзор)"}
{"url": "https://www.24chasa.bg/novini/article/6919569", "text": "Банда, произвела над 34 хил. фалшиви британски монети с номинал 2 паунда и изключително високо качество, бе разбита в Пловдив. По неофициална информация начело на групата бил алкохолният бос Тодор Неделчев. Шефът на спецпрокуратурата Иван Гешев не го назова поименно, но уточни, че бил разследван за палежи на митничари. В бандата имало още 2- ма мъже и турчин - майстора на фалшификатите. Те били атакувани на 13 юни. Спецпрокуратурата и ГДБОП създали много добра организация в рамките на ден, защото била договорена сделка за продажбата на монетите и трябвало да се действа веднага. Фалшивите пари трябвало да бъдат купени от софиянец на цена, равна на 40% от номинала им. “ При разбиването на групата, за която се е получила оперативна информация още през есента на м.г., бяха използвани СРС”, каза зам.-шефът на ГДБОП Стоян Темелакиев. Антимафиотите претърсили 4 адреса и 3 коли. В селскостопанска постройка те се натъкнали на цех с 5 машини. Машините били заредени да произвеждат и монети от по 2 евро. В пристройка към къщата на алкохолния бос били открити 5 хил. монети, а в кола, паркирана в двора - още 29 хил. По изчисления на прокуратурата произведените 70 хил. паунда се равняват на 150 хил. лв. Според прокурор Димитров домът на един от арестуваните впечатлявал с лукс, в двора имало басейн. В събота спецсъдът е оставил Неделчев в ареста. Другите двама са на свобода срещу 5 хил. лв. гаранция, а турският гражданин не е в България. “Пловдив е известен с фалшификаторите си, Силистра - със скиминга, Черноморието - с рекета, граничните райони - с контрабандата, а София - с всичко”, пошегува се прокурор Гешев. През 2012 г. Тодор Неделчев, сочен за влиятелен бизнесмен в Първенец, получи 5 г. затвор по делото “Подпалвачите”. Тогава той бе признат за виновен като подбудител и помагач, а двама негови работници - като извършители на серия от палежи на коли и жилища. През 2017 г. Неделчев прегази с джипа си възрастен мъж, но делото не е приключило.", "date": "2018.06.18", "title": "Нова мода: банда от  Пловдив  фалшифицира  лири на монети (обзор)"}
{"url": "https://www.24chasa.bg/novini/article/6919572", "text": "Месечните добавки за социална интеграция, транспортни и информационни и телекомуникационни услуги вече няма да са обвързани с гарантирания минимален доход, който за тази година е 75 лв. Това реши петчленен състав на Върховния административен съд, който отмени правилника за прилагане на Закона за интеграция на хората с увреждания. Според магистратите обвързването на интеграционните добавки с гарантирания минимален доход е незаконосъобразно, защото в определянето им трябва да се взимат единствено индивидуалните потребности на хората с увреждания. “Унифицирането на размера на добавката създава обективни пречки за интеграцията на хората с увреждания”, пише в мотивите на ВАС. Сега месечната добавка за транспортни услуги е 11,25 лв. За информационни и телекомуникационни услуги се отпускат 15 лв. Толкова получават и лицата с трайни увреждания за обучение. За достъпна информация и диетично хранене се дават по 11,25 лв. Досега добавката се отпускаше на лица със 71% и над 71% трайно намалена работоспособност. Добавката за балнеолечение и рехабилитационни услуги е до 225 лв. Днес социалното министерство трябва да е готово и с финансови разчети колко ще струва новият закон за личната помощ на омбудсманката Мая Манолова. Проектът трябва да се представи официално на съвета за интеграции на хората с увреждания. От няколко дни майките на децата с увреждания правят консултации в социалното министерство за новите текстове. Те съобщиха, че единият от вариантите, който е по-нискобюджетен, е приемлив за всички страни, но другият е по-добър за хората с увреждания. Главният финансов началник на държавата е финансовият министър и затова решението и последната дума ще са негови, каза Манолова. Преди дни тя пресметна, че и сегашните 200 млн. лв. ще стигнат, ако се преразпределят правилно. Според първоначалните разчети на социалното министерство обаче те са още 300 млн. лв. Новият закон вероятно ще обхване около 77 хил. души. “Необходими са около 150-200 млн. лв. допълнително в бюджета за догодина за хората с увреждания, прогнозира президентът на КНСБ Пламен Димитров. Според него няма нужда от закон за личната помощ. “БСП искат противопоставяне и по темата за социалната политика на правителството. Не казват, че към 2016 г. помощите за деца с увреждания бяха 240 лв. месечно, а сега увеличението за деца с над 90% увреждания е над 900 лв.”, коментира по-късно през деня лидерът на депутатите от ГЕРБ и зам.-председател на партията Цветан Цветанов. Той припомни, че децата с увреждания са около 26 хил. Категоричен бе, че трябва да има реформа в ТЕЛК, защото 15% от населението в България е с пенсии от ТЕЛК. За ЕС средният процент бил 1,5-2 % . Това навежда на мисълта, че е възможно да има злоупотреби, смята Цветанов.", "date": "2018.06.18", "title": "Решено! Добавките за телефон и транспорт на  хората с увреждания според нуждите им (Обзор)"}
{"url": "https://www.24chasa.bg/novini/article/6919558", "text": "Делото срещу бившия директор на НДК Мирослав Боршош и експредседателя на съвета на директорите на двореца Валентин Кръстев бе прекратено и върнато на прокуратурата. Обвинителният акт срещу двамата бе внесен на 31 май в Софийския градски съд. Според прокуратурата Боршош е извършил нецелево разпореждане с пари от бюджета за над 3,4 млн. лева, 15 неизгодни сделки, присвояване на близо 4 млн. лв., безстопанственост. Кръстев пък е подсъдим, че чрез заплашване принудил трима служители на НДК да подпишат протокол за обществена поръчка, в който да занижат цена на оценка на един от участниците и да завишат на друг. На разпоредителното заседание в понеделник съдия Стефан Милев обяви, че е открил съществени нарушения в обвинителната теза. Заради тях Боршош не можел да разбере за какво е даден на съд. В обвинителния акт нямало факти, които да описват нецелево харчене. Било посочено само, че за 24 часа между 23 и 24 август 2016 г. са извършени разпореждания през сметка на НДК за 1,9 млн. лв. За останалото време до юни 2017 г., за което прокуратурата твърди, че са харчени парите, както и за останалата част от тях в обвинението нямало нищо. Според защитата на Боршош - адвокат Даниела Доковска, за едно и също прокуратурата веднъж твърдяла, че има безстопанственост, а друг път – неизгодна сделка. За обвинението в присвояване на близо 4 млн. лв. тя каза, че става дума за обществена поръчка, по която авансово били платени 20% от стойността на договора. Прокурор Ирена Ганчева обяви, че ще реши дали да протестира, след като се запознае с мотивите на съда. ", "date": "2018.06.18", "title": "Съдът прекрати делото срещу Боршош - имало неясноти в обвинителния акт,  липсвали доказателства (обзор)"}
{"url": "https://www.24chasa.bg/novini/article/6919651", "text": "Американският президент Доналд Тръмп обяви днес създаването на шести вид въоръжени сили - космически, които ще са независими от военновъздушните сили, предаде Франс прес, цитирана от БТА.  \"Съдбата ни извън Земята е не само въпрос на национална идентичност, а и на национална сигурност\", каза Тръмп, цитиран от Ройтерс, на среща на Националния космически съвет в Белия дом. \"Не е достатъчно просто да имаме американско присъствие в космоса, трябва да имаме американско превъзходство в космоса\", заяви Тръмп, нареждайки на министерството на отбраната да създаде новия вид въоръжени сили. \"Ще имаме военновъздушни сили, ще имаме и космически сили. Отделни, но равностойни\", добави президентът, цитиран от ДПА. Сега много от свързаните с космоса военни проекти са под разпореждането на американските ВВС. В речта си Тръмп каза, че правителството би искало да изпрати отново американски астронавти на луната (миналата година той подписа заповед за това) и е склонно да работи с разрастващата се частна космическа индустрия. Президентът каза също, че ще подпише директива за създаване на рамка за \"управление на космическия трафик\" за справяне с претовареността в околоземната орбита, тъй като според него сегашните регулации са остарели. Тръмп вече каза, че е склонен да се създаде този шести вид сили наред със сухопътните, военновъздушните, военноморските, морската пехота и бреговата охрана. В Конгреса тази тема от години поражда полемика между привържениците на обособяването на отделни сили, равностойни на останалите, и онези, които смятат за по-функционално космосът да остане под разпореждане на военновъздушните сили. Създаването на космически сили не може да стане за един ден. При всички случаи Конгресът ще трябва да приеме съответния закон, отбелязва АФП. На срещата в Белия дом присъстваше бившият астронавт Едуин \"Баз\" Олдрин, както и ръководители на големи компании от сферата на авиокосмическата промишленост.", "date": "2018.06.18", "title": "Тръмп нареди на Пентагона да създаде космически въоръжени сили"}
{"url": "https://www.24chasa.bg/novini/article/6919518", "text": "Колите на “Гугъл Стрийт Вю” отново тръгват по пътищата на България, за да актуализират данните в платформата, съобщиха от компанията. “Стрийт Вю” е популярна услуга на гугъл карти, през коята потребителите могат да разглеждат графични изображения на улиците и културни обекти през 360-градусова панорама. Чрез нея могат да се видят над 85 страни, както и части от Арктика и Антрактида. Услугата е достъпна за България от 2013 г. насам. Новата обиколка на колите у нас ще бъде с основна цел актуализиране на информацията за междуградските пътища. Тя ще започне на 25 юни и ще продължи около 2 месеца. С цел да защити неприкосновеността на личния живот компанията замъглява лицата на хората и регистрационните номера на колите. Това става чрез специално направен за целта алгоритъм. В случай на грешки потребителите могат да сигнализират, като натиснат специален бутон в долния десен ъгъл на всяка снимка.", "date": "2018.06.18", "title": "Колите на “Гугъл” пак снимат България, този път главно пътища"}
{"url": "https://www.24chasa.bg/novini/article/6919539", "text": "Д-р Любомир Чипилски, шеф на дирекция “Осигуряване на качество и анализи” в агенция “Медицински одит”, ще е временният ѝ шеф, съобщиха от Министерството на здравеопазването. Досегашният директор проф. Златица Петрова бе отстранена от здравния министър Кирил Ананиев, след като прокуратурата започна разследване за укриване на лекарски грешки и пропуски при 11 смъртни случая в болници, случили се през 2017 г. Новият временен шеф д-р Чипилски е специалист по неврология и магистър по здравен мениджмънт. Той постъпва в агенция “Медицински одит” през май 2016 г., а в началото на 2018 г. е назначен за директор на дирекция “Осигуряване на качество и анализи”. През 1994 - 2000 г. е главен асистент по неврология в Университетската болница по неврология и психиатрия “Свети Наум” в София. Бил е и главен секретар на Изпълнителната агенция по лекарствата. “Медицински одит”, известна още като медицинския ДАНС, е единствената институция, която проверява болниците за нарушения - административни, за спазване на правата на пациентите, за качеството на медицинските услуги и др. За да осигури достъпна и качествена медицинска помощ и да защити правата на пациентите, агенцията извършва планови, предварително обявени с график проверки, както и извънредни по сигнал на граждани и институции, по искане на здравния министър или след самосезиране. Жалби и сигнали до агенцията могат да подават всички хора, които не са удовлетворени от предоставяната медицинска услуга, станали са жертва на измама или са им били нарушени правата. Жалбите могат да са за затруднен достъп до лечение или болница, забавяне или усложнения, настъпили по време на лечението, поставяне на грешна диагноза, липса на информирано съгласие преди извършване на определени процедури, неполучаване на достъпна информация от лекуващия лекар, даваща възможност за свобода на избора на лечение, отказ за предоставяне на медицинска документация и др. Важно условие е сигналите да се подават не по-късно от година след възникване на проблем при лечението. Случаите, които касаят морално-етични проблеми между лекари и пациенти по време на лечение, неправомерно издадени болнични листове или съмнения за тяхната достоверност, както и за дейността на ТЕЛК/НЕЛК, неправомерно заплащане на потребителска такса в лечебно заведение, не се разглеждат от ИАМО или се пренасочват към други институции. ", "date": "2018.06.18", "title": "Невролог стана шеф на медицинския ДАНС"}
{"url": "https://www.24chasa.bg/novini/article/6919563", "text": "САЩ искат да изпратят роботи изследователи на Луната следващата година като предварителна стъпка към завръщането на астронавти там за пръв път от 1972 г., оповести НАСА, цитирана от Ройтерс. НАСА планира поредица лунни мисии, които да започнат следващата година с цел разработване на възможности за завръщане на Луната, заяви официалната представителка на американското космическо ведомство Шерил Уорнър, предаде БТА.  НАСА ще работи с частни компании, които все още не са избрани, над мисиите. Уорнър отбеляза, че през декември американският президент Доналд Тръмп подписа директива, която ще позволи американски астронавти да се завърнат на Луната и да участват в мисия до Марс.", "date": "2018.06.18", "title": "САЩ планират роботизирани лунни мисии преди да изпратят астронавти на Луната"}
{"url": "https://www.24chasa.bg/novini/article/6919520", "text": "Затваряне на всички външни граници на ЕС за мигранти. Това ще предложи премиерът Бойко Борисов на заседанието на Европейския съвет в края на юни. Да се подпомогнат външните държави и влизането да става само през КПП. Вече влезлите мигранти да бъдат интегрирани, ако може, останалите да се върнат в държавите им, е предложението на Борисов. “Предлагаме компромисен вариант”, обясни премиерът в словото си пред конференцията на председателите на комисиите по европейски въпроси към парламентите от ЕС - КОСАК. Проблеми с превода и микрофоните не смутиха премиера да отчете свършеното по време на българското европредседателство и да акцентира на две теми - Западните Балкани и бежанците. Борисов обясни, че по отношение на мигрантите не предлага нищо по-различно от условията на САЩ, Канада и Австралия. Той дори предложил на Юнкер да си направят експеримент и да отидат в САЩ, като на границата кажат, че нямат документи, и да видят дали ще ги пуснат. България предлага и стимул от 10 хил. евро за приет за интеграция бежанец, което да е контрапункт на исканите от ЕК наказания за страните, които не допускат мигранти. “Защо превърнахме Европа в разграден двор”, попита премиерът. И обяви за груба грешка държавите да се делят вътре в ЕС, защото това торпилирало принципа за свободно движение. Ако през юни не се разберем в Брюксел, пак ще се разберем, но под натиска на силата и обстоятелствата. Държавите казват стоп, тъй като обществата вътре ги притискат, предупреди премиерът. Ние сме гарантирали 100% границата на ЕС. И това на европейския данъкоплатец допълнително му е струвало 160 млн. евро, от които на практика досега сме усвоили 80 млн., за другите 80 продължават обжалвания, знаете как е, каза премиерът. В отчета на ЕК похарчените за миграцията пари са 26 млрд. евро. Като парламентаристи можете да питате тези милиарди в кои държави отиват и как са похарчени, призова Борисов. “Правителството показа кураж, като избра за приоритет на българското председателство темата за Западните Балкани. Ако не им осигурим европейска перспектива, рано или късно те ще покажат балканска перспектива пред Европа.” Това заяви президентът Румен Радев в словото си при откриването на конференцията. Темата за Западните Балкани е трудна, защото регионът е много крехък и няма гаранция за успех, но някой трябваше да поеме отговорността и да постави проблемите и да инициира дискусия и действия, каза още Радев. “Не можем да говорим за просперираща и стабилна Европа, без да гарантираме стабилността и сигурността на Западните Балкани”, допълни държавният глава. Най-голямото предизвикателство днес е нашият курс на действие в тази променяща се и непредсказуема среда, каза Радев. Той похвали правителството, че е успяло да разработи точните приоритети за председателството ни и е успяло да завърши много досиета с важно значение, много от които с консенсус, а някой и с компромиси. Моля ви да имате предвид, че ако сега не се помогне на Западните Балкани, след това ще е много късно. Големите геополитически играчи само това чакат - Русия, САЩ, Китай, ако не сме ние от ЕС - най-лесният начин да се влезе в ЕС е през Западните Балкани, заяви пък премиерът Бойко Борисов. Ако си представим Западните Балкани като една държава, то тя е с население по-малко от Румъния и с БВП колкото Словакия, каза премиерът. И направи сметка, че това ще струва 32-33 млрд. евро за следващите 10 г., а над 50 млрд. са стрували на ЕС войните в региона. Той напомни, че стотици хиляди са загинали на Западните Балкани, а най-близката война в Европа бе тази в Косово. Да, прекрасно знаем, че всички държави не са готови и имат дълъг път, но тази перспектива ще направи така, че да избегнем риска от войни и да задържим хората на Балканите. Положихме доста усилия и мисля, че има съществен напредък, оптимизъм, допълни премиерът.  Отчитаме резултати по всяко едно досие благодарение не само на екипите в работните групи, на добрата координация между всички институции, на доброволците и на българското общество. Това каза министърът по европредседателството Лиляна Павлова пред парламентаристите от ЕС. Тя акцентира, че австрийското председателство ще продължи три от четирите български приоритета и се надявала до края на годината да бъде завършено започнатото от нашата страна. Европа може да функционира адекватно единствено ако всички институции на ЕС, националните правителства и парламенти се опитат да намерят общ език и теглят заедно в една и съща посока. Това заяви председателят на комисията по европейски въпроси в българския парламент Кристиан Вигенин. “Разбира се, между нас има различия. Да, понякога водим спорове. Понякога дори водим борби, но нека бъдем убедени в силата на общоевропейските ценности и принципи и не забравяме защо европейските народи избраха да работят заедно вече повече от 60 г.”, допълни Вигенин.", "date": "2018.06.18", "title": "10 000 евро на интегриран бежанец предлага България (Обзор)"}
{"url": "https://www.24chasa.bg/novini/article/6919578", "text": "Заместник-председателят на ГЕРБ и председател на ПГ на партията Цветан Цветанов се срещна тази вечер с актива на ГЕРБ в Гоце Делчев. На срещата присъстваха областният координатор на ГЕРБ-Благоевград и народен представител Даниела Савеклиева, както и депутатите от ГЕРБ Александър Мацурев, Георги Динев и д-р Емил Тончев. „Днешната среща бе изключително важна. Тя даде възможност на всички да споделят проблемите си и да се вземе решение за организацията на работата на структурата“, сподели Цветан Цветанов. По време на събитието бе избрано временно ръководство на местната партийна структура. То има за задача в рамките на един месец да организира събрание за избор на постоянно общинско ръководство на ГЕРБ-Гоце Делчев.", "date": "2018.06.18", "title": "Цветан Цветанов се срещна с актива на ГЕРБ в Гоце Делчев"}
{"url": "https://www.24chasa.bg/novini/article/6919521", "text": "Гръмотевична буря с пороен дъжд удави София в късния следобед в понеделник. Поради петнистия характер на валежа се изляха между 12 и 30 литра на квадратен метър. Това каза шефът на синоптичната фирма TV-MET Петър Янков. Подобни валежи имаше също в районите на Монтана и Лом, на юг от Кнежа, както и в Разград и Исперих. Нормата валежи за София през последните 30 години е около 80 литра на квадратен метър. До понеделник се бяха извалели 66, а след пороя вече нормата за юни беше надмината, каза още метеорологът. В квартал “Бенковски” улиците се превърнаха в реки. Централни булеварди като “Никола Вапцаров” също бяха потопени, там имаше и наводнени автомобили. Нивото на река Перловска се покачи. Във Facebook групата “Забелязано в София” потребители споделиха видеоматериали на столичен мол, който протече след обилния дъжд. Метростанция “Сердика” също се наводни. В сряда и четвъртък ще е топло с температури до 32-33 градуса в крайните южни райони. В планините също ще е спокойно и с много слънце. Ще завали отново в петък следобед в Западна България и в планините. През почивните дни ще е дъждовно в цялата страна, допълни Петър Янков. Тогава условията за високопланински туризъм ще бъдат лоши. Според дългосрочната прогноза юли ще започне с валежи и по-динамично време през първата десетдневка. Повече слънце и сухо време ще има в средата на месеца, уточни метеорологът. ", "date": "2018.06.18", "title": "За час в София падна половината дъжд за месец, метрото се наводни (Обзор)"}
{"url": "https://www.24chasa.bg/novini/article/6919564", "text": "Година и половина, след като за първи път бе внесено в съда, делото за т.нар. царски конюшни срещу бившия областен управител на София Веселин Пенев отново бе върнато на прокуратурата. Съдия Снежана Колева от Софийския градски съд го прекрати заради неясноти в обвинителния акт. Пенев е подсъдим за продажбата на т.нар. царски конюшни в центъра на София. Според прокуратурата през 2016 г. имотът от 7,5 дка бил продаден за малко над 650 хил. лв. при реална пазарна цена от близо 11 млн. лв. Заедно с нПенев подсъдима е и оценителката Юлия Димитрова-Цекова. Делото бе внесено в съда в края на януари 2017 г., но през юни бе прекратено. Обвинителният акт бе внесен отново през февруари и пак бе върнат. На разпоредителното заседание в понеделник процесът тръгна при нов състав, защото един от съдебните заседатели започвал работа като младши прокурор. Адвокатите на подсъдимите Даниела Доковска и Ина Лулчева поискаха връщане на делото заради пропуски, които пречат подсъдимите да разберат в какво са обвинени. Решението на съда може да се протестира. ", "date": "2018.06.18", "title": "1,5 г. делото за “царските  конюшни” ту в съда, ту в прокуратурата"}
{"url": "https://www.24chasa.bg/novini/article/6919493", "text": "Петчленен състав на ВАС отмени текстове от Правилника за прилагане на Закона за интеграция на хората с увреждания, които определят размера на месечните добавки за социална интеграция, транспортни, информационни и телекомуникационни услуги, съобщиха от \"Връзки с обществеността\" на ВАС. Върховните съдии са отменили окончателно разпоредбите на чл. 24, ал. 2, чл. 25 и чл. 26 от Правилника за прилагане на Закона за интеграция на хората с увреждания, приет с Постановление 343 от 17.12.2004 г. на МС. Текстовете определят базата за изчисляване на месечната добавка за социална интеграция според гарантирания минимален доход, месечната добавка за социална интеграция за транспортни услуги в размер 15 на сто от гарантирания минимален доход и месечната добавка за ползване на информационни и телекомуникационни услуги в размер 20 процента от гарантирания минимален доход. Петчленният състав на ВАС смята, че обвързването на размера на месечната добавка с гарантирания минимален доход е незаконосъобразно, тъй като водещият критерий според Закона за интеграция на хората с увреждания за определянето на размера й са единствено индивидуалните потребности на хората с увреждания. Унифицирането на размера на добавката създава обективни пречки за осигуряване на социална интеграция на хората с увреждания и препятства упражняването на основните им прави и свободи, гарантирани с Конвенцията за правата на хората с увреждания. Размерът на месечната добавка за социална интеграция трябва да е съобразен с индивидуалните потребности на конкретното лице с трайни увреждания и със степента на намалена работоспособност, или вида и степента на увреждането. Индивидуалните потребности на всяко лице се определят въз основа на методика, утвърдена от министъра на труда и социалната политика, по предложение на изпълнителния директор на Агенцията за хората с увреждания и на изпълнителния директор на Агенцията за социално подпомагане. Добавката е диференцирана и представлява парични средства, които допълват собствените доходи и са предназначени за покриване на допълнителни разходи за транспорт, информационни и телекомуникационни услуги, обучение; балнеолечение и рехабилитационни услуги, лекарства и др. Върховните съдии смятат още, че чрез обвързването на размера на добавката с гарантирания минимален доход се препятства упражняването на гарантираните с Конвенцията за правата на хората с увреждания права и свободи.", "date": "2018.06.18", "title": "ВАС отмени уеднаквяването на размера на добавките на хора с увреждания"}
{"url": "https://www.24chasa.bg/novini/article/6919505", "text": "Италианският вътрешен министър Матео Салвини, известен като хардлайнер, обеща да вземе мерки срещу ромите, като заяви, че етническото малцинство е свързано с кражби и незаконна дейност, предаде ДПА. Салвини, лидер на крайнодясната партия \"Лига\", вече си създаде име, като забрани на спасителни кораби на хуманитарни организации да акостират в италиански пристанища. Той заяви пред телевизия \"Телеломбардия\", че неговото министерство подготвя доклад \"за ситуацията с ромите\" в Италия, предаде БТА. \"Вътрешният министър изглежда не знае, че базираните на етнос преброявания са забранени от закона\", заяви пред агенция АНСА Карло Стасола, председател на организацията за защита на правата на ромите \"Асоциация 21 юли\". След като лявоцентристкият всекидневник \"Република\" заяви, че е шокиран от предложението, Салвини написа във Фейсбук, че има предвид не само кражбите, извършвани от ромите, а и ромските деца, които се учат да крадат и да извършват незаконни дейности. Антиромските и антиимигрантски изявления спечелиха много гласове на \"Лигата\" и Салвини все по-често прави подобни изявления преди втория тур на местните избори на 24 юни, отбелязва ДПА.", "date": "2018.06.18", "title": "Италианският вътрешен министър обеща да се заеме с ромите в страната"}
{"url": "https://www.24chasa.bg/novini/article/6919509", "text": "Испанската морска спасителна служба съобщи, че е спасила 152-ма мигранти, опитващи се да влязат в Европа по море, а лодка с още 54-ма все още е в неизвестност, предаде Асошиейтед прес. Испанската спасителна служба е открила три надуваеми лодки с общо 102-ма мигранти в западно Средиземно море, а спасителен кораб е прехвърлил в Алмерия 50 души, акостирали на малкия испански остров Алборан, предаде БТА. Спасителите се опитват да локализират лодка с 54-ма мигранти на борда, за която се предполага, че е някъде по-близо до Гибралтарския проток. По т. нар. Западен Средиземноморски миграционен маршрут към Испания напоследък се забелязва засилен трафик, с над 13 000 пристигнали от началото на годината по данни на ООН, 1400 от тях - от петък насам.", "date": "2018.06.18", "title": "Испанската морска спасителна служба е спасила 152-ма мигранти"}
{"url": "https://www.24chasa.bg/novini/article/6919517", "text": "Полицията в Лонг Айлънд оповести, че неин служител използвал собствения си детектор на метали, за да открие годежен пръстен на стойност 20 000 долара, който жена изгубила на брега на Файър Айлънд, предаде Асошиейтед прес, цитирана от БТА.  От полицията на окръг Съфолк поясниха, че жена се обадила по телефона и заявила, че изгубила пръстена си през уикенда. Телевизия Дабъл Ю Ен Би Си съобщи, че полицай търсил изгубения пръстен в дома, в който била отседнала жената, но не намерил нищо. По-късно друг полицай - Едмънд Макдауъл открил пръстена след около 10-минутно търсене с детектор на метали. От полицията отбелязаха, че Макдауъл за втори път открива липсващ пръстен с помощта на детектора си на метали.", "date": "2018.06.18", "title": "Годежен пръстен за 20 000 долара откри полицай, използвал детектор за метали"}
{"url": "https://www.24chasa.bg/novini/article/6919405", "text": "Гръмотевична буря се разрази над София. Проливен дъжд се изля над столицата. Улиците са се превърнали в реки. Духа и силен вятър.  Във Facebook групата \"Забелязано в София\" потребители споделиха видеоматериали на столичен мол, който протече след обилния дъжд. Читатели заляха 24 часа онлайн с видео и снимки. В цялата страна се очакват краткотрайни, временно интензивни валежи, придружени с гръмотевични бури. Ще има условия и за градушки. Количествата на валежите ще достигат до 25-30 л/кв.м.  Метрото се наводни, спряха го. Метростанция \"Сердика\" също протече.  В театър 199 отмениха премиерата на \"Семеен съвет\", защото залата е наводнена. Първи и втори балкон на зала \"България\" са наводнени, но концертът на Плевенската филхармония продължава. От НИМХ предупреждават за възможност от локални наводнения. Възможно е да се наложи прекъсване на дейности на открито.", "date": "2018.06.18", "title": "Порой удави София, мол протече, театър се наводни, в метрото потоп (Снимки + видео)"}
{"url": "https://www.24chasa.bg/novini/article/6919419", "text": "Европейският комисар по икономическите и финансовите въпроси Пиер Московиси е призовал Еврогрупата \"непременно\" да предприеме мерки за облекчаване на гръцкия държавен дълг на срещата си в четвъртък, на която се очаква да даде зелена светлина за изхода на Гърция от спасителната програма, предаде агенция АНА-МПА. Пред телевизионната мрежа Public Senat Московиси е заявил, че облекчаването на дълга трябва да бъде значително. Еврокомисарят е казал, че \"не става въпрос за отписване на дълг, но тежестта на дълга трябва да бъде облекчена\", предаде БТА. На предстоящата си среща в четвъртък в Люксембург министрите на финансите от еврозоната трябва да се споразумеят за излизането на Гърция от спасителната програма. Дългът на Гърция достига до 178 процента от БВП на страната. Гърция, която се върна към икономически растеж през 2017 г. след седем години на тежка рецесия, трябва на 20 август да излезе окончателно от попечителството на кредиторите си.", "date": "2018.06.18", "title": "Московиси: Еврогрупата трябва непременно да облекчи гръцкия дълг"}
{"url": "https://www.24chasa.bg/novini/article/6919425", "text": "Германската социалдемократическа партия (ГСДП) - коалиционен партньор на канцлера Ангела Меркел - заяви днес, че няма автоматично да подкрепи споразумение между десноцентристките партии (Християндемократическия съюз и Християнсоциалния съюз) за ограничаване на броя на мигрантите, пристигащи в Германия, предаде Ройтерс. Водачката на ГСДП Андреа Налес каза пред журналисти, че и трите партии в управляващата коалиция трябва да обсъдят предложенията на министъра на вътрешните работи Хорст Зеехофер преди европейската среща на върха в края на месеца, предаде БТА.", "date": "2018.06.18", "title": "От коалицията на Меркел възразяват срещу сделка в блока ХДС/ ХСС за миграцията"}
{"url": "https://www.24chasa.bg/novini/article/6919434", "text": "Неблагоприятната метеорологична обстановка попречи на прякото предаване на футболната среща между Белгия и Панама, част от груповата фаза на Световното първенство по футбол в Русия. Правата за излъчването на първенството се държат у нас изключително от Българската национална телевизия. Екипите на националната телевизия два месеца преди старта на първенството са подсигурили максимално излъчването на турнира от техническа гледна точка. Заявени са няколко вида трасета, които да дублират сигнала, в случай, че по едно от тях картината прекъсне. За съжаление изключително силната буря в столицата направи невъзможно приемането на сигнал по какъвто и да е начин за повече от половин час по време на срещата. В подобна ситуация би попаднала всяка българска телевизия, чиито технически мощности са локализирани в София, заявяват от телевизията. Въпреки че не може да предвиди мащабите на бурята и метеорологичната обстановка, ръководството на Българската национална телевизия иска да се извини на зрителите за прекъсването на сигнала. В същото време екипите на телевизията ще продължат да отразяват по всички възможни начини най-големия футболен турнир. Актуалните резултати в реално време можете да следите на sport.bnt.bg, както и в каналите ни в социалната мрежа.", "date": "2018.06.18", "title": "Лошото време спря прякото предаване на мача Белгия - Панама"}
{"url": "https://www.24chasa.bg/novini/article/6919441", "text": "По искане на Окръжната прокуратура в Плевен съдът наложи постоянна мярка за неотклонение \"задържане под стража\" на мъжа, който е разследван за убийство в Плевен. Прокуратурата е привлякла В.Д. в качеството на обвиняем във връзка с извършеното убийство на К.Д., предаде БТА. От събраните доказателства може да се направи обосновано предположение за авторството на деянието - престъпление, което се наказва с лишаване от свобода от 10 до 20 години, посочват от прокуратурата. Съдът е приел доводите на държавното обвинение, че е налице реална опасност обвиняемият да се укрие или да извърши престъпление. Определението подлежи на обжалване пред Апелативния съд във Велико Търново. Престъплението е извършено на 14 юни. В семейното жилище 26-годишният обвиняем нанесъл удари с брадва на по-възрастния, негов баща. Той бил приет в плевенска болница, където на 17 юни починал.", "date": "2018.06.18", "title": "Мъжът, разследван за убийство на баща си в Плевен, остава за постоянно в ареста"}
{"url": "https://www.24chasa.bg/novini/article/6917974", "text": "Все повече хора предпочитат да управляват личните си пари онлайн. Други все още се въздържат, защото внимателно претеглят ползите и рисковете. Всички банки, които предлагат такива услуги, на своите сайтове, са обявили освен правила за тях също и съвети за безопасно онлайн банкиране. Кои са основните предимства на онлайн банкирането? Онлайн банкирането пести пари, защото повечето трезори дават преференции при таксуване на трансакциите. Например хартиен превод в банков клон струва един лев, същата електронна услуга е около 70 ст. Освен това, онлайн банкирането пести транспортни разходи до клон на банка.( Избягват се опашките и попълването на формуляри на ръка, понякога в тесни банкови салони. Това е важно особено при хора, които правят периодични преводи. При онлайн банкирането, клиентът не зависи от фиксираното работно време на клоновете, а и от това дали банкоматът, който е най-близо до него работи или е повреден. За да популяризират модерния метод и да бъдат конкурентни, все повече банки непрекъснато предлагат промоционални услуги за клиентите си, избрали онлайн банкирането. Например преводи могат да са без такса, а лихвите по депозити- с няколко пункта по-високи. Въпреки безспорните си предимства онлайн банкирането има и своите рискове. Кои са те? Клиентът е получил потвърждение от системата, но няма друга гаранция, че трансакцията е извършена не само виртуално, но и реално. особено такива, които имат нужда от компетентен съвет при разпореждането с финансите си. Това е особено важно за доста хора, особено при извършването на сложни операции, например – издаване на ценни книжа. Има хора, за които онлайн банкирането е по-трудно и неразбираемо и имат нужда от консултация, или пък за да изпълнят определена операция, им се налага да прочетат подробни указания, което отнема време. В интернет винаги има рискове. Има вероятност и от срив в системата на банката, точно в момента, в който оперираме със сметката си и операцията няма да може да бъде изпълнена. Това е проблем, особено ако плащането е свързано с определен срок, след който има наказателни лихви.  Електронният подпис е най-новото въведение за електронна сигурност. С тази технология използваната система разпознава само един потребител, който удостоверява самоличността си със създадения от него уникален подпис. За да бъде подписан документ с универсален електронен подпис, клиентът трябва да притежава удостоверение, технически носители - смарт карта и карточетец, и специален софтуер за управление на карти и за работа с електронни документи. Друг вариант за защита, предлаган от банките, е уникална парола, която всъщност представлява които банковият служител предоставя на клиента лично. Целта е той да въвежда различна парола при всеки конкретен достъп до системата, а банката да я разпознава и да го идентифицира. Много трезори си служат с програми за генериране на пароли. При всяко влизане те използват метод, подобен на своеобразен шифър, с помощта на който всеки път подават сигурна парола, естествено базирана на личните ни данни. Онлайн банкирането има и опция при периодични плащания, те да бъдат “заредени” в системата и да се извършват автоматично. Например- погасяване на вноски за кредит или периодични плащания, които се извършват от избрана от клиента сметка на зададените дати. Старо, но изпитано и подсигуряващо всички други мерки за сигурност средство си остава SMS известяване за всяка извършена трансакция. То предоставя светкавична информация за всяко движение по сметката и собственикът има възможност да разбере веднага, ако някой неправомерно борави с финансите ни. При някои банки изпращането на SMS е безплатна услуга, при други съобщението се таксува. Експерти по сигурността на банките дават още няколко съвета за лична защита при онлайн банкирането. Никога не извършвайте онлайн банкиране на компютър или друго устройство с операционна система без антивирусна програма. Те не препоръчват да се прави това и през чужд компютър или лаптоп, например от служебния си адрес. Много хора съхраняват на едно и също място данните за достъп до системата и личните си данни - например парола и банкова сметка на бюрото до лаптопа. Още по-опасно е те да бъдат записвани на документ в компютъра, тъй като при вирусна атака хакерите ще стигнат и до него. казват експертите. Винаги проверявайте дали отворената страница на банката е автентична, защото при вирусните атаки често се появяват дубликати. Едно от малкото неудобства при онлайн банкирането е, че за доказване на някои от плащанията, разпоредени онлайн, все още се изисква хартиен документ с оригинален печат. Тенденцията обаче е, показването на такъв документ да намалява непрекъснато, до пълната електронизация. В съвременното забързано ежедневие искаме всичко да става бързо, лесно и удобно. Затова и електронната търговия се развива с екстремно бързи темпове. Резервираме почивки и пътувания, пазаруваме дрехи онлайн, поръчваме самолетни билети, за кино и театър, купуваме мебели, автомобили и още какво ли не. Напоследък, все по-модерно става да се банкира онлайн, да се следи за получени преводи, да се превеждат средства чрез интернет банкиране, да се тегли кредит онлайн, а вече и да се епозират пари. В Българо-американска кредитна банка например има възможност за дистанционно откриване на онлайн депозит за граждани чрез сайта deposit.bacb.bg. Откриването на депозита е много лесно и става изцяло онлайн - попълва се заявка, предоставят се изискваните данни и депозитът се захранва чрез превод от собствена сметка при банка в България или от страна в ЕС. Когато става дума за парите ни, обаче е важно не само да е лесно и удобно, но и това да става сигурно. Едва ли е нужно да напомняме, че всички депозити, както и натрупаните лихви по тях, са гарантирани от Фонда за гарантиране на влоговете в банките в размер до 196 000 лв. Онлайн платформата на БАКБ за откриване на депозити също поставя сигурността на спестяванията ни на първо място и е изключително защитена. Тя не изисква инсталиране на допълнителни устройства или специален софтуер. С нея можем да работим удобно през компютър, таблет или дори през смартфона си. А интегрираните подходи и процедури гарантират, че средствата от депозита се връщат по заявка на клиента само по негова сметка. Клиентите на онлайн услуги получават винаги най-добрите ценови условия за ползваните стоки и услуги, защото моделите на електронна търговия дават възможност да се пестят разходи. Аналогично при онлайн депозита освен удобство от банката са предложили и по-изгодни условия. Лихвените проценти са атрактивни и достигат 1,1% на година в зависимост от валутата и срока. Всеки, който оперира с банки, съвсем естествено иска да спести пари от таксите и комисионите. Финансови експерти обобщават три възможности за това. Първата е да се предпочете онлайн банкирането за всяка операция, за която то е възможно. При него таксите на банките са по-малки Разликите между извършването на хартиени преводи и на онлайн често стига до 1,20 лв., показват данни от обявените от БНБ наскоро средни такси за различни услуги от банките, работещи у нас. Втората възможност са т.нар. пакети по разплащателните сметки. Те най-често включват поддържането на сметката, безплатно теглене на банкомат, определен брой парични преводи без такса и други услуги. Допълнителни услуги, включени в пакета, са издаване на дебитна карта и активиране на електронно банкиране. Той обаче е полезен, ако се извършват често тези услуги, за да се използва реално. Броят на включените операции към пакета е за месец и неизползваните се прехвърлят за следващия. Данните за това какво съдържа всеки пакет са обявени на сайтовете на банките, които ги предлагат. Най-често са включени четири услуги, като сумата е до 10 лв. Това са теглене от всички банкомати у нас, седем комунални плащания на месец, неограничен брой есемеси за движения по сметката и неограничен брой безплатни вътрешно банкови преводи в левове, но само при условие, че те са били наредени през онлайн банкиране. При избора на пакет е добре е да се знае, че има минималната месечна такса по програмата - най-често около 4,80 лв., като в нея се включва поддръжка на сметката,която без такъв пакет, т.е. на общо основание струва 2,50 лв. и първото ниво - услугата за безплатно теглене на банкомат. Повечето банки, които предлагат такива пакети специално подчертават, че минималната месечна такса се понижава след първите три месеца. Финансови експерти препоръчват при избора на пакет клиентът да вземе решението си като сравни офертите на банките и параметрите на управление на портфейла си. Например - има пакети, които пестят такси при периодично получаване на преводи - например от пенсия или заплата, като комбинират офертата си с определен брой безплатни тегления от банкомат. Атрактивни са и предложенията за такива пакети, които обвързват периодични плащания с лихвени добавки при наличие на депозит в същата банка или с безплатно издаване на дебитна карта с по-висок лимит, както и такива, които включват поддръжка на сметка в евро освен основната в левове, както и вътрешно- и външнобанкови преводи в левове, наредени през електронното банкиране.  Все повече банки, работещи у нас, въвеждат мобилното банкиране, при което проблемът с бързината на разплащанията не е за сметка на сигурността, а точно обратното. Повечето големи банки имат и свои платформи за мобилни приложения. Вече пет години например работи мобилна платформа, която предоставя информационни и платежни услуги на клиенти, ползващи разнообразни смартфони и банкови карти. Наречена mobb, тя дава възможност на потребителите да регистрират многобройни дебитни и кредитни карти към услугата мobb, издадени от банките партньори в инициативата, и осъществяване на изпращане на пари по банкова сметка, плащане на сметки, данни за наличност и последните 5 транзакции и други. Приложението mobb се сваля безплатно от съответния магазин за приложения, а участници в mobb са банките, които издават картите, и търговците, които приемат плащания (нужно е софтуерно надграждане на ПОС терминала). Банките, които оперират у нас, вече експериментират за въвеждане на използването на комбинирана чип технология с пръстов отпечатък, за да може потребителят удобно и сигурно да удостовери идентичността на картодържателите при покупка. Има вече и такива, които предлагат опцията разпознаването на клиента да се извършва с пръстов отпечатък при достъп от мобилен телефон или таблет. Голяма български банка стартира иновативна платформа, която позволява на клиентите да използват своите смартфони, поддържащи NFC технология, за на всички терминали с безконтактна функция, които приемат MasterCard. Правилото при мобилните плащания е когато нареждане за такова е инициирано, търговецът праща своята “сметка” към системата, която я препраща към телефона на потребителя. В този процес не е прехвърляна никаква лична информация или картови данни. Потребителят просто трябва да оторизира плащането чрез своето устройство. Трезорите се появиха и в социалните мрежи. Освен Facebook страници и Twitter акаунти, а някои вече имат и “табла” в Pinterest, на които представят чрез атрактивни визуализации съвети за управление на финансите. Много клиенти на банките вече са се разделили почти напълно с книжните пари и монетите и предпочитат да се разплащат с карти. Както и да пазаруват онлайн също с карти вместо с наложен платежпри получаване на стоката. Сумата на плащанията с банкови карти в България през 2017 г. е надхвърлила 10 млрд. лв., което се случва за пръв път, показват данни на Българската народна банка. За първи път има и дсруга тенденция - картите са използване по-често за плащане на ПОС, отколкото за теглене на пари от банкомат. Операциите за плащане са били 147 млн., а тези за теглене - 137 млн. Интернет обаче все още е територия, необхваната напълно от регулации и контрол и поради това е привлекателна за хакерски атаки. Затова разходите на банките за повишаване сигурността на дигиталните услуги са много по-големи в сравнение с класическите услуги. Има много ефективни съвети, спазването на които намалява възможността за източване на банковата карта. Те са събрани в наръчник с инструкции на БНБ. Крайната цел на измамниците е да до стигнат до номера на картите, ПИН кодовете на картодържателите и кодовете за сигурност при плащания в интернет. Затова всеки, който има карта, е добре да не съобщава на никого и по никакъв повод своя пин код, да не го записва върху картата, в лаптопа, телефона или на други места, особено ако ги носи или съхранявани заедно с картата. Когато се теглят пари от банкомат, съветът е да се предпочитат устройства, монтирани в молове, бензиностанции, магазини и учреждения, където има 24-часов видеоконтрол. Това не изключва необходимостта преди тегленето да огледате машинката. Ако забележите нещо нередно в картовия вход на банкомата или при клавиатурата, подайте сигнал към обслужващата го институция и потърсете друг банкомат. При теглене Ако забележите нещо странно по време на операция, откажете се от нея, като натиснете клавиша Cancel. Никога и по никакъв повод не казвайте пин кода си на други хора или на лица, които са в близост до банкомата и предлагат някаква помощ. Плащането през ПОС терминал също крие опасности. И при него се налага да закривате клавиатурата с едната си ръка, докато въвеждате пинкода. Още поважно е да не позволявате на служител в търговски обект или в заведение да носи картата ви на място, което остава скрито за вас. Не пропускайте да сравните сумата на разписката от ПОС терминала със сумата от касовия бон и да си пазите разписката от него, докато сравните сумите от извлечението с реално платените. Специални заради бързите темпове, с които то измества пазаруването в реални магазини. Никога не въвеждайте пинкод в сайт за пазаруване. Плащанията в интернет не изискват това. Вместо това, при тях се изисква код за сигурност, чрез който се установяват автентичността и изпълнението на платежна операция. Такива кодове например са код CVV2 - за карта Visa, и код CVC2 - за MasterCard, които са изписани на гърба на банковата карта. Повечето търговци в интернет и международните картови организации вече осигуряват още едно ниво за идентификация чрез допълнителна секретна парола за плащания в интернет (например услугите Verified by Visa и MasterCard SecureCode). За целта обаче ще се наложи да се направи регистрация на картата чрез банката издател. Допълнителната секретна парола за плащания в интернет се предлага от повечето издатели на карти и е безплатна за картодържателите. Задължително е да съхранявате цялата информация и кореспонденция за плащането до получаване на извлечение от банката ви. Тогава можете да сравните платените суми с отразеното в извлечението. ", "date": "2018.06.18", "title": "Онлайн банкирането - удобно \nи все по-сигурно"}
{"url": "https://www.24chasa.bg/novini/article/6919457", "text": "Държавният департамент на САЩ изрази днес \"дълбоко безпокойство\" по повод увеличаващия се брой на политическите и религиозните затворници в Русия, предаде Асошиейтед прес, цитирана от БТА.  Според Държавния департамент те са повече от 150. По думите на говорителката на департамента Хедър Науърт САЩ искат Русия незабавно да освободи тези затворници и да спре да използва законодателството си, за да потиска инакомислието и мирните религиозни практики. Руските граждани заслужават равенство пред закона и \"възможност да упражняват своите права без страх от наказание\", добави тя. Вашингтон обръща специално внимание на случая с четирима украинци, обявили гладна стачка, сред които кинорежисьорът Олег Сенцов, излежаващ 20-годишна присъда по обвинение в тероризъм. САЩ изтъкват и случаите на активист на човешките права в Чечения, последовател на Свидетелите на Йехова, лидери на Сциентоложката църква и мюсюлмани последователи на покойния турски теолог Саид Нурси.", "date": "2018.06.18", "title": "САЩ призоваха Русия да освободи политическите и религиозните затворници"}
{"url": "https://www.24chasa.bg/novini/article/6919473", "text": "Нощна издирвателна и спасителна операция е в ход в Индонезия, след като ферибот с около 80 пътници потъна в популярно езеро на индонезийския остров Суматра, при което загина един човек, предаде Асошиейтед прес, като цитира местните власти. Досега са спасени 18 души. Лошото време и високите вълни затрудняват операцията, предаде БТА. Плавателният съд е потънал при лошо време в късния следобед на около 2 км от пристанището, от което отплавал. Езерото с площ близо 1200 кв. км, образувано от древен супервулкан, е популярна туристическа дестинация.", "date": "2018.06.18", "title": "Ферибот с 80 души на борда потъна в езерото Тоба в Индонезия"}
{"url": "https://www.24chasa.bg/novini/article/6919484", "text": "Районен съд в Москва постанови днес задържане под стража за два месеца за таксиметровия шофьор, който в събота прегази пешеходци на тротоар в центъра на града и рани осем души, предадоха ТАСС и Ройтерс. Обвиняемият Чингиз Анарбек от Киргизстан ще обжалва присъдата, каза негов адвокат. Пред съда бе представено писмо от посолството на Киргизстан, в което се предлага Анарбек да бъде настанен в посолството, ако му бъде наложена мярка домашен арест, предаде БТА. На делото за определяне на мярката за неотклонение обвиняемият поиска прошка от пострадалите и роднините им и обясни, че не е спал от 20 часа, за да работи и изкара пари. По думите му от умора, той объркал педалите - вместо да натисне спирачка, подал газ. Опита си за бягство от местопроизшествието в близост до Кремъл той оправда с уплаха да не бъде линчуван на място от минувачите.", "date": "2018.06.18", "title": "2 месеца арест за таксиметровия шофьор, блъснал пешеходци в Москва"}
{"url": "https://www.24chasa.bg/novini/article/6919519", "text": "За периода от 18:30 до 19:45 часа тази вечер в Националния оперативен щаб са постъпили над 172 сигнала в София за наводнени улици, мазета и приземни етажи, подлези, ресторанти, детски градини и други сгради, съобщиха от пресцентъра на МВР. Най-силно засегнати са: х-л Шипка, метростанция \"Витоша\", църквата в подлеза на хотел \"Балкан\", подлези - Централна гара, Спортното министерство, гаража на СДВР, 184 ЦДГ в Лозенец, Лъвов мост, Банка ДСК на Княз Александър І, Театър 199, заведения и ресторанти на приземните етажи, над 10 подлеза, болница \"София мед\", ЦСМП - София (Сточна гара), Министерство на туризма, Информационен център на Министерството на отбраната. По сигналите работят всички екипи на Столичната дирекция „Пожарна безопасност и защита на населението“. В област Кюстендил в следствие на проливен дъжд е нарушен достъпът до 5 села: Николичевци, Враца, Преколица, Церовица и Бобешино. Отнесени са пътните настилки до тях. Към засегнатия район в момента пътуват екипи на РДПБЗН - Кюстендил за оценка на обстановката и предприемане на мерки.", "date": "2018.06.18", "title": "172 сигнала за наводнени улици, приземни етажи, мазета и други сгради са получени в София"}
{"url": "https://www.24chasa.bg/novini/article/6919531", "text": "Македонското правителство осъди днес протестите в Скопие против договора за новото име на Македония и направи оценката, че целта им е да \"манипулират и тревожат гражданите\", съобщи агенция МИА, цитирана от БТА.  Правителството осъди \"насилието, говора на омраза и призивите към насилие\" и подчерта, че ще защити сигурността на гражданите и институциите и няма да позволи на изолирани групи да нарушават обществения ред с насилие и да създават атмосфера на страх и несигурност. \"Призоваваме към разум и конструктивна атмосфера в дебата и масовата информация, за да може всеки македонски гражданин да изгради свое становище преди референдума и свободно да вземе решение за просперитетното си бъдеще, без страх, заплахи и натиск. Призоваваме хората да бъдат предпазливи с фалшивите новини и дезинформации, разпространявани по социалните мрежи\", съобщи правителството. Призивите към насилие ще завършат не само с морална, а и с наказателна отговорност, се казва в съобщението.", "date": "2018.06.18", "title": "Македонското правителство осъди протестите в Скопие"}
{"url": "https://www.24chasa.bg/novini/article/6919526", "text": "БСП ще бъде изненадана от кандидатурите за кметове на ГЕРБ за изборите през есента на 2019 г. Това предупреждение към опозицията отправи вчера в Благоевград лидерът на депутатите от ГЕРБ Цветан Цветанов. От думите му стана ясно, че част от червените кметове се преориентират към ГЕРБ. “За голяма радост много от техните кметове, които имат много мандати, вече виждат, че БСП не е партията, за която са смятали, че трябва да ги представлява, и няма да работят повече за БСП. От всичко, което ние правим, се вижда коя е партията, която наистина може да отговори на очакванията на хората. Ние сме диалогични и ценим качествата на кадрите, които действително имат потенциал да подпомогнат съответните кметове при взимането на важни решения”, заяви Цветанов. Той даде пример с бившия кмет на Благоевград Лазар Причкапов. Според запознати Любка Александрова, кмет на Левски, и Донка Михайлова, кмет на Троян, са червените, които можело да признаят ГЕРБ. За социалистите това е поредната интрига на управляващите. “Той е направил много за града и смятам, че управлението трябва да бъде винаги в контакт с него, за да каже той какво е направил преди 30 г., когато Благоевград се променяше основно, и все пак да се види къде са допускани слабости, за да можем да решаваме тези проблеми заедно”, допълни Цветанов. Управляващите са почти на 100% готови със своите кандидати за кметове, обяви още зам.-председателят на ГЕРБ. Цветанов посочи сегашния кмет на Благоевград Атанас Камбитов като безспорен кандидат за трети мандат. срещу правителството. От 10 дни слушам, че ще искат вот за сигурността. А това е тема, по която трябва да има пълно съгласие между всички политически сили. В началото на европредседателството внесоха вот на недоверие, сега, в края, пак са решили да го направят”, коментира още Цветанов. В следващия програмен период ще има възможност да се кандидатства за повече средства за охрана на границата ни”, допълни той. Цветанов коментира и предложението на Валери Симеонов за мерки срещу шума в курортите. Според лидера на депутатите на ГЕРБ тези решения трябвало да вземат местните власти. “Когато аз отивам на почивка, избирам по-спокойните места. Когато голямата и средната ми дъщери избират място - предпочитат Слънчев бряг. Така че трябва да има места и за развлечение на младите, и за почика на по-възрастните”, допълни Цветанов.", "date": "2018.06.18", "title": "ГЕРБ подготвя изненада за БСП, може да привлече червени кметове (Обзор)"}
{"url": "https://www.24chasa.bg/novini/article/6919356", "text": "ТИР се е блъснал в сграда в димитровградското село Горски извор. В следствие на удара шофьорът на камиона е загинал. По първоначална информация той се врязал в дърводелски цех около 16:30 часа, като няма пострадали работници, предаде  . На мястото работят полиция и пожарна. Тепърва се изясняват и причините за пътния инцидент в димитровградското село. Очаквайте подробности.", "date": "2018.06.18", "title": "Камион се вряза в дърводелски цех, шофьорът е загинал"}
{"url": "https://www.24chasa.bg/novini/article/6919360", "text": "Британското консервативно правителство заяви, че ще подкрепи официално законопроект, с който се забранява снимането под полите на жените без тяхно знание, след като опитът на опозиционни депутати да въведат такава забрана беше блокиран от депутат от Консервативната партия, предадоха Асошиейтед прес и Франс прес, цитирани от БТА.  Действията на депутата консерватор предизвикаха възмущение в обществото. Той се обяви против гласуването на законопроекта, което доведе до блокирането му, въпреки че правителството беше изразило подкрепата си за него. Според правилата за работа на британския парламент, за блокирането на законопроект, внесен от един депутат, а не от правителството, е достатъчно възражението на един депутат, отбелязва АП. По-късно депутатът консерватор заяви, че възразява не против съдържанието на закона, а против начина, по който е внесен в парламента. Законът предвижда наказание до 2 години затвор за воайори, правещи снимки под поли или рокли на жени. Канцеларията на премиерката Тереза Мей съобщи днес, че правителството ще подкрепи законопроекта, което ще повиши шансовете той да бъде приет. Очаква се гласуването да се състои преди 28 юли.", "date": "2018.06.18", "title": "Британското правителство забрани снимките \nпод полите на жените"}
{"url": "https://www.24chasa.bg/novini/article/6919364", "text": "Електрически бойлер гръмна в къща до ПМГ \"Акад. Никола Обрешков“ в Разград. От аварията пострадаха двама човека. Инцидентът е станал малко преди 14:00 часа днес в къща на ул. „Йордан Чобанов“. Пострадалите в момента на аварията са били до оградата на училището, предаде  . От взрива са счупени два прозореца на къщата, единият е отлетял от другата страна на улицата и стъклата нанесли рана на крака на жена, по-леки наранявания има мъж. И двамата пострадали са учители в ПМГ. Раните им бяха обработени от фелдшер, а след това линейка ги откара в болницата. В къщата не е имало хора в момента на инцидента. Инцидентът изкара в училищния двор учениците, които имаха занятия по това време. Сигнал до тел. 112 е подала ученичка от гимназията.", "date": "2018.06.18", "title": "Бойлер гръмна до училище в Разград, ранени са двама учители"}
{"url": "https://www.24chasa.bg/novini/article/6919371", "text": "Броят на жертвите на силното земетресение в Япония нарасна до четири, предаде Асошиейтед прес, като се позова на информация на властите. Загиналата е жителка на град Такацуки. Според агенция Киодо причина за смъртта на 81-годишната жена станал гардероб, който паднал върху нея в дома й, предаде БТА.  При труса с магнитуд 6,1 северно от префектура Осака пострадаха над 300 души.", "date": "2018.06.18", "title": "Жертвите на земетресението в Япония станаха четири"}
{"url": "https://www.24chasa.bg/novini/article/6919307", "text": "Президентът на САЩ Доналд Тръмп, който заема твърда позиция по имиграционните проблеми на страната си, посочи проблемите, с които се сблъсква управляващата коалиция в Германия заради миграцията, като пример за последствията от лесното приемане на бежанци, предаде ДПА. \"Хората в Германия се обръщат срещу ръководството си и миграцията разклаща вече нестабилната коалиция в Берлин\", заяви той в Туитър. \"Престъпността в Германия нарасна силно. В цяла Европа направиха голяма грешка, приемайки милиони хора, които са променили толкова силно и рязко културата си!\" \"Не искаме това, което се случва с имиграцията в Европа, да се случи и на нас!\", написа президентът на САЩ в Туитър, предаде БТА. Неотдавна американските имиграционни власти започнаха неотдавна да разделят родителите от децата им, когато търсещите убежище, повечето от които бягащи от насилие в Централна Америка, пристигнат на границата между САЩ и Мексико. Тази мярка беше осъдена от опозицията, активисти за правата на човека и конгресмени от консервативната Републиканска партия, към която принадлежи и Тръмп.", "date": "2018.06.18", "title": "Тръмп: Германците се обръщат против държавните си лидери заради миграцията"}
{"url": "https://www.24chasa.bg/novini/article/6919298", "text": "Нашият фоторепортер Десислава Кулелиева видя как върви ремонта на ул. \"Граф Игнатиев\" в София.  Вижте:                                                                                                                                                                                                                                                                                                                        ", "date": "2018.06.18", "title": "Вижте как върви ремонта на ул. \"Граф Игнатиев\" (Видео)"}
{"url": "https://www.24chasa.bg/novini/article/6919311", "text": "По повод твърденията в социалните медии, че новият обходен път на Ахелой не осигурява връзка за пътуващите от Слънчев бряг към Бургас през Ахелой, Агенция „Пътна инфраструктура“ уточнява, че на 15 юни бе пуснато директното трасе на обходния път. С пускането на отсечката 5 месеца предсрочно се улеснява пътуването по път I-9 Слънчев бряг - Бургас преди началото на активния туристически сезон и се повишава безопасността на движение. С изграждането на новата отсечка интензивният транзитен трафик вече няма да преминава през Ахелой, с което се опазва живота и здравето на жителите на града и се намалява опасността от тежки пътни инциденти, съобщиха от пресцентъра на Агенция \"Пътна инфраструктура\". Връзката на пътуващите от Слънчев бряг към Ахелой с първокласния път се осъществява посредством новото кръгово кръстовище на път I-9 Слънчев бряг - Бургас и третокласния път III-6009 Каблешково – Ахелой. Кръстовището е на около 300 метра от града. За пътуващите от Ахелой към Слънчев бряг има две възможности чрез новото кръгово кръстовище или чрез десен завой преди връзката за Равда. В писмо до Агенция „Пътна инфраструктура“ от община Несебър заявяват, че за да се осигури безконфликтен трафик, общината ще осигури връзка за влизане в град Ахелой от съществуващото кръгово кръстовище на път I-9 с пътя за Равда и по общински пътища, поради което не е необходимо изграждането на ляв завой по директното направление. Изграждането му е изключително опасно поради намалена видимост и навлизане на трасето в хоризонтална крива.", "date": "2018.06.18", "title": "АПИ: Обходният път на Ахелой осигурява връзка за пътуващите от и за Слънчев бряг"}
{"url": "https://www.24chasa.bg/novini/article/6919314", "text": "Приключи гласуването за турските президентски и парламентарни избори в САЩ, съобщи днес генералният консул на Турция в Ню Йорк Ертан Ялчън, цитиран от Анадолската агенция. Турските граждани, живеещи в САЩ, имаха възможност да употребят правото си на глас в периода от 9 до 17 юни. Избирателни секции бяха отворени в Ню Йорк, Вашингтон, Бостън, Маями, Хюстън, Чикаго и Лос Анджелис. Изборите приключиха снощи, предава БТА. Консулът на Турция в Ню Йорк Ертан Ялчън заяви днес, че от 40 хиляди регистрирани турски гласоподаватели в мегаполиса 12 845 са използвали правото си на глас. Междувременно ръководителят на предизборния щаб на (управляващата в Турция) Партия на справедливостта и развитието в САЩ Левент Али Йълдъз заяви, че гласуването в САЩ, състояло се в периода 9-17 юни, е преминало безпроблемно. Над 3 милиона турци, живеещи в чужбина, имат право да гласуват на предсрочните президентски и парламентарни избори в Турция. Шестима са кандидатите за президент и осем политически партии имат право да участват в парламентарните избори. Турските граждани, живеещи в чужбина и пътуващи за Турция този месец, могат да гласуват в избирателни секции на граничните пунктове до 17 часа на 24 юни (когато ще се състоят изборите в Турция), информира Анадолската агенция.", "date": "2018.06.18", "title": "В САЩ приключи гласуването за турските президентски и парламентарни избори"}
{"url": "https://www.24chasa.bg/novini/article/6919315", "text": "Темата за предсрочни парламентарни избори не стои на дневен ред. Това заяви зам.-председателят на ГЕРБ и председател на ПГ на ГЕРБ Цветан Цветанов на среща в Банско с кмета Георги Икономов и новото общинско ръководство на ГЕРБ. На събитието присъстваха още народният представител от ГЕРБ-Благоевград и областен координатор на партията Даниела Савеклиева, както и депутатите от ГЕРБ Александър Мацурев, Георги Динев, Стефан Апостолов и д-р Емил Тончев, съобщиха от пресцентъра на ПП ГЕРБ-Благоевград, предаде БТА. Пред актива на ГЕРБ-Банско Цветанов подчерта, че вотът на недоверие на БСП е плод на желанието им сред обществото да не се говори за успехите на Българското председателство на Съвета на ЕС. \"Всички европейски лидери, както и ръководствата на ЕК и ЕП, дават отлични оценки за европредседателството и приоритетите му. За първи път след толкова години акцент в европейския дневен ред е темата за Западните Балкани и то благодарение на усилията на правителството на Бойко Борисов\", обясни Цветанов.", "date": "2018.06.18", "title": "Цветанов в Банско: Темата за предсрочни парламентарни избори не стои на дневен ред"}
{"url": "https://www.24chasa.bg/novini/article/6919320", "text": "Националните парламенти и европейските институции трябва да работят заедно, за да постигнат резултати в прилагането на европейския социален стълб. Това заяви председателят на Европейския икономически и социален комитет Лука Жаие пред участниците в пленарната среща на Конференцията на комисиите по европейските въпроси на парламентите на Европейския съюз в София. Форумът е заключителното събитие от Парламентарното измерение на Българското председателство на Съвета на ЕС, съобщиха от пресцентъра на Народното събрание. Заедно можем да постигнем резултат в прилагането на европейския стълб и социалното измерение в Европа в полза на нашите граждани, подчерта Лука Жаие. Разбира се, някои от предложенията на Европейската комисия могат да претърпят промени, но ако те просто бъдат блокирани или отлагани до безкрай, това ще доведе до бездействие, а бездействието не е вариант, уточни той. Според Лука Жаие, ако не се предприемат действия, гражданите ще обърнат недоволството си към онези, които са на власт и няма да правят разграничение между ЕС и националното правителство и националния парламент. Държавите-членки трябва да играят ключова роля, като превърнат в реалност социалния стълб, заяви Лука Жаие. В момента трябва да се влага в държави с ниски доходи, държави, които страдат през последните години от спад на доходите, посочи той и уточни, че има място за увеличаване на тези разходи чрез различни програми на ЕС. Социалният стълб трябва да се превърне в положителна сила за Европа и нейните граждани и трябва да разглежда дисбаланса между икономическата и социалната политика в ЕС, подчерта председателят на Европейския икономически и социален комитет. Това е политическият отговор на бедността и социалното изключване, той не може да се ползва с доверие без съответната финансова подкрепа и законодателни действия, отбеляза той и добави, че Европейският семестър трябва да бъде ключовият елемент за управление и прилагане на европейския стълб на социалните права. Приветствам проекта на декларация на участниците в пленарната среща на Конференцията на комисиите по европейските въпроси на парламентите на ЕС, тя е в правилната посока и ние ще я подкрепим, заяви Лука Жаие. Това е силен и добър отговор на предизвикателствата пред Европа, свързани с напредъка, растежа и сближаването, добави той. Директорът по политическата координация в Главния секретариат на Европейската комисия Марсел Хааготбеляза, че Европейският стълб за социални права е бил предложен в етап на дълбоки промени в социално, технологично и икономическо отношение. В него има ясно послание за социална Европа, но и за единство сред държавите-членки, посочи той. Националните парламенти играят изключително важна роля при изпълнението на задачите на този стълб, заяви Марсел Хааг. За него говорим като за споделен ангажимент, което означава, че на ниво ЕС играе важна роля, подчерта той. Европейската комисия използва до краен предел всички инструменти, които са на нейно разположение, за да може да се работи по този стълб, посочи Директорът по политическата координация в Главния секретариат на ЕК. Грешка е да се смята, че стълбът може да бъде приложен само на европейско ниво, заяви той и уточни, че националните парламенти и правителства и европейските институции трябва да обединят усилията си за успешното реализиране на Европейския социален стълб. По темата за Европейския стълб на социалните права говори и председателят на Комисията по европейски въпроси на Националния съвет на Словашката република Любош Блаха. Той благодари наБългарското председателство, че поставя въпроса за силната социална Европа, защото той е от изключително значение за нашето бъдеще. Социалните права в ЕС са много важни за оцеляването на европейското единство и социалния мир, отбеляза Любош Блаха. Европейският социален стълб не може да оцелее, ако има големи социални неравенства, подчерта той и призова да се върнем към корените на европейската интеграция. Мисля, че този стълб е един от основните актове на Комисията на Юнкер и се надявам, че чрез него ще се разкрие социалното лице на ЕС, добави Любош Блаха. Очакваме европейските институции да изпълнят задачите на стълба чрез фондовете за социално сближаване и други структурни фондове, посочи Любош Блаха. По думите му въпросът е кой ще получи най-много социална подкрепа от прилагането на Европейския социален стълб . Отговорът е – хората в най-слабо развитите региони, защото основата на социалната политика е д а се помогне на онези, които са в най- неравностойно положение, които са най-бедни , заяви Любош Блаха.", "date": "2018.06.18", "title": "Лука Жаие: Националните парламенти и европейските институции трябва да работят заедно"}
{"url": "https://www.24chasa.bg/novini/article/6919319", "text": "Британски учени откриха, че рицарите на Кръглата маса може да са били от много повече националности, отколкото се смяташе досега, съобщи Лента, като се позова на \"Дейли мейл\". Историците са стигнали до този извод, след като са анализирали камък с изсечени по него надписи и други артефакти от замъка Тинтагил в графство Корнуол. Именно този замък е свързан с легендата за крал Артур, предава БТА. На камъка, който е бил част от перваз на прозорец, учените са открили надписи на 1300 години. Те са на латински и гръцки език, има и християнски символи. В замъка са били открити и турски и испански бокали от същия исторически период. Това дава основание на учените да смятат, че тогава британците са имали контакти със Средиземноморието. Преданието гласи, че легендарният вожд на британците крал Артур е живял през V-VI век. Според различни автори рицарите, които той е събирал около Кръглата маса на замъка си в Камелот, са били от 12 до над 1000 души. Замъкът Тинтагил в Корнуол е смятан за рожденото място на крал Артур. Именно там е открит и така нареченият \"камък на Артур\" - единственото реално доказателство за съществуването на легендарния герой. /", "date": "2018.06.18", "title": "Рицарите на Кръглата маса може да са били от много повече националности, отколкото се предполагаше"}
{"url": "https://www.24chasa.bg/novini/article/6919326", "text": "Първият заместник-председател на ЕК Франс Тимерманс пристига в София, съобщиха от Отдел \"Преса и медии\" на Представителството на ЕК в България. Утре Тимерманс ще участва в пленарната среща на Конференцията на комисиите по европейските въпроси на парламентите на Европейския съюз (Пленарен КОСАК), която се провежда в София. Той ще произнесе реч по време на Сесия V: Интерпарламентарно сътрудничество на ЕС, в контекста на дебата по субсидиарност и пропорционалност.", "date": "2018.06.18", "title": "Първият заместник-председател на ЕК Франс Тимерманс пристига в София"}
{"url": "https://www.24chasa.bg/novini/article/6917937", "text": "Едва 13-годишен, Димитър Дамянов от Смолян може да се похвали с десетки призови места от национални състезания по математика, химия, физика, асторономия и биология. След състезание по английски Hippo той има вече и международен сертификат за владеене на езика. Всъщност седмокласникът се явява на състезания още от първи клас и отличията му са десетки. “Най-лесно ми беше първото вяване на конкурс. Тогава дори не бях в тройката, но очакванията към мен не бяха големи. Записаха се много ученици и реших и аз да се явя. Отидох с нагласата, че съм на училище. След това всяко състезание ставаше по-трудно\", обяснява Митко. към БАН в майсторския клас и е отличен за високи постижения по математика. “Възприемам наградите като белег за усилията, които съм положил. Не ги броя и не ги сравнявам, защото всяка награда е в различна област, но общото е, че за всички има положен труд, и то не година и две, а от началото на образовнието ми”, казва отличиникът. Интересът му към природните науки е още от малък. Баба му е учителка по химия, а дядо му - уважаван лекар и професор по медицина. Майка му е зъболекарка, а вуйчо му - известен кардиолог. Тъй като има условия вкъщи, едно от хобитата му е да експериментира в химията. Произвеждал си сам химични съединения като сол на сярната киселина и правил електролизни експерименти. Най-високото му постижение по химия е първо място на областния кръг на националната олимпиада. Точно на датата, когато е била надпреварата на национално ниво, Митко се разболял. В не много добро здравословно състояние, докато решавал задачите, се класирал на шесто място в страната. “Пред всеки идва моментът, когато не може да намери решение на дадена задача. Аз не се отказвам обаче. Пробвам варианти и понякога с няколко опита успявам. Нужни са и дни дори. Има задачи, които изискват силен характер. Но с времето е по-лесно”, изтъква той. За подготовка на състезанията разчита на себе си и на учителите, подготвя се в училището и извънкласно. Смята, че нивото на 6-о ОУ в Смолян е високо и при старателност и отговорност успехите могат да стигнат до всеки ученик. Признава, че когато отиде на състезание, в началото има елемент на притеснение. Но когато види задачите, се успокоява. “Има състезания, при които се притеснявам повече. Най-много по математика, тя крие изненади, защото е необятна наука , докато при другите състезания можеш да се досетиш за решението от нещо странично при повече фантазия на ума. След състезанието не се ядосвам. Сигурен съм, че при следващото явяване няма да допусна същата грешкa. След всяко състезание си решавам или преглеждам задачите още веднъж”, разказва ученикът. Следващите задачи пред младия смолянчанин са участия в международни състезания и олимпиади по природни науки, тъй като на гимназиално ниво те са много повече. Покрай баща си, който пък е IT специалист, Те са нещо като микрокомпютри, или най-общо казано, компютри на една платка. Митко програмира такива компютри и прави различни неща като контролери за нагреватели и всякакви електроуреди. В свободното си време чете различни текстове по атомна физика. Обикновено чете лекции на учени, които намира на български или английски в интернет. Напоследък са му интересни изследванията на Европейската организация за ядрени изследвания. Седмокласникът изтъква, че с възхита слушал лекция на известния български физик Леандър Литов в смолянския планетариум за историята на Вселената, погледната през призмата на експериментите, провеждани в ЦЕРН. На амбициозния младеж му предстои да направи драматичен избор, а именно посоката не бъдещата си реализация. “Трябва да реша дали да продължа с наука или с информационните технологии. Засега предпочитам науката. Въпросите, които поставят природните науки, са ми много интересни. При информационните технологии или използваш нещо, което някой друг е направил, надграждаш го, подобряваш го, или сам съставяш проект, по който работиш и усъвършенстваш, а при науката откриваш сам. Но малко са тези, които правят открития с всеобщо значение”, разсъждава момчето. Инженерът всеки ден се сблъсква с различни практически проблеми, на които търси решения, но работата на учения е по-фундаментална и точно заради това ми е малко по-интересна. Предполагам, че може и да се реализирам в IT сектора. Там има много повече перспективи, вече някои ядрени изследвания се провеждат електронно с помощта на сложен софтуер, а това е наистина много интересно. Но също така работата и на инженерите ми е много интересна. Инженерите решават практически проблеми, което в някои случаи е по-интересно дори и от теоретичната работа на учените”, обяснява дилемата си Димитър.", "date": "2018.06.18", "title": "Димитър Дамянов от Смолян взе 12 награди от състезания за година"}
{"url": "https://www.24chasa.bg/novini/article/6919334", "text": "Европол съобщи в понеделник за ареста в Гърция на лице, смятано за \"един от най-масовите трафиканти на мигранти по западнобалканския път\", съобщава агенция ДПА. Смята се, че сирийският гражданин е организирал транспорта на мигранти към Северна Европа през 2015 и 2016 г., по време на пика на мигрантската криза на континента, предаде БТА. Заподозреният е бил разследван в различни държави членки на ЕС за участие в няколко случая на трафик между Унгария и Германия, съобщава Европол. Първоначалната европейска заповед за арест е издадена от Унгария. Лицето е задържано заедно със свой съучастник на 12 юни в Атина. При акция на европейската агенция в жилище в гръцката столица в същия ден са открити документи като паспорти, лични карти, визи, разрешения за престой, шофьорски книжки и удостоверения аз социално осигуряване.", "date": "2018.06.18", "title": "Европол арестува \"масов\" трафикант на мигранти в Гърция"}
{"url": "https://www.24chasa.bg/novini/article/6919337", "text": "Премиерът Бойко Борисов и Българското председателство на Съвета на Европейския съюз изиграха важна роля в процеса по подписването на споразумението между Македония и Гърция. Това каза зам.-председателят на ГЕРБ и председател на ПГ на партията Цветан Цветанов по време на среща в Гърмен с общинските ръководства и актива на ГЕРБ от общините Гърмен, Хаджидимово и Сатовча. На събитието присъстваха още народният представител от ГЕРБ-Благоевград и областен координатор на партията Даниела Савеклиева, както и депутатите от ГЕРБ Александър Мацурев, Георги Динев и д-р Емил Тончев, съобщиха от ГЕРБ. По време на срещата Цветан Цветанов подчерта, че европейското бъдеще на Западните Балкани означава сигурност и стабилност за целия регион. Той бе категоричен, че европейската солидарност е от изключително значение за България, защото благодарение на тези средства продължава строителството на АМ „Струма“, която ще даде огромен тласък за развитието на Благоевградска област. Според Цветанов БСП не могат да предложат алтернативна политика на тази на ГЕРБ и непрекъснато се заиграват със страховете на хората. „Красноречив пример е ситуацията с Истанбулската конвенция, която доскоро беше приоритет на БСП. Те се заиграха с изключително чувствителна тема, а в този документ се говори само за домашното насилие. Ежедневно ставаме свидетели на тежки случаи на системно домашно насилие, завършило с трагичен край, каквато бе и случката с 19- годишното момиче в Айтос”, коментира Цветан Цветанов. С актива на партията зам.-председателят на ГЕРБ обсъди още актуални политически теми и въпроси, свързани с новия програмен период. Областният координатор на ГЕРБ-Благоевград Даниела Савеклиева обяви решението на Изпълнителна комисия на ГЕРБ за новите общински ръководства в Гърмен, Сатовча и Хаджидимово и им пожела успех, заявявайки, че трябва да продължат да работят активно и в екип.", "date": "2018.06.18", "title": "Цветанов: Борисов и страната ни изиграха важна роля в подписването на договора за името на Македония"}
{"url": "https://www.24chasa.bg/novini/article/6919342", "text": "Информация на Агенция \"Пътна инфраструктура\" за състоянието на републиканските пътища за 19.06.2018 г. І. МЕТЕОРОЛОГИЧНА ОБСТАНОВКА: През нощта над по-голямата част от страната облачността ще е значителна. Краткотрайни валежи с гръмотевици ще има на места в Западна и Централна България. На 19.06.2018 г. валежите постепенно ще отслабват и спират най-късно - в западните планински райони. Ще духа слаб до умерен вятър от север-североизток. Максималните температури ще са между 26° и 31°, в София около 26°. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: за периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа: АМ „Тракия“ ограничението в движението на МПС над 12 т ще бъде както следва: в петък от 18 ч. до 20 ч. в посока София - Пловдив; в неделя от 16 ч. до 20 ч. в посока Бургас - София. АМ „Струма“: в събота от 10 ч. до 14 ч. в посока п. в. „Даскалово“ - ГКПП „Кулата“. АМ „Марица“: в неделя от 16 ч. до 20 ч. в посока Свиленград - АМ „Тракия“. и за дните петък – от 17:00 часа до 20:00 часа и неделя – от 14:00 часа до 20:00 часа: • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-5 Русе-Велико Търново; • път I-9 Варна-Бургас; • път II-99 Бургас-Царево. 2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: - Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности. Обходни маршрути: - за направлението София – Костенец през пътен възел „Ихтиман“ при км 34+000. - за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 20.12.2018 г. Движението по АМ \"Тракия\" в района на Ихтиман от км 35+700 до км 37+200 се осъществява с повишено внимание поради чести случаи на падаща мъгла или задимяване по пътя. Срок 30.06.2019 г. Област Пловдив: Движението на МПС над 12 тона по АМ „Тракия“ в участъка от км 133 до км 156 в двете посоки е ограничено поради ремонтни дейности. Обходни маршрути: В посока София – Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. В посока Бургас – София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г. Област Бургас: Движението от км 308+107 до км 359+475 се осъществява с повишено внимание поради косене на тревни площи. Организацията на движение е сигнализирана с пътни знаци и конуси. Срок до 22.06.2018 г.; От км 325+000 до км 359+475 в участъка ПВ Карнобат до ПВ Ветрен се извършват ремонтни дейности – възстановяване на ОСП деформирани от ПТП в двете посоки. Организацията на движение е сигнализирана с пътни знаци и конуси. Срок до 22.06.2018 г. Област Ямбол: Движението по АМ „Тракия“ в участъка с. Кабиле – п.в. Зимница от км 285+200 до км 287+000, посока София се осъществява в една лента, поради частични ремонтни дейности на асфалтовата настилка. Ограничено е използването на аварийната и активната лента, като движението се осъществява в изпреварващата лента. Участъкът е сигнализиран с пътни знаци. Водачите да се движат с повишено внимание и съобразена скорост. Срок: до 22.06.2018 г. АМ „Хемус“: Област София: Движението по от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. Движението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ - п.в. Ботевград. Срок 20.12.2018 г. Движението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. Движението по от км 36+770 до км 38+150 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; Движението при Ботевград от км 44+000 до км 47+000 в посока София се осъществява в една лента поради преасфалтиране на пътното тяло в активната лента. Движението се извършва в изпреварващата лента. Срок 22.06.2018 г. Движението по път I-3 АМ \"Хемус\" – Ботевград от км 195+257 до км 195+480 се осъществява с повишено внимание поради изпълнение на строително-монтажни работи по външно ел. захранване. Срок 29.06.2018 г. Област Варна: Движението в участъка п.в. Невша – п.в. Млада Гвардия от км 375+800 до км 381+500 посока Варна се осъществява двупосочно в платното посока София поради ремонтни дейности на асфалтовата настилка. Срок до 30.06.2018 г. Движението в участъка п.в. Ветрино – п.в. Неофит Рилски от км 389+717 до км 393+600 посока Варна се осъществява двупосочно в лявото платно /посока София/ поради ремонтни дейности на асфалтовата настилка. Затваря се п.в. Неофит Рилски, като МПС се пренасочват по път I-2 Русе – Варна. Слизането от AM “Хемус“ посока с. Габърница и с. Неофит Рилски се осъществява на п.в. Ветрино. Затваря се връзката при п.в. Неофит Рилски в посока Варна. Движението се пренасочва по път I-2 Русе – Варна, като качването на AM “Хемус“ се осъществява при п.в. Девня. Срок до 30.06.2018 г.; АМ „Струма“: няма. АМ „Марица“: Област Пловдив: Движението на МПС над 12 тона по АМ „Марица“ в участъка от км 0 до км 2 в посока София е ограничено поради ремонтни дейности. Обходен маршрут: в посока Свиленград – София движението се отклонява при пътен възел Оризово /Плодовитово/ по път II-66 Плодовитово – Поповица, по път I-8 до гр. Пловдив, по път II-56 и включване на АМ „Тракия“ при пътен възел „Пловдив – изток“ на км 133. Срок до 30.06.2018 г. АМ „Черно море“: Движението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. АМ „Люлин“: Област София: Движението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 18:00 часа до 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Движението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. Алтернативни маршрути: - за автомобили до 12 тона по път I-1 от пътен възел Драгичево – Владая – София и обратно. - само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 30.06.2018 г. Област Перник: - Временно движението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол е забранен за МПС над 12 тона./ Срок от 10:00 до 18:00 часа на 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т. Срок: целогодишно; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Благоевград: Движението по път I-1 /E-79/ Благоевград – ГКПП Кулата в участъка от п.в. Бараково до изхода на Благоевград посока Кулата, от км 357+000 до км 365+000, се осъществява с повишено внимание, поради косене в средната разделителна ивица. Водачите да се движат с повишено внимание и съобразена скорост . Срок до 22.06.2018 г. Област Монтана: - При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; Област София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 31.08.2018 г. От км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. Въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: - всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; Движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 02.07.2018 г.; Движението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г. Област Перник: Движението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.11.2018 г. Въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. Поради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.; - път І-2 Граница Румъния-Русе-Цар Калоян-Разград-Шумен-Девня-Варна: няма; - път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г.; Област Ловеч: Движението в участъка Радомирци – София от км 135+344 до км 158+300 се осъществява с повишено внимание поради изсичане на храсти и косене на банкети. Водачите да се движат със съобразена скорост. Срок 23.06.2018 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Ловеч: Движението по път София – Велико Търново в участъка от село Абланица до село Малиново от км 51+000 до км 69+832 се осъществява с повишено внимание поради изсичане на храсти. Водачите да се движат със съобразена скорост. Срок 20.06.2018 г. Движението по път I-4 София – Велико Търново в участъка от село Сопот до село Малиново от км 24+000 до км 69+832 се осъществява с повишено внимание поради изсичане на храсти. Водачите да се движат със съобразена скорост. Срок до 20.06.2018 г. Движението по път I-4 София - В.Търново в участъка Сопот-Микре от км 25+000 до км 29+000 се осъществява в едната лента поради ремонт на настилката. Водачите да се движат със съобразена скорост. Срок 19.06.2018 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Русе: Движението в участъка разклон Борово – Бяла от км 44+600 до км 52+240 се осъществява повишено внимание поради ремонтни дейности по асфалтовата настилка. Движението се регулира от сигналисти. Срок до 30.06.2018 г. Движението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.06.2018 г. Движението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.06.2018 г. Затворен за движение участъка на републикански път І-5 Русе – Бяла – В.Търново от км 4+758 до км 6+799. Област Кърджали: Черноочене – Кърджали – ограничено е движението на МПС над 15 т. Срок до 21.12.2018 г. Обходни маршрути: - направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали. - направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. - направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г. Движение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г. Област Стара Загора: Движението по път I-5 Шипка - Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.06.2018 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област София: Движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г. Област Бургас: Движението в участъка София – Бургас от км 491+860 до км 496+000 в чертите на гр. Бургас се осъществява при следните ограничения: През първи етап се затваря платно посока вход Бургас, като движението се пренасочва в платно посока изход Бургас. Движението се осъществява двупосочно при скорост до 70 км/час. През втори етап от км 496+000 до км 496+260 се затваря дясното пътно платно. Движението се насочва през съществуващата дясна лента на кръговото кръстовище през обходен маршрут по ул. ,,Професор Якимов” при намалена скорост до 40 км/час. Срок до 30.06.2018 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. Област Хасково: Движението в участъка гр. Свиленград – Капитан Андреево от км 370+500 до км 377+900 временно е ограничено за движение поради пропадане на насип; Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.; Област Бургас: Движението в участъка Обзор – Сл. бряг от км 167+000 до км 199+100 се осъществява с повишено внимание поради почистване на банкети и оформяне на окопи. Участъкът е сигнализиран с пътни знаци. Срок до 19.06.2018 г.; Движението в участъка Обзор – Равда от км 167+100 до км 207+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 19.06.2018 г. Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. Движението по път Варна – Бургас при км 231+750 се осъществява в една лента на определени участъци поради частични ремонтни дейности на асфалтовата настилка в участъка от км 231+200 до км 231+875. Срок до 26.06.2018 г. Движението в участъка Сл. бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 70 км/ч в участъците на съществуващите кръстовища. Движението се регулира от пътни знаци. Срокът до 01.07.2018 г.; Движението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: Път ІІІ-108: Движението по път IІІ-108 АМ Струма – Петрич от км 0+000 до км 13+900, се осъществява с повишено внимание поради монтиране на пътни знаци. Срок до 21.06.2018 г. ОПУ-Бургас: Временно са въведени следните ограничения за движение на МПС: Път II - 99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец – Созопол. Срок до 31.12.2018 г. Път III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. Ремонтни дейности: Път II-79: Движението по път II-79 в участъка Елхово – Бургас от км 38+000 до км 84+000 се осъществява с повишено внимание поради косене на банкети. Организацията на движението се регулира с пътни знаци. Срок до 22.06.2018 г.; Път II-99: Движението по път II-99 в участъка Бургас – Созопол от км 0+000 до км 20+000 се осъществява с повишено внимание поради почистване под еластична ограда. Организацията на движението се сигнализира с пътни знаци. Срок до 29.06.2018 г. Път III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 02.07.2018 г Път III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.06.2018 г.; Път III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г.; Път III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г. Път III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г. ОПУ-Варна: Временно са въведени следните ограничения за движение на МПС: няма. Ремонтни дейности: Път III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Обходен маршрут: Лозен – Драганово – Янтра – Поликраище – Полски Тръмбеш; Срок до 11.01.2019 г. Път III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности. Обходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.06.2018 г. Път III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности. Обходен маршрут: по път II-53 от Г.Оряховица до пътен възел с път I-4 до с.Шереметя, по път VTR 1014 до с.Арбанаси и обратно. Срок до 20.08.2018 г. Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. Обходен маршрут: Чешма – Сливовица – Горско Ново село – Джулюница – Кесарево. Ремонтни дейности: Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. ОПУ-Видин: Временно са въведени следните ограничения за движение на МПС: Път III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г. Път III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец. Обходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 30.06.2018 г. Ремонтни дейности: Път III-1301: Стесняване на една от лентите за движение по път III-1301 Криводол-Галатин от км 1+000 до км 3+500, поради частични ремонти на асфалтовата настилка и почистване на окопи. Срок до 29.06.2018 г. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: Път ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл. Обходни маршрути: в направление Плевен – Ферибот Оряхово: За автомобили до 10 т. по улици в гр. Оряхово. За автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. Път II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. Обходен маршрут: По уличната мрежа на гр. Козлодуй Ограничението е сигнализирано с пътни знаци, съгласно проекта за временна организация. Срок 31.08.2018 г. Път ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 25.06.2018 г. Път III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 12.07.2018 г. Път III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. Път III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 29.06.2018 г. Път ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. ОПУ-Габрово: Временно са въведени следните ограничения за движението на МПС: Път IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. Път IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево. Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г. Път III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 30.09.2018 г. Ремонтни дейности: Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. Път II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. Път II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г. Път II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.; Път II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента /без отбиване на движението/ поради извършване на ремонт на пътно съоръжение при км 20+484 Ремонтът включва направа на стоманобетонова плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.; Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г. ОПУ-Добрич: Временно са въведени следните ограничения за движение на МПС: няма. Ремонтни дейности: Път II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.06.2028 г. Път II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 22.06.2018 г. Път II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. Път II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. ОПУ-Кюстендил: Временно са въведени следните ограничения за движение на МПС: няма ограничения. Ремонтни дейности: Път ІІ-62: Движението по път ІІ-62 Голям Върбовник – Дупница от км 28+000 до км 36+000 се осъществява с повишено внимание поради изсичане на храсти. Участъкът е сигнализиран с пътни знаци. Срок до 20.06.2018 г. Път ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 20.06.2018 г.; Път ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. Ремонтни дейности: Път III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г. ОПУ-Ловеч: Временно са въведени следните ограничения за движение на МПС: Път ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. Обходен маршрут за МПС до 12 тона: по улици през центъра на гр. Ловеч. Обходни маршрути за товарни автомобили над 12 т.: ? За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. ? За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. ? За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г. Ремонтни дейности: Път ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. Път II-35: Движението по път II-35 Плевен – Кърнаре в град Троян от км 71+038 до км 71+394 е ограничено поради частичен ремонт на асфалтовата настилка. Затворено е платното за движение в посока Кърнаре, като движението се осъществява двупосочно в платното в посока Ловеч. Водачите да се движат със съобразена скорост. Срок 30.06.2018 г. Път II-35: Движението по път II-35 Плевен – Кърнаре в град Троян от км 70+911 до км 71+038 се осъществява в една лента поради ремонт на пътно съоръжение. Водачите да се движат със съобразена скорост. Срок 25.06.2018 г. Път III-607: „Движението по път III-607 Априлци – Троян в участъка от Априлци до Драшкова поляна от км 65+000 до км 75+000 се осъществява с повишено внимание поради косене на банкети. Водачите да се движат със съобразена скорост. Срок до 22.06.2018 г.; ОПУ-Монтана: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 10.01.2019 г. Път ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Обходен маршрут: по път ІІ-81 Боровци – Благово – Монтана, по път І-1 /Е-79/ Монтана – Сумер, по път ІІІ-1621 и път ІІІ-8104 Сумер – Пърличево и обратно.Срок до 26.06.2018 г. Ремонтни дейности: Път ІІ-11: Движението по път ІІ-11 Сливата – Орсоя от км 26+000 до км 29+000 се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 25.06.2018 г.; Път ІІ-81: Движението по път ІІ-81 Бързия – Лом от км 50+870 до км 71+560 се осъществява двупосочно в една лента на определени участъци поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 21.06.2018 г. Път ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 02.07.2018 г. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. Ремонтни дейности: няма. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г. Ремонтни дейности: Път ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. Обходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. Ремонтни дейности: Път ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г. Път ІІІ-3402: Движението по път III-3402 Коиловци-Вълче трън в района на Пордим-Вълче Трън от км 21+600 до км 30+600 се осъществява с повишено внимание поради частично асфалтиране. Срок до 20.06.2018 г. ОПУ-Пловдив: Временно са въведени следните ограничения за движение на МПС: Път II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: За посока Пловдив – Бургас по път II-56 Стряма - Брезово до път I-6. За посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г. Път II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 15.07.2018 г. Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. Ремонтни дейности: Път II-86: Движението по път II-86 Пловдив - Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 15.07.2018 г. ОПУ-Разград: Временно са въведени следните ограничения за движение на МПС: Ремонтни дейности: Път III-205: Движение по път III-205 гр. Разград – с. Ясеновец от км 7+480 до км 21+938 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок ад 22.06.2018 г. Път III-205: Движение по път III-205 Исперих – Стефан Караджа в участъка между гр. Исперих и с. Свещари от км 33+855 до км 39+250 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 22.06.2018 г. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. Ремонтни дейности: Път II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. Път II-23: път II-23 Русе – Червена вода от км 0+030 до км 4+000 – ремонтни дейности на асфалтовата настилка. Срок до 22.06.2018 г. Път II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 30.06.2018 г.; Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 40 км/ч. Срок до 29.06.2018 г. ОПУ-Силистра: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. Ремонтни дейности: Път ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. Път ІІІ-701: Движението по път ІІІ-701 Грънчарово – Тодор Икономово, в участъка от кръстовището с път І-7 /Дулово – Шумен/ до границата с област Шумен, от км 0+000 до км 12+300 се осъществява с повишено внимание в едната лента, поради извършване на превантивен ремонт. Срок до 20.11.2018 г. Път ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента, поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. ОПУ-Сливен: Временно са въведени следните ограничения за движение на МПС: няма. Ремонтни дейности: Път ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. ОПУ-Смолян: Временно са въведени следните ограничения за движение на МПС: Път II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. Обходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. Път II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. Път ІІ-86: Пътна връзка на път ІІ-86 при км 105+340 - дясно за вливане с трасето на път ІIІ-866 в гр. Смолян, кв. Устово е затворено за движение на товарни автомобили с маса над 3,5 т поради пропадане на капак на ревизионна канализационна шахта. Обиколен маршрут през пътно кръстовище при км 105+462. Срок до 30.06.2018 г. Път III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. Път ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. Ремонтни дейности: Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 30.06.2018 г. ОПУ-София: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 31.03.2019 г. Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. Ремонтни дейности: Път II-18: Софийски околовръстен път /СОП/: Движението по пътна връзка Цариградско шосе - АМ \"Хемус\" при км 35+050 на Софийски околовръстен път /СОП/ е ограничено поради преасфалтиране на пътното тяло. Движението се осъществява по следните Обходни маршрути: бул \"Цариградско шосе\" - ул. \"Патриарх Герман\" - СОП и бул. \"Цариградско шосе\" - ул. \"Стар Лозенски път\" - СОП. Срок до 19.06.2018 г. Път II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 30.06.2018 г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 07.01.2019 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. Ремонтни дейности: няма. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. Път III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 30.06.2018 г. Ремонтни дейности: Път II-51: Движение с повишено внимание по път II-51 Бяла – Попово от км 30+000 до км 47+441, поради ремонт на пътната настилка. Срок до 30.09.2018 г. Път III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. Път III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. ОПУ-Хасково: Временно са въведени следните ограничения за движение на МПС: Път III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. Ремонтни дейности: няма. ОПУ-Шумен: Временно са въведени следните ограничения за движение на МПС: Път III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Обходен маршрут: Шумен – Овчарово – Друмево. Срок до 30.06.2018 г. Ремонтни дейности: няма. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г. Ремонтни дейности: Път III-536: Движението по път III-536 в участъка Ямбол – Роза от км 5+600 до км 6+800 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 22.06.2018 г. Път III-707: Движението по път III-707 в участъка Палаузово – Недялско от км 16+200 до км 26+600 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 22.06.2018 г. Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г. Път III-7902: Движението по път III-7902 в участъка Елхово – Маломирово от км 0+000 до км 4+000 се осъществява с повишено внимание, поради машинно косене на банкети. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 22.06.2018 г. Път III-7902: Движението по път III-7902 в участъка Маломирово – Голям дервент от км 4+000 до км 10+000 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 22.06.2018 г. 2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2018.06.18", "title": "Вижте актуалната пътна обстановка в страната"}
{"url": "https://www.24chasa.bg/novini/article/6919346", "text": "„Има две неща, които много ме притесняват. Едното е, че прокуратурата е намерила причини да влезе на проверка в изпълнителна агенция „Медицински одит”, което означава, че институцията не си е свършила работата. И второ – има доклади с резюме „маловажен случай” – всички случаи са важни”, категорична е Таня Андреева, бивш министър на здравеопазването. Тя коментира разследването срещу агенцията пред  . По думите ѝ „Медицински одит” е единствената агенция, която проверява качеството на медицинската дейност и всеки, който е подал жалба към нея, трябва да получи отговор. „Не всяка жалба означава лекарска грешка. Хората имат очакването, че като подадат жалба, някой ще излезе и ще се произнесе, че има грешка. В медицината няма черно и бяло”, поясни още Андреева. Според нея за всеки случай трябва да има отговор на жалбите, независимо дали удовлетворява пациентите.", "date": "2018.06.18", "title": "Д-р Таня Андреева: Не трябва да има маловажен случай за „Медицински одит”"}
{"url": "https://www.24chasa.bg/novini/article/6919348", "text": "Временно е ограничено движението през Ришки проход в района на с. Прилеп поради завъртял се тежкотоварен автомобил, който е препречил пътното платно, съобщиха от пресцентъра на Агенция \"Пътна инфраструктура\". Шофьорите изчакват на място.                                                                                                                                                                                                                                                                                                                       ", "date": "2018.06.18", "title": "Завъртял се камион затвори Ришкия проход"}
{"url": "https://www.24chasa.bg/novini/article/6919352", "text": "До 1 юли германската канцлерка Ангела Меркел трябва да намери изход от спора си с вътрешния министър Хорст Зеехофер за това как да се реши бежанският въпрос в бъдеще. Двете коалиционни партии – ХДС на Меркел и ХСС на Зеехофер влязоха в безпрецедентна схватка миналата седмица, като спорът им заплаши да сложи край на правителството, още преди да е навършило 100 дни. В понеделник двете партии успяха да постигнат временен компромис. Баварският ХСС даде на Меркел срок от две седмици да намери общоевропейско решение. Темата за това как да се процедира с бежанците в ЕС в бъдеще ще е централна на срещата на върха на 27 и 28 юни. Преди това обаче канцлерката ще се срещне с лидерите на гранични страни в ЕС – Италия, Гърция, също така и Австрия, вероятно България, за да потърси мнението им. Срещата с тях ще е най-вероятно още този уикенд. Тъй като през октомври в Бавария предстоят тежки парламентарни избори, баварският ХСС иска да наложи нова, много по-твърда линия спрямо приема на бежнаци в Германия. Според плана на министъра на вътрешните работи Хорст Зеехофер, хора, които са влезли в други страни-членки на ЕС, трябва да бъдат връщани обратно още на границата. Ангела Меркел пък настоява да се търси общо европейско решение, тъй като според нея подобен подход ще разедини общността и ще създаде повече проблеми, отколкото решения. Тя се опасява, че по този начин в граничните страни-членки отново ще се струпат твърде много бежанци, кето е непоносимо бреме за отделна държава и трябва да се намери начин за солидарн орешение. Тя обаче се отказа от идеята за квотно разпределение на бежанците и допуска и т. нар. гъвкаво решение. Тоест всяка страна сама да определи дали ще приеме бежанци, или ще прати пари за охраната на външните граници. Меркел е договорила със Зеехофер на 1 юли да се срещнат и да обсъдят постигантите дотогава резултати. Тя изключи обаче, че ще има автоматизъм и от 1 юли ще се връщат обратно всички бежанци.", "date": "2018.06.18", "title": "Меркел търси подкрепа и у нас за бежанския проблем"}
{"url": "https://www.24chasa.bg/novini/article/6919353", "text": "Ръкописи на първата версия на известна ария от \"Сватбата на Фигаро\" от Моцарт и на серенада от същия композитор ще бъдат изложени на търг в Париж на 20 юни, предаде Франс прес. Музикалните ръкописи са част от хилядите вещи, конфискувани в помещенията на френската фирма \"Аристофил\" в рамките на широкомащабно разследване за измами, предаде БТА.  Ръкописът на първата версия на ария от \"Сватбата на Фигаро\" е оценен между 400 000 и 500 000 евро и ще бъде предложен за продажба на търг на аукционна къща \"Адел Нордман\". Става въпрос за ария от последното действие на \"Сватбата на Фигаро\". \"Ръкописът е изключителен, защото разкрива размишленията на Моцарт за сцена в последното действие на операта - поясни експертът Тиери Боден. - Вторият ръкопис е част от серенада, композирана във Виена през юли-август 1773 г. вероятно по искане на канцлера на областта Залцбург, за да се отбележи приключването на обучението на неговия син.\" Партитурата била написана от Моцарт, когато бил 17-годишен. Тя е оценена между 120 000 и 150 000 евро и ще бъде изложена на търг на аукционна къща \"Агют\".", "date": "2018.06.18", "title": "Ръкопис на ария от \"Сватбата на Фигаро\" \nотива на търг"}
{"url": "https://www.24chasa.bg/novini/article/6919100", "text": "В седмицата преди настъпването на астрономическото лято, от 18 до 22 юни 2018 г., Теленор дава възможност на всички желаещи да работят в приятна обстановка на открито и да се наслаждават на първите летни дни в специално изграден  . Той ще се намира в столичния парк „Заимов“, в непосредствена близост до Драматичен театър „София“ и предлага всички необходими условия за успешна работа извън стените на обичайния офис – креативно пространство и бърза 4G интернет връзка. „Офис в парка“ от Теленор, с около 30 работни места, ще отвори врати на 18 юни и ще приютява всички желаещи да работят на открито всеки ден до 22 юни от 9 до 18 часа. За да направи посещението в   не само приятно, но и допълнително полезно, Теленор ще организира и серия от безплатни уъркшопи и презентации, по време на които ще се дискутират актуални теми като GDPR, онлайн сигурност, мобилна фотография, и други. Подробна информация за програмата на събитията в   ще бъде публикувана в страницата на специално създаденото  . София е само един от над 130 градове и курорти в България, в които потребителите на Теленор имат достъп до мрежа по технологията станала популярна като 4.5G, която предлага още по-добри възможности за работа „от разстояние“. Все повече компании в България и по света предлагат възможност на своите служители да избират откъде да работят - от дома си, от друг град или дори от друга държава. Затова и споделените работни пространства на открито се радват на все по-голям интерес, главно благодарение на нарастването на броя на т.нар. „дигитални номади“. Те търсят места, които предлагат различни възможности за споделяне на знания, срещи с интересни хора и съчетаване на работата с удоволствието. От подобни места се възползват предприемачи, специалисти на свободна практика, програмисти, дизайнери, фотографи, консултанти, писатели, блогъри, журналисти, хора на изкуството и други, както и служители на компании, които могат да работят дистанционно. Концепцията е доста разпространена по света, но вече набира широка популярност и в България.", "date": "2018.06.18", "title": "Теленор посреща лятото с Telenor Park Office за всички желаещи да работят на открито"}
{"url": "https://www.24chasa.bg/novini/article/6919130", "text": "Тактическото учение „Черно море - 2018” на Флотилия бойни и спомагателни кораби се провежда от днес, 18 юни до 22 юни. В него участват общо 25 бойни и спомагателни кораби и катери от състава на флотилията и 2 вертолета АS 565 МB „Panter“ от морската авиобаза „Чайка”. „Черно море – 2018“ е заключителен етап на подготовката за националното военноморско учение с международно участие „Бриз -2018”, което ще се проведе през юли 2018 г. Това съобщиха от пресцентъра на Министерството на отбраната. Тактическото учение на Флотилия бойни и спомагателни кораби дава възможност на участниците да усъвършенстват своите умения при прилагане на оперативните процедури на НАТО, да отработят използване на системите за управление на силите и средствата на флотилията и други военноморски практики при планирането, провеждането и анализа на дейностите. По време на „Черно море – 2018“ военнослужещите от Военноморските сили ще повишат подготовката си при изпълнение на задачи за отразяване на атаките на въздушен, надводен и подводен противник, противодействие на атаките на бързо движещи се малки надводни цели, разузнаване за поставени мини и унищожаване на участък от минно заграждение, контрол на корабоплаването, приемане и предаване на товари на море, оказване на помощ на аварирал кораб, защита на група надводни кораби от ядрено, химическо и бактериологично оръжие. Ще бъде извършено водолазно обследване на район за заставане на корабите на котва. На 22 юни в района на пристанище Бургас във взаимодействие с правителствени и неправителствени организации ще бъдат отработени епизоди по гасене на пожар на кораб в пристанище и оказване на първа медицинска помощ и евакуация на пострадали. Взаимодействието със структури на Министерството на вътрешните работи ще бъде демонстрирано при извършване на бордова инспекция на кораб, заподозрян в незаконен трафик на оръжие. Командир на оперативното съединение на море е командирът на Флотилия бойни и спомагателни кораби флотилен адмирал Мален Чубенков, а директор на учението е капитан I ранг Ваньо Мусински – заместник-командир на флотилията.", "date": "2018.06.18", "title": "Започва тактическото военноморско учение „Черно море - 2018”"}
{"url": "https://www.24chasa.bg/novini/article/6919144", "text": "Испанският вицепремиер Кармен Калво заяви днес, че повече от 300 мигранти от кораба \"Акуариус\", намиращи се в Испания, желаят да получат убежище във Франция, предаде Асошиейтед прес. В интервю за испанското радио \"Кадена Сер\" тя каза, че половината от 630-те мигранти, пристигнали с \"Акуариус\" и съпътстващите го кораби, са изразили такова желание, предаде БТА. По-голямата част от французите смятат, че правителството е направило правилен избор, като не е предложило да подслони \"Акуариус\", пристигнал в Испания след едноседмично лутане в Средиземно море, предаде Франс прес, позовавайки се на резултати от социологическо проучване на института \"ОпиниънУей\". 56 процента от участниците в анкетата одобряват действията на Франция по случая, а 42 процента - не. 2 процента не са изразили мнение. Допитването е било проведено в интернет от 13 до 15 юни, като на въпроса са отговорили около 1020 човека на възраст 18 и повече години. Решението на френското правителството да не позволи на хуманитарния кораб да акостира на крайбрежието на страната бе разкритикувано от част от обществото и оценено като липса на съчувствие и солидарност в една Европа, където все повече народи и правителства възприемат по-строга позиция по въпроса с мигрантския поток. В Германия публикувано в петък социално проучване показва, че 90 процента от респондентите желаят повишаване на броя на изгонените нелегални имигранти, а в други европейски държави властта е в ръцете на лидери с твърда позиция срещу имиграцията.", "date": "2018.06.18", "title": "Половината от мигрантите от \"Акуариус\" искат убежище във Франция"}
{"url": "https://www.24chasa.bg/novini/article/6919141", "text": "Специализирана полицейска операция за неутрализиране на организирана престъпна група, занимаваща се с производство, отглеждане и разпространение на наркотични вещества е проведена на територията на Сливница и София на 14 юни. В акцията, под наблюдението на Специализираната прокуратура, са участвали служители на отдел „Наркотици“ при ГДБОП, съобщиха от пресцентъра на МВР. В хода на разследването било установено, че групата е осъществявала престъпната си дейност от около четири месеца, дейността й се разпростирала на териториите на Сливница и София. До разследващите достигнала информация, че участниците възнамеряват да изнесат готово количество изсушена марихуана от къща в село Гълъбовци общ. Сливница където я отглеждали. Там в лек автомобил били задържани Г.Г./47г./, с криминални регистрации по чл.131 от НК и В.Р. /35 г./, също с криминални регистрации по чл.325, чл.198,чл.354 ѝ и чл.321 от НК, и двамата от Сливница. Заловен е и техният помагач в разпространеното на дрогата – Д.Г./49г./ от село Алдомировци. При извършените процесуално – следствени действия в колата на задържаните били открити два плика със зелена тревна маса, която при тестване реагирала на марихуана с тегло около 2 кг, а в къщата в село Гълъбовци - оборудвана оранжерия с 46 растения марихуана, и още около 2 кг суха тревна маса - марихуана. От жилищата на тримата били иззети около 127 000 лева, 11000 евро, марихуана, мобилни телефони, газов пистолет и кварцови лампи. Установен бил и лек автомобил, ползван от Г. Г. и В.Р, паркиран в Сливница и използван за склад на наркотични вещества – от там са иззети около 30 кг бяло прахообразно вещество в различни разфасовки, което при тестване реагира на амфетамин. Общото иззетото количество наркотични вещества е около 35 кг, с приблизителна продажна стойност около 500 000 лева, според експерти. Иззети са още химикали, ползвани при синтеза на амфетамин, автомат „Калашников“, пушка- помпа и пистолет “Байкал“ със заличени номера и няколко хиляди боеприпаси за оръжията. По случая е образувано досъдебно производство чл. 321 вр. чл. 354А от НК. На тримата са повдигнати обвинения за извършено престъпление по чл. 321 вр. чл. 354А от НК, като на Г.Г. и В.Р. е наложена мярка за неотклонение „задържане под стража“ от Специализирания наказателен съд. На Д.Г. е наложена мярка за неотклонение „парична гаранция“ в размер на 5 000 лева. Работата по документиране на престъпната дейност на групата продължава.", "date": "2018.06.18", "title": "Неутрализираха столична престъпна група, произвеждала и разпространявала наркотици"}
{"url": "https://www.24chasa.bg/novini/article/6919129", "text": "Съдия Вера Чочкова от Софийски градски съд оправда бившия министър на здравеопазването в служебното правителство Илко Семерджиев.  Той бе обвинен, че е заплашвал с уволнение шефката на изпълнителната агенция по лекарствата Асена Стоименова. Прокурор Михаел Райдовска обяви, че ще протестира оправдаването на бившия министър. \"Очаквах това решение от самото начало. Днес катастрофира както г-жа Стоименова, така и прокуратурата\", заяви след решението Илко Семерджиев.  Според него, тя се оплаквала, че той я заплашва с уволнение, защото не е искала да има заместник. Семерджиев посочи, че по време на нейното управление разходите за лекарства се увеличили многократно.  По-рано днес бяха разпитани двама заместник министри по негово време. Самият Боян Доганов, който е бил предложен за заместник на Стоименова, както и Михаил Стоянов, който е бил шеф на дирекция \"Медицински одит\", а през март 2017 г. е станал шеф на надзорния съвет на НЗОК.  Те са били свидетели на телефонния разговор на Семерджиев със Стоименова. Всички до 1 обясниха, че той не е отправял заплахи с уволнение. Самият Семерджиев също даде подробни обяснения, по време на които прочете разговора си с шефката на изпълнителната агенция по лекарствата. Той разказва каква е била ситуацията на фармацевтичния пазар, когато е оглавил министерството като служебен министър. \"Не съм отправял заплахи. Целта ми не е била да я уволнявам\", каза той в обясненията си.", "date": "2018.06.18", "title": "Съдът оправда Илко Семерджиев"}
{"url": "https://www.24chasa.bg/novini/article/6919161", "text": "Баварските съюзници на германския канцлер Ангела Меркел й дадоха срок от две седмици да договори общо решение на мигрантския въпрос с други европейски страни, предадоха световните агенции. Ако такова споразумение не бъде постигнато до уречения срок, германският вътрешен министър Хорст Зеехофер ще нареди на полицията да започне да спира на границата и да отпраща мигранти, подали молба за убежище в други държави членки, предава БТА. Решението бе взето на среща на ръководството на баварския Християнсоциален съюз в Мюнхен. Според източници, цитирани от ДПА, Меркел е приела този краен срок. Преди изтичането му ще има среща на върха на ЕС на 28 и 29 юли. Германската канцлерката ще направи публично изявление на 1 юли за усилията си да сключи двустранни споразумения с други страни членки на ЕС за връщане на мигранти, които вече са се регистрирали другаде в блока.", "date": "2018.06.18", "title": "Зеехофер дал на Меркел срок до края на юни, за да уреди спора с граничния контрол"}
{"url": "https://www.24chasa.bg/novini/article/6919172", "text": "Европейската комисия се надява да продължи своя конструктивен диалог с Полша за нейната спорна съдебна реформа. Това заяви днес заместник-председателят на комисията Франс Тимерманс на пресконференция във Варшава след среща с полския премиер Матеуш Моравецки, предадоха Ройтерс и Асошиейтед прес. По думите му двамата са имали \"конструктивна дискусия\" по въпроса за върховенството на закона. Тимерманс каза, че е получил информация, която ще анализира, и изрази надежда, че разговорите ще продължат в същия конструктивен тон, предава БТА. Полският премиер подчерта, че неговото правителство е \"постоянно настроено за намирането на решение\". На пресконференцията Тимерманс и Моравецки не съобщиха за постигнат компромис и не разрешиха на репортерите да задават въпроси. Управляващата полска партия \"Право и справедливост\" твърди, че с реформата поправя недъзите на корумпираната и безконтролна съдебна система. Според Европейската комисия обаче реформата подкопава демократичната система за контрол и баланс. Времето за постигане на компромис изтича, защото спорният закон за полския Върховен съд трябва да влезе в сила на 3 юли, отбелязват агенциите.", "date": "2018.06.18", "title": "Тимерманс: ЕК се надява да продължи диалога с Полша за съдебната реформа"}
{"url": "https://www.24chasa.bg/novini/article/6919179", "text": "Германското правителство приветства споразумението между Атина и Скопие и отправя призив към политическите сили и от двете страни да го подкрепят, съобщава агенция АНА-МПА. Агенцията цитира говорителя на германското правителство Щефан Зайберт, според когото споразумението дава повод за известен оптимизъм, но безпокойство будят съобщенията за насилие в Скопие при протестите срещу договореността. Като изтъква значението на споразумението за регионалната сигурност и за развитието на търговията и инфраструктурата, германското правителство изразява убеждението си, че \"ако има страни, които упорстват късогледо в националистическите си позиции, те нанасят вреда на това споразумение и на много хора от региона, които очакват стабилност и икономическо благоденствие\".", "date": "2018.06.18", "title": "Германия: Всички политически сили в Гърция и Македония да подкрепят споразумението"}
{"url": "https://www.24chasa.bg/novini/article/6919186", "text": "Заместник-председателят на ГЕРБ и председател на ПГ на партията Цветан Цветанов се е срещнал с общинското ръководство на ГЕРБ-Разлог и с кмета на града Красимир Герчев, съобщиха от пресцентъра на ГЕРБ. Присъствали са и народният представител от ГЕРБ-Благоевград и областен координатор на партията Даниела Савеклиева, както и депутатите от ГЕРБ Александър Мацурев, Георги Динев, д-р Емил Тончев и Стефан Апостолов. \"Обстановката днес в България е много по-добра, отколкото беше през 2014 г. след управлението на БСП. Сега можем да се похвалим и с успешно приключване на председателството на България на Съвета на Европейския съюз\", е заявил Цветанов. Той е отбелязал, че доверието към ГЕРБ се е запазило и продължава да расте, защото партията изпълнява предизборните си обещания, а правителството на Бойко Борисов се е доказало като надежден и предвидим партньор на международната сцена. Цветан Цветанов е коментирал, че е важно партийните структури по различните населени места да водят диалог с хората за успешните политики, които ГЕРБ успява да реализира на местно и национално ниво. Цветанов е подчертал, че кметът на Разлог Красимир Герчев е един от най-успешните кметове на ГЕРБ, който работи в добър синхрон с общинското ръководство. \"Даваме висока оценка за работата на Красимир Герчев и е съвсем закономерно да смятаме, че ще продължи и следващ мандат\", е казал заместник-председателят на ГЕРБ. По думите му всекидневните контакти на народните представители на ГЕРБ от Благоевградска област с местната власт помагат за решаването на проблемите от дневния ред на обществото. По време на срещата Даниела Савеклиева е представила новото общинско ръководство. За общински ръководител е избрана д-р Мария Копанарова, а за секретар - Петър Попов./", "date": "2018.06.18", "title": "Цветанов: Обстановката днес в България е много по-добра, отколкото беше през 2014 г."}
{"url": "https://www.24chasa.bg/novini/article/6919195", "text": "Заради пламнала война за куче ломските Бони и Клайд стигнали до грабеж. Криминално проявеният Е. А. от Лом и жената, с която живеел на семейни начала, придружени от свой авер нахлули в дома на бившия полицай Явор и отвлекли кучето му. Екшънът се разиграл на 17 юни около 19.15 часа. Домакинът не могъл да окаже съпротива. Тарторът на нападателите извил ръцете му и хванал за гушата домакина и започнал да го заплашва. През това време жената извела от дома кучето на стопанина белгийска овчарка на година и половина. Те обяснили, че кучето е собственост на техен враг, който им дължи пари и така си връща борча. След това и тримата изчезнали с домашния му любимец. По-късно потърпевшият сигнализирал в полицията за случилото се. Той познавал нападателите си и съобщил имената им на полицията. По негови сведения това са 48-годишният Е.А. от Лом, живеещата с него на семейни начала В.И. на 28 години от Перник и 48-годишният К.К. от София. Служителите на група за охрана на обществения ред бързо влезли по следите им и около 22 часа същата вечер Е.А. и В.И. са заловени в дома им и са доведени в районното полицейско управление. Кучето обаче не е намерено. Бандитите го укрили и отказват да посочат на ченгетата и собственика местонахождението му. По случая е образувано досъдебно производство. Е.А. е задържан за срок от 24 часа. Той е криминално проявен и осъждан за кражби на коли и участие в трафик на хора.", "date": "2018.06.18", "title": "Война за куче пламна в Лом"}
{"url": "https://www.24chasa.bg/novini/article/6919224", "text": "Има няколко варианти с финансови разчети по законопроекта за личната помощ, съобщиха пред журналисти омбудсманът Мая Манолова и представители на протестиращите майки с увреждания след поредна среща в Министерството на труда и социалната политика по темата. Имаме принципна договореност, видяхме воля и желание за диалог от страна на министър Бисер Петков, но оттук нататък решението не зависи само от него, посочиха майките. Те отбелязаха, че единият от вариантите, който е по-нискобюджетен, е приемлив за всички страни, но другият е по-добър за хората с увреждания, предаде БТА. Основното решение ще бъде взето утре на заседанието на Националния съвет за интеграция на хората с увреждания. На заседанието ще се разгледа законопроектът, изготвен от Манолова и майките. Министър Бисер Петков е поканил и представители на протестиращите майки да присъстват на заседанието. Мая Манолова и протестиращите отбелязаха, че не трябва да се пропуска, че главният финансов началник на държавата е финансовият министър и затова решението и последната дума ще са негови. По думите на Манолова Владислав Горанов трябва да разгледа изготвените варианти и да се произнесе. В заседанието утре ще участват представители на всички министерства и по тяхната позиция ще се ориентираме каква е общата позиция на властта, каза Манолова. Ангажиментите към хората с увреждания не са само на социалното министерство, но и на здравното, на образователното, както и на още много други институции, отбелязаха участващите в днешната среща. Майките сигнализираха и за друг проблем- в момента ТЕЛК комисиите са в отпуск, което по думите им обрича много деца и възрастни с увреждания на глад. Те призоваха да се вземат мерки, които да позволяват комисиите да функционират през лятото, защото с половин година се бавят решенията на хората. Експертите от Министерството продължават работа по разчетите, същото правят и експертите от институцията на омбудсмана и протестиращите майки.", "date": "2018.06.18", "title": "Манолова: Има няколко варианти с финансови разчети по законопроекта за личната помощ"}
{"url": "https://www.24chasa.bg/novini/article/6919216", "text": "24-годишният кмет на карловското село Войнягово Тодор Танковски е задържан заради подкуп. Арестът му е станал преди минути на паркинг в Карлово като на кметицата на район \"Младост\". \"В момента е в полицейска кола на ул. \"Хан Крум\"\", казаха от община Карлово. Кметът на града д-р Емил Кабаиванов потвърди информацията. По думите му Танковски е най-младият кмет в региона.  \"Разбрах, че е поискал рушвет от човек на Войнягово, за да му свърши някаква услуга\", добави Кабаиванов. Все още не се знае каква сума е поискал Танковски.", "date": "2018.06.18", "title": "Арестуваха 24-годишен кмет на карловско село, искал подкуп"}
{"url": "https://www.24chasa.bg/novini/article/6919228", "text": "Германският канцлер Ангела Меркел каза днес, че ще преговаря с други европейски страни по въпросите на миграцията и ще даде отчет за тези разговори пред партията си на 1 юли, предаде Асошиейтед прес. Тя подчерта, че не иска Германия едностранно да започне да връща мигранти на границите си - нещо, за което призовава вътрешният министър Хорст Зеехофер от Християнсоциалния съюз (ХСС) - традиционния баварски партньор на Християндемократическия съюз (ХДС) на Меркел, предава БТА. Германският канцлер каза, че ще проведе преговори на и около предстоящата среща на върха на ЕС. Германия може да предложи на други държави членки на ЕС финансова помощ, ако те се съгласят да приемат обратно мигрантите, подали молби за убежище на тяхна територия, отбеляза Меркел. Германският канцлер заяви, че двустранните споразумения, които цели да сключи с Италия, Австрия и други държави, ще бъдат подобни на онова, договорено от ЕС с Турция през 2016 г. Канцлерката каза, че германските власти няма да допускат мигранти, които са вече регистрирани в други европейски страни, но подчерта също, че няма да има \"автоматичен механизъм\" за отхвърляне на бежанци на границата. \"Европейската комисия споделя гледната точка, че единствено европейско решение и европейска съгласуваност могат да решат този проблем, виждали сме това в миналото\", заяви днес говорителят на ЕК Маргаритис Схинас, цитиран от Франс прес.", "date": "2018.06.18", "title": "Меркел: Германия може да предложи на страни от ЕС пари, за да приемат мигранти"}
{"url": "https://www.24chasa.bg/novini/article/6919234", "text": "Министърът на труда и социалната политика Бисер Петков и молдовският министър на здравеопазването, труда и социалната защита Светлана Чеботар подписаха спогодба за регулиране на трудовата миграция между България и Молдова. Документът е подписан в присъствието на заместник министър-председателя Валери Симеонов днес в Министерството на труда и социалната политика, съобщиха от пресцентъра на социалното министерство. Спогодбата ще се прилага за граждани на двете държави, които имат трудов договор и разрешение за пребиваване на територията на другата страна, без да е необходимо отделно разрешение за работа. Чрез документа се регламентира наемането на молдовски работници в България и на български в Молдова за срок от една година с възможност за последващо удължаване за общо до 3 години. Обхваща се и обменът на сезонни работници между двете страни за период до 9 месеца годишно. Влизането, пребиваването и заетостта на работниците-мигранти ще се регламентират по законодателството на приемащата държава. Спогодбата гарантира, че в приемащата страна работниците ще имат същите трудови права и задължения, които са в сила за местните служители и че ще се ползват от еднаква защита на работното място в съответствие с националното й законодателство. Възнаграждението на работниците, както и условията на труд ще се определят индивидуално в сключените с работодателите трудови договори, съобразно приложимото законодателство спрямо работниците на приемащата страна със същата професия и квалификация. Наетите работници ще могат да бъдат придружавани от членове на техните семейства. Преди подписването на документа министър Петков е отбелязал, че през последните години безработицата в България се понижава бързо, но пазарът на труда у нас изпитва недостиг на работна сила. Той е добавил, че за да реши този проблем, правителството предприема мерки за облекчаване на наемането на работници от страни извън ЕС и подписването на спогодба за трудовата миграция с Молдова е крачка в тази посока. Министър Петков и министър Чеботар са дали висока оценка на досегашното партньорство между България и Молдова в сферата на социалната политика и са изразили увереност, че сътрудничеството между двете страни ще се задълбочи. Те са обсъдили теми, свързани с пенсионно-осигурителната система, пазара на труда и повишаването на квалификацията на работната сила, политиката за интеграция за хората с увреждания и други.", "date": "2018.06.18", "title": "Подписахме спогодба - ще обменяме работници с Молдова"}
{"url": "https://www.24chasa.bg/novini/article/6919241", "text": "Договорът за името на Македония, който бе приет на днешното правителствено заседание и ще бъде внесен за гласуване в парламента в Скопие, ще мине през Комисията по европейските въпроси, председателствана от Артан Груби от Демократичния съюз за интеграция, вместо през Комисията по външната политика, председателствана от Антонио Милошоски от ВМРО-ДПМНЕ, съобщава македонският \"Независен весник\", като се позовава на правителствени източници. Дебатите в Комисията по европейските въпроси може да продължат максимум три дни, след което договорът с евентуално внесените поправки отива за обсъждане в пленарната зала, предава БТА. Македонското павителство прие днес договора с Гърция за името и обяви, че веднага ще го изпрати за ратификация в парламента. След днешната координационна среща в Собранието стана известно, че председателят Талат Джафери ще насрочи заседание най-късно до сряда. За приемането на законопроекта е нужно обикновено мнозинство, тоест за него да гласуват повече от половината присъстващи депутати, при минимален кворум 61 депутати, което означава, че са нужни най-малко 31 гласа \"за\".", "date": "2018.06.18", "title": "Договорът за името на Македония ще заобиколи парламентарната Комисия по външна политика, водена от ВМРО-ДПМНЕ"}
{"url": "https://www.24chasa.bg/novini/article/6919244", "text": "Кметът на София Йорданка Фандъкова ще провери дейностите по почистване на участък от река Владайска при бул. \"Сливница\". Това съобщиха от пресцентъра на Столичната община. Проверката ще се състои утре, от 10.00 ч.                                                                                                                                                                                                                                                                                                                       ", "date": "2018.06.18", "title": "Фандъкова ще провери почистването на река Владайска при бул. \"Сливница\" утре"}
{"url": "https://www.24chasa.bg/novini/article/6918923", "text": "Един наръган с нож в гърдите и един осъмнал в ареста. Така е приключил скандал между трима мъже, избухнал в двора на автомивка във варненския квартал \"Владиславово\". Предполагаемата причина за спречкването е неуредени финансови взаимоотношения между спорещите. Екшънът се разиграл в неделя следобед. Свидетели станали клиентите и персонала на автомивката. Тримата мъже разменили първо по няколко остри реплики, скандалът избухнал с пълна пара и след викове и заплахи, 31 годишен варненец извадил нож и наръгал с него в гърдите 33-годишния си опонент. На мястото пристигнали полиция и лекарски екип. Раненият е откаран в болница без опасност за живота, а другият мъж е откаран в ареста на Трето РПУ в морската столица. Срещу него е образувано предварително производство за причинена средна телесна повреда по хулигански подбуди. Материалите по случая са предадени на Районна прокуратура Варна.", "date": "2018.06.18", "title": "Мъж наръга друг и го вкара в болница във Варна, нападателят е в ареста"}
{"url": "https://www.24chasa.bg/novini/article/6918924", "text": "Временно движението по път I-1 при с. Бела е ограничено, поради аварирал тежкотоварен автомобил. Обходният маршрут е: 1. За всички движещи се МПС по направление гр. Видин – гр. Монтана се определя следния маршрут: -Дунав мост 2 – път І-1 /Е 79/ до п.к. Дунавци – път ІІ-11 до с. Добри дол – път ІІІ-112 (с. Добри дол – с. Тополовец) – път ІІІ-114 (с. Тополовец – с. Ружинци) - път І-1 (с. Ружинци – гр. Монтана); 2. За всички движещи се МПС по направление гр. Монтана– гр. Видин се определя следния маршрут: -път І-1 (гр. Монтана - с. Ружинци) – път ІІІ-114 (с. Ружинци - с. Тополовец) – път ІІІ-112 (с. Тополовец - с. Добри дол) – път ІІ-11 (с. Добри дол - п.к. Дунавци) - път І-1 - Дунав мост 2.", "date": "2018.06.18", "title": "Аварирал тир отклони движението по пътя Видин - Монтана по обходни маршрути"}
{"url": "https://www.24chasa.bg/novini/article/6918936", "text": "Европейският съюз ще продължи да нарича Македония с досегашното наименование \"Бивша югославска република Македония\" (БЮРМ) до окончателната ратификация на подписаното вчера споразумение между Скопие и Атина. Това съобщи в отговор на въпрос на пресконференция говорител на Европейската комисия, цитиран от БТА. Остават още няколко стъпки и докато те не бъдат изминати, ще продължим да наричаме страната БРЮМ, каза говорителят. Той отбеляза, че това е и подходът на ООН. Сключеното споразумение вчера подлежи на парламентарна ратификация в Гърция и Македония, както и на референдум сред македонците. Засега остава открит въпросът дали ЕС и НАТО ще изчакат процесът да завърши изцяло, преди да отправят към Скопие покана за преговори за присъединяване към двете международни организации.", "date": "2018.06.18", "title": "ЕС ще нарича Македония БЮРМ до ратифицирането на споразумението между Атина и Скопие"}
{"url": "https://www.24chasa.bg/novini/article/6918959", "text": "Две момчета от Провадия - едното непълнолетно, другото малолетно, са предадени на инспектор от Детска педагогическа стая и Районна прокуратура в родния им град, след като успяха да задигнат две леки коли. Момчетата решили да си разнообразят ваканцията и се заглеждали по коли с оставени ключове на таблата. Така в рамките на няколко часа успели да задигнат пежо и опел, паркирани за малко на различни места в града. Били спипани малко след втората кражба. Момчетата така и не успели да обяснят какво точно мислели да правят с откраднатите коли. По случаите има образувани досъдебни производства. Друг небрежен шофьор беше обран във Варна. Мъжът паркирал апела на бул. \"Съборни\" в морската столица. Тъй като излязъл от возилото за малко, оставил един от прозорците отворен. Така останал без чантата, която била в автомобила. В нея имало лични документи, мобилен телефон, банкови карти и 2460 лв. След проведени незабавни оперативно-издирвателни дейности полицаите задържали 28-годишен мъж от варненското село Долни Чифлик и 44-годишен варненец, двамата известни на МВР. По случая има образувано досъдебно производство, уведомен е прокурор от Районна прокуратура – Варна. Мъжете са задържани за срок до 24 часа. Вещите, обект на кражбата, са намерени и иззети.", "date": "2018.06.18", "title": "Хлапета от Провадия откраднаха две коли, спипаха ги"}
{"url": "https://www.24chasa.bg/novini/article/6918968", "text": "Британският министър на външните работи Борис Джонсън обвини днес Съвета на ООН за правата на човека в предубеденост спрямо Израел, предаде Франс прес. \"Ние споделяме мнението, че точка 7 от дневния ред, посветена на Израел и на окупираните палестински територии, е диспропорционална и вреди на каузата на мира\", заяви Джонсън при откриването на 38-ата сесия на съвета в Женева, предаде БТА. \"И освен ако нещата не се променят, ние ще гласуваме догодина срещу всички предложени въз основа на точка 7 резолюции\", даде да се разбере британскитя външен министър. В същото време Джонсън уточни, че \"това не означава, че Обединеното кралство не вижда ценността на съвета, включително и работата, която той може да свърши във връзка с израелско-палестинския конфликт\". Извън темата за Израел, основната тема в изказването на британския външен министър бе необходимостта от образование за жените и момичетата по света като част от усилията за поощряване на човешките права. Съединените щати от своя страна заплашиха на няколко пъти, че ще напуснат Съвета на ООН за правата на човека, ако точка 7, касаеща Израел, не бъде премахната, отбелязва Франс прес. САЩ искат също изключването от съвета на държави членки, които са извършили сериозни нарушения на човешките права, да става с обикновено мнозинство, а не с две трети от гласовете.", "date": "2018.06.18", "title": "Борис Джонсън обвини Съвета на ООН за правата на човека, че е предубеден към Израел"}
{"url": "https://www.24chasa.bg/novini/article/6918962", "text": "Европейската комисия изрази днес задоволство от последните данни, които отчитат спад с 44 на сто на броя на подалите молби за закрила в ЕС. Данните бяха представени днес в Малта от Европейската служба по въпросите на убежището, предаде БТА. Това са положителни резултати, но работата трябва да продължи, заяви говорител на ЕК. Положително е, че предприетите мерки работят - защитаваме границите по-добре, осигуряваме допълнителна подкрепа за дошлите законно мигранти, добави той. Говорителят отбеляза, че ЕС работи по уеднаквяването на условията за предоставянето на убежище и намаляването на разликите в броя на одобрените молби в отделните европейски държави. Промените са залегнали в новите текстове на регламента от Дъблин, но засега не срещат необходимата политическа подкрепа.", "date": "2018.06.18", "title": "ЕС е доволен от намаляването на броя на поискалите убежище"}
{"url": "https://www.24chasa.bg/novini/article/6918980", "text": "Земетресение с магнитуд 3,5 по скалата на Рихтер е регистрирано на територията на Белица у нас, съобщи . Земният трус е усетен в 12 ч. днес с епицентър на 21 км югоизточно от Белица, на 57 км източно от Благоевград и на 103 км южно от София, с дълбочина 9 км. Според Геофизичния институт на БАН трусът е с магнитуд 3,6 по Рихтер, с дълбочина 15 км и епицентър между селата Брезница и Корница. Няма данни за пострадали и материални щети.", "date": "2018.06.18", "title": "Земетресение край Белица"}
{"url": "https://www.24chasa.bg/novini/article/6918982", "text": "83-годишната жена е видяна за последен път на 15 юни /петък/ около 13 часа, когато напуска дома си в столичния квартал „Дружба“ и оттогава е в неизвестност Столичното Осмо РУ издирва Еличка Георгиева Шумилина от София. Тя е видяна за последно на 15 юни /петък/ около 13 часа, когато напуска дома си и оттогава е в неизвестност. Жената е висока около 162 см, пълно телосложение, къса коса и кафяви очи. Няма данни за това с какво е била облечена. Възрастната жена е трудно подвижва, придвижва се с бастун. От полицията призовават хората, които имат информация за възрастната жена, да сигнализират при гарантирана анонимност на тел. 112, 02/9825310, 02/9827339 или в най близкото районно управление.", "date": "2018.06.18", "title": "Издирват 83-годишна от София, за последно е видяна в петък в \"Дружба\""}
{"url": "https://www.24chasa.bg/novini/article/6918986", "text": "Горещите си поздравления към премиерите на Гърция и Македония Алексис Ципрас и Зоран Заев за \"историческото споразумение, което беше подписано в неделя в Преспа\" изразява генералният секретар на ООН Антониу Гутериш, съобщава агенция АНА-МПА. В изявление в личната си страница в Туитър Гутериш насърчава двете правителства да спазят ангажимента си за ратификация и прилагане на споразумението, като същевременно се ангажира ООН да подкрепи техните усилия, предава БТА.", "date": "2018.06.18", "title": "Гутериш приветства споразумението\nмежду Атина и Скопие"}
{"url": "https://www.24chasa.bg/novini/article/6918984", "text": "При редовна проверка на екип от контрольори на Центъра за градска мобилност и общинска полиция по линията на трамвай № 8 тази сутрин, е задържан пътник, който се е държал агресивно към служителите на реда и екипа на ЦГМ. Мъжът е отведен и задържан в 9-то РПУ и ще бъде съден по бързата процедура за дребно хулиганство, предаде  . Случката е станала в 8.20 часа в района на Западен парк. Пътникът е бил без редовен превозен документ. При влизането на проверяващите той се е опитал да си купи тепърва билет. Контрольорите са го помолили да слезе на следващата спирка, което е предизвикало нецензурни изрази от страна на пътника. На следващата спирка той слиза и там са му поискани документите за проверка от полицията. Пътникът се нахвърля с нецензурни изрази срещу представители на органите на реда, които са го арестували.", "date": "2018.06.18", "title": "Арестуваха пътник без билет в София, държал се агресивно с контрольори и полицаи (Видео)"}
{"url": "https://www.24chasa.bg/novini/article/6918977", "text": "Спецпрокуратурата разби престъпна група от Пловдив, в която са открити над 34 000 монети с номинал 2 британски паунда, които били фалшиви, съобщи шефът на спецпрокуратурата Иван Гешев. Бандата е била разбита на 13 юни, като е била наблюдавана още от края на миналата година, а е действала от есента на 2017-та. Претърсени са били 4 адреса и 3 автомобила, като в дома на единия, който е водач на престъпната група, са намерени в пристройка 5 000 фалшиви монети, а в автомобил, паркиран в двора, над 29 000 бройки. По думите на наблюдаващия прокурор Николай Димитров домът бил луксозен, къщата разполагала и с басейн. Лидерът е бил разследван преди време за палежи на коли на митничари. Занимавал се и с производство на алкохол.  В селскостопанска постройка разследващите намерили 5 машини за производство на фалшивите монети, като при претърсването униформените се натъкнали и на подготовка за производство на монети с номинал на 2 евро. Произведените фалшиви британски монети били с изключително високо качество, което било потвърдено и от експерт на БНБ. \"Пловдив е известен със своите фалшификатори\", каза шефът на спецпрокуратурата Иван Гешев. Монетите се продавали на стойност 40% от номинала. Приложението им било главно в автомати за кафе, сандвичи, цигари. Разбиването на групата станало при договаряне на сделка за покупката на голямо количество на тези монети. Сделката е била със софиянец. Другите двама членове на бандата са на свобода срещу 5 000 лв. гаранция, а четвъртият е турски гражданин. Той бил майстор, но при акцията не бил открит.", "date": "2018.06.18", "title": "Разбиха пловдивска банда, произвела 34 000 фалшиви монети от 2 паунда (Видео)"}
{"url": "https://www.24chasa.bg/novini/article/6919000", "text": "Неотдавна банковите депозити (познати още като срочни депозити) бяха най-сигурният начин да се заделят пари и да се трупа допълнителен доход. Но в последните години наблюдаваме голям спад на лихвения процент за тези финансови продукти. Вече има по-гъвкави предложения за спестяване. Българите в началото винаги са по-скептични към новостите във финансовата сфера, но вече много хора разучават и използват алтернативни форми на спестяване. Предимствата са, че те могат да им донесат висока доходност, а в някои случаи няма никакъв риск за вложенията им. Един от отличните примери за това са платформите за т.нар. споделено финансиране, по-известни като P2P платформи и по-специално – инвестициите в заеми. Съвременните компании правят процеса изключително лесен и всеки може да си създаде профил и бързо да започне да генерира доходност. Защо тези платформи са добри? Те използват технологични средства, за да минимизират разходите си и да предложат висока доходност заедно с възможно най-доброто потребителско преживяване. Те могат да са източник на доходи за всеки, независимо с колко средства разполага той, дори и да няма предишен опит с инвестиране. В България има компания, която работи основно с български инвеститори, макар и да има такива от цял свят.   е онлайн пространството, което свързва две заинтересовани страни. От едната страна стоят фирми за бързи кредити, които отпускат заеми на свои клиенти. От другата страна са инвеститорите, които „закупуват“ части от тези кредити като инвестират малки суми (10-20 лева) във всеки кредит. Инвеститорите печелят лихва всеки път, когато клиент плати вноската си по кредит. Разбира се, не всички клиенти на фирмите за бързи кредити са еднакво коректни. Затова, ако инвестираме в по-рисков кредит, ще получим по-висока лихва (10-15%), заради риска, който поемаме. Ако кредитът не бъде изплатен, фирмата за бързи кредити ще ни възстанови сумата на инвестицията и ще можем да я инвестираме в друг кредит. Така единствената загуба е, че няма да получим лихва. Онези кредити, които имат голяма вероятност да бъдат изплатени, носят по-ниска, но и по-сигурна доходност (4-8%). А самите фирми за бързи кредити получават от нас допълнителни средства, с които могат да отпуснат още повече заеми на свои клиенти. Съвсем естествено е това да ни интересува най-много. Все пак, искаме да вложим средства и да отбележим стабилна печалба. В Европа, годишните лихви по банкови депозити рядко надминават 4%, а в повечето страни са дори под 1%. Платформите за P2P финансиране като   предлагат средна годишна възвръщаемост от 8%, в зависимост от заемите, в които инвестираме. Тази доходност може да достигне и до 15%, ако управляваме правилно инвестициите си и мислим дългосрочно.  Не са ни необходими големи суми за този тип спестяване. При P2P финансирането спокойно може да започнем с 1000 лева и да експериментираме с различни инвестиционни стратегии, които да променяме по наше желание. Също така, може да реинвестираме печалбата си и да натрупваме т.нар. сложна лихва за още по-висока доходност от инвестицията. Например, бихме могли да инвестираме 80% от средствата си в заеми с нисък коефициент на риск. Те няма да донесат много висока печалба, но за сметка на това ще е стабилна. Междувременно останалите 20% може да инвестираме в заеми с висок риск, където печалбата не е гарантирана, но ако стигнем до печалба, ще е много висока. Платформите за споделено финансиране търсят различни решения да отговорят на нуждата ни от сигурност. Много от тях предлагат гаранция за обратно изкупуване. Те предлагат тази гаранция заради споразумение с компаниите за бързи кредити, които са дали заема. В случаите, когато техния кредитополучател влезе в неплатежоспособност и не могат да изплатят лихва, те са длъжни да „откупят“ обратно инвестираните в дадения заем суми, за да компенсират инвеститорите. Това означава, че няма как да изгубим собствените си средства при неизплащане на заем, в който сме инвестирали – губим единствено възможността да натрупаме печалба. Не забравяйте, че платформите за споделено финансиране са модерни и гъвкави компании, които се стремят постоянно да обновяват услугите си и да постигат значителен прогрес за кратко време. Затова и се стараят постоянно да улесняват използването им, за да достигат до повече хора. От това печелим ние, обикновените хора, които искаме справедлива доходност за спестяванията си.  ", "date": "2018.06.18", "title": "Защо да вложим пари в „споделено финансиране” ?"}
{"url": "https://www.24chasa.bg/novini/article/6918998", "text": "Иранският президент Хасан Рохани ще направи официално посещение във Виена на 4 юли и ще разговаря с австрийския президент Александър ван дер Белен и с канцлера Себастиан Курц, предаде ТАСС, като се позова на съобщение на администрацията на австрийския президент. На 30 май вестник \"Пресе\" съобщи, че президентът на Иран се готви да обсъди във Виена иранската ядрена сделка с австрийски представители, предава БТА. Австрия поема ротационното председателство на ЕС от 1 юли за 6 месеца. Преди това на 2 и на 3 юли Рохани ще бъде на посещение в Швейцария, съобщи източник от швейцарското правителство. Той ще разговаря с швейцарския президент Ален Берсе и с членове на правителството.", "date": "2018.06.18", "title": "Рохани заминава на визита в Австрия на 4 юни"}
{"url": "https://www.24chasa.bg/novini/article/6919015", "text": "Технически университет - Варна участва в XIII Специализирана международна изложба за отбранителна техника  , която се проведе в Пловдив от 30.05.2018 г. до 02.06.2018 г. Изложението е създадено с решение на Министерския съвет на Република България от 1995 г. и се провежда под патронажа на Министерство на отбраната и Mинистерство на икономиката. Форумът беше открит от президента Румен Радев. В програмата на изложението бяха включени още международна научна конференци и индустриален форум на тема „Отбранително-индустриално сътрудничество в Европейския съюз – нови възможности за европейската отбранителна индустрия“. Изложението „Хемус“ е насочено към български и чуждестранни организации, които осъществяват научноизследователска, производствена и търговска дейност в областта на отбранителната техника, както и в направленията антитероризъм и сигурност. Екипът на ТУ-Варна - к.д.п. Георги Генчев, доц. д-р инж. Валентин Гюров, доц. д-р инж. Никола Николов и Георги Памуков, презентира проектни предложения и иновативни разработки в областта на отбранителната техника пред гостите на щанда, сред които беше и президентът на Република България. Сред представените от Технически университет – Варна проектни предложения за отбранителната индустрия са „Мобилна система за захранване на кораби от USA към EU стандарт“, „Мобилна система за наблюдение и проследяване по въздух“, „Виртуален тренажор за обучение на екипажа на военен кораб“, „Система за подводна локация и позициониране“. ", "date": "2018.06.18", "title": "ТУ – Варна представи на изложението ХЕМУС 2018 проект за мобилна система за наблюдение и проследяване по въздух"}
{"url": "https://www.24chasa.bg/novini/article/6919004", "text": "Изложба, посветена на 30-годишнината от полета на втория български космонавт генерал Александър Александров, беше открита в Българската академия на науките. В изложбата са включени скафандърът и костюмът на космонавта, както и научни публикации, свързани с подготовката, реализацията и резултатите на научната програма \"Шипка\", съобщи пресцентърът на БАН. Оригиналните апарати и системи, разработени специално за програмата \"Шипка\", с които са осъществявани научни експерименти на борда на орбиталната станция \"Мир\", могат да бъдат разгледани до 22 юни в централното фоайе на БАН. Организатор на изложбата е Институтът за космически изследвания и технологии при БАН. По време на втория български полет в Космоса са извършени изследвания и експерименти в четири научни области. Приносът на българските учени в тях е съществен, а страната ни доказа, че потенциалът ни в тази научна област на бъдещето е много голям. С тези думи председателят на БАН акад. Юлиан Ревалски е открил изложбата за 30-годишнината от полета на генерал Александров. В поздравителен адрес от президента Румен Радев до космонавта се казва, че с полета името на Александър Александров остава изписано със златни букви в историята на космонавтиката. Над 50 научни експеримента, някои от които уникални и неповторими, бяха извършени по време на десетдневния полет, е разказал генерал Александър Александров. Научният експеримент \"Люлин\", започнал тогава, продължава да се доразвива и днес. Дозиметър от серията \"Люлин\" в момента лети на спътник, който се приближава до Марс. Научната програма \"Шипка\" представлява истински връх в българските космически изследвания, е казал директорът на Института за космически изследвания технологии при БАН чл.-кор. Петър Гецов. Той е припомнил, че за първи път преди 30 години на космическата станция \"Мир\" са използвани микропроцесори българско производство и микрокомпютри на Българската академия на науките.", "date": "2018.06.18", "title": "Скафандърът и костюмът на втория български космонавт са част от изложба в БАН"}
{"url": "https://www.24chasa.bg/novini/article/6919016", "text": "Автомобилът на депутата от Социалдемократическия съюз на Македония /СДСМ/ Хари Локвенец бе опожарен снощи от неизвестни лица, предаде агенция МИА, цитирана от БТА Локвенец вчера бе в Преспа на подписването на договора между Македония и Гърция. Екип пожарникари са потушили пожара. Полицията разследва случая.", "date": "2018.06.18", "title": "Запалиха колата на депутат от социалдемократите в Македония"}
{"url": "https://www.24chasa.bg/novini/article/6919031", "text": "Кораловите рифове за застрашени от \"удавяне\", пише сп. \"Нейчър\", позовавайки се на международно изследване. Авторите му са установили, че степента на растеж на повечето коралови рифове е твърде бавна, за да е \"в крачка\" с очакваното покачване на морското равнище, предава БТА. Сред причините за забавения растеж са влошеното качество на водата в резултат на избелването на коралите и прекомерният риболов. Много рифове, които понастоящем са непосредствено под повърхността, се очаква в бъдеще да бъдат потопени под минимум половин метър вода. В резултат на това кораловите рифове ще загубят функцията си на защитни бариери, които предпазват крайбрежията от морски вълни. С цел да се възстанови растежът на коралите учените отправят призив дейността за ограничаване на глобалното затопляне да бъде съчетана с адекватни мерки за контрол на риболова и качеството на водата.", "date": "2018.06.18", "title": "Кораловите рифове за застрашени от удавяне"}
{"url": "https://www.24chasa.bg/novini/article/6918997", "text": "3-годишното дете на пребитата до смърт в Айтос Ивета Тинева е с наложена мярка за закрила от социалните служби в Айтос, научи 24 часа. \"Сами разбирате, че не можем да кажем къде е детето, но то е добре. Спокойно е, храни се, не изглежда травмирано\", обясниха пред наш репортер от дирекция \"Социално подпомагане\" в Айтос. От там уточниха, че в момента тече процедура за уведомяване на близки  и роднини както на убитата Ивета така и на бащата на детенцето Теньо Енчев, който бе задържан за побоя. \"Изпратили сме писма до роднини, които не живеят на територията на нашата община. Разговаряли сме и с близките на бащата, към които детето е привързано.Търси се най-добрият вариант за момченцето. Едва ли ще се стигне до настаняване в приемно семейство\", коментираха още социалните в Айтос. Междувременно наблюдаващият прокурор по случая Елгина Чалъмова от Бургаската окръжна прокуратура каза пред 24 часа, че най-вероятно утре или в сряда ще внесе в съда искане за налагане на постоянна мярка за неотклонение \"задържане под стража\" за Енчев.  Срещу него е повдигнато обвинение за умишлено убийство по чл.115 от НК, за което законът предвижда от 10 до 20 г. лишаване от свобода. ", "date": "2018.06.18", "title": "Социалните взеха 3-годишния син на убитата Ивета, издирват нейни близки"}
{"url": "https://www.24chasa.bg/novini/article/6919039", "text": "След три години и половина от взрива във фабрика \"Миджур\"-Горни Лом ще бъде прочетена присъдата по делото. На 19 юни - сряда, от 10.30 часа в зала 3 в Съдебната палата във Видин ще бъде прочетена присъдата по наказателното дело за взрива, станал на 1 октомври 2014 г. във фабрика \"Миджур\"-Горни Лом, при който загинаха 15 души, съобщи на официалната си страница Видинският окръжен съд. Присъдата ще се чете публично, се уточнява в съобщението. На 13 и 14 юни бяха пледоариите на прокурора Мирослав Костов и на защита на 4-мата обвиняеми по делото, а след края на заседанието на 14 юни съдията по делото Владимир Стоянов обяви датата -19 юни, на която ще бъде прочетена присъдата, каза за БТА говорителят на окръжна прокуратура-Видин прокурор Владислав Влашев. Прокуратурата повдигна обвинения по делото срещу 4 души и съдебното дело след много прехвърляния между видинския и софийския окръжен съд, започна в дунавския град през февруари 2017 г. По мегаделото са проведени близо 60 съдебни заседания, всичките бяха при закрити врати, уточни Влашев. Състав на Видинския окръжен съд по делото \"Миджур\" е разпитал близо 200 свидетели. Пред съда са застанали и 40 експерти-вещи лица. 180 тома са материалите по делото. Обвинение е повдигнато на четирима души - на собственика на завода Валери Митков, на бившата служителка в предприятието Палма Иванова, която е отговаряла за безопасността на труда, на бившия началник на отдел \"Контрол на общоопасните средства\" в МВР Божидар Василев и на Ивелина Бахчеванова - бивш директор в икономическото министерство.", "date": "2018.06.18", "title": "3 години и половина след взрива във фабрика \"Миджур\" четат присъдата по делото"}
{"url": "https://www.24chasa.bg/novini/article/6919058", "text": "Италианските власти разследват 120 души, прибрали неправомерно обезщетения за земетресението в област Марке на 24 август 2016 г., съобщиха медиите. Местни жители декларирали, че предвид недостъпните заради трусовете жилища били принудени да плащат наеми на други места. С тази цел представили молби за получаване на държавни помощи за квартири, както беше предвидено в този случай. Финансовата гвардия на град Камерино обаче установила след проверки, че в 120 от случаите тези молби били незаконни, и че 500 000 евро били предоставени от държавата на хора без право да се ползват от тях. Оказало се, че въпросните италианци поискали помощи за квартири, въпреки че пострадали ваканционните им къщи, ползвани само през лятото, а не основните им жилища, които били в други градове. За много от пострадалите жилища пък собствениците им поискали „квартирни” пари, въпреки че апартаментите били отдадени под наем много преди земетресенията. Други пък декларирали, че в пострадалите от трусовете къщи живеели техни роднини, а всъщност близките обитавали от години други общини.", "date": "2018.06.18", "title": "Разследват 120 италианци, тарикатствали с помощите след земетресенията през 2016 г."}
{"url": "https://www.24chasa.bg/novini/article/6919062", "text": "Седемнайсет души, десет от които полицаи, са ранени в снощните протести пред парламента на Реипублика Македония, предаде агенция МИА. Македонското МВР съобщи днес на пресконференция, че са задържани 26 души с насилническо поведение, които блъскали оградата пред парламента, хвърляли камъни и пиратки към сградата и полицейския кордон и се опитали да влязат насила в Собранието, предаде БТА. Във връзка със задържан журналист от интернет портала \"Инфомакс\" МВР съобщи, че той отказал да се легитимира и оказал активна съпротива. Съгласно процедурите журналистът бил отведен в полицейското управление и след установяване на самоличността му - освободен. МВР призова журналистите и операторите, които изпълняват работните си задачи да спазват етичния кодекс на поведение и да не пречат с действията си на служебните лица при изпълнение на техните задачи за защита на обществения ред и мир. МВР подчерта, че уважава правото на мирен протест, но няма да позволи употребеба на сила срещу полицията и насилствено нахлуване в институциите, както и да бъде нарушаван общественият ред и мир.", "date": "2018.06.18", "title": "17 ранени и 26 задържани от полицията при протестите пред парламента в Скопие"}
{"url": "https://www.24chasa.bg/novini/article/6919069", "text": "Подсъдимият за убийство Емил Първанов-Ембака е отговорил за 10 минути на 72 въпроса от психотест. Това станало по време на съдебна експертиза, която да установи бил ли е в състояние на афект, когато преди 2 г. уби с камък охранителя Николай Чивиев на магистрала \"Струма\". Две експертизи излязоха с коренно противоположни становища. Първата - че  бил във физиологичен афект, а втората - че не е бил. \"Цялото интервю и тестът продължиха 45 минути. За 10 минути отговорих на въпросите и още 25 минути събеседвахме с психолозите\", обясни пред съда Първанов. По време на първата експертиза обаче той обясни, че се явявал три дни. Разговорите били по 1-2 часа, а тестът решавал 6 часа. \"Първата експертиза беше по-задълбочена\", направи заключение подсъдимият. Делото по същество, което се гледа в окръжния съд в Благоевград приключи и в края на следващата седмица са пледоариите. Днес те бяха отложени заради здравословен проблем на съпругата на адвокат Марин Марковски, който не успя да се яви в съда. Днес стана ясно и, че Първанов очаква второ дете. Представен бе документ, че жена му е бременна в четвъртия месец. ", "date": "2018.06.18", "title": "Ембака отговорил за 10 минути на 72 въпроса от психо тест"}
{"url": "https://www.24chasa.bg/novini/article/6919068", "text": "Това лято, колите на Google Street View ще пътуват отново през България с цел да актуализират локалните данни в Google Maps. Този път автомобилите на Street View ще се фокусират върху получаване на по-актуална информация за свързването на пътища между градовете. Това съобщиха от Google. Street View е популярна функция на Google Maps, която понастоящем е достъпна в над 85 страни по света, както и в части от Арктика и Антарктида. Благодарение на тази функция, потребителите могат да гледат 360? графични изображения на различни улици и елементи на културното и национално наследство. Достъпни са и в Google Earth и Google Maps за мобилни устройства. Street View е налична в България от 2013 г. насам и се актуализира непрекъснато, за да поддържа и отразява вярна на реалността картина. Както винаги, Google полага големи усилия, за да защити неприкосновеността на личния живот, като същевременно позволява на всички потребители да се възползват от Street View. Преди всяко публикуване на събраните изображения се извършва обработката със специална технология. Тя замъглява лицата на хората и регистрационните номера на автомобилите, така че те да не могат да бъдат идентифицирани, като по този начин защитава неприкосновеността на личния живот. Street View разполага с допълнителна функция за премахване на изображения. Потребителите могат да използват бутона \"Подаване на сигнал за проблем\" в долния десен ъгъл на всяко изображение. Обиколката на България ще започне на 25 юни и ще продължи около 2 месеца. Повече информация за Street View и подробна информация за това къде се движат автомобилите в момента, можете да намерите ", "date": "2018.06.18", "title": "Колите на Google Street View отново минават в България"}
{"url": "https://www.24chasa.bg/novini/article/6919075", "text": "Съдия Стефан Миланов от Софийския градски съд прекрати и върна делото срещу бившия шеф на НДК Мирослав Боршош и бившия председател на Съвета на директорите на двореца Веселин Кръстев. Боршош беше обвинен в безстопанственост и сключване на неизгодни сделки. Обвинителният акт бе внесен в съда на 31 май. Според него той е разпоредил 3,4 млн. лв. от целевите средства, отпуснати за ремонт на НДК, да бъдат похарчени за други дейности. По време на разпоредителното заседание защитата на Боршош адвокат Даниела Доковска в пространна пледоария изброи слабостите в обвинителния акт. По думите й той е неясен и в него липсват факти. Съдия Стефан Миланов посочи, че не е ясно в какво се състои обвинението. За едни и същи действия бившият шеф на НДК веднъж бил обвиняван в безстопанственост, а втори път за неизгодни договори. Неяснотата лишавала Боршош и Кръстев от възможността пълноценно да се защитават по време на процеса. На делото стана ясно, че в  обвинителния акт било описано само едно разпореждане - за над 1.2 млн. лв., а за останалата част от сумата до 3.4 млн лв., за които двамата са на съд, няма никакви факти с какви действия са разходвани. Прокурорът само бил  препратил към експертизите под делото, но съдия Милев подчерта, че обвинението не се формира от вещите лица, а от прокурора. Прокурорката по делото Ирена Ганчева обясни, че след като се запознаят с мотивите на съда, ще решат дали да протестират решението. ", "date": "2018.06.18", "title": "Съдът прекрати делото срещу бившия шеф на НДК Мирослав Боршош, не било ясно обвинението"}
{"url": "https://www.24chasa.bg/novini/article/6919087", "text": "Трима души са загинали, след като са били блъснати от влак в Южен Лондон, предаде Асошиейтед прес, като се позова на полицията в британската столица. Засега не са ясни подробностите около инцидента на железопътния възел Лъфбъро. Трима души са загинали на място, каза представител на транспортна полиция и добави, че с екипа му работят усърдно да разберат \"какво е станало и защо тези хора са загубили живота си на релсите\", предава БТА. Телата са били намерени към 7.30 ч. (9.30 ч. българско време) днес. Транспортна полиция работи по установяване на самоличността им. Край телата на жертвите са били намерени спрейове за графити, което навява на мисълта, че е възможно тези хора да са рисували, отбелязва британската агенция Прес асосиейшън, цитирана от Франс прес.", "date": "2018.06.18", "title": "Влак блъсна трима в Лондон, загинали са на място (Видео)"}
{"url": "https://www.24chasa.bg/novini/article/6919101", "text": "Нужни са между 150 и 200 млн. лева допълнително за хората с увреждания, които да бъдат заложени в държавния бюджет за идната година. Това коментира в Русе президентът на КНСБ Пламен Димитров. По думите му с тези средства ще може да се прави индивидуална грижа за най-тежките случаи при пълнолетните, предаде БТА. \"И когато говорим за бабата в селото, да е ясно как тези пари ще стигнат до нея и как ще й помогнат. И когато говорим за по-младия човек на 18 и половина години, да е ясно как на него ще му помогнат, за да се социализира\", заяви Димитров. Той каза, че на предстоящия утре Национален съвет за интеграция на хората с увреждания от КНСБ ще се предложи първо да бъдат чути хората с увреждания през техните организации - т.е., \"ако има нужда да бъде добавена социална услуга, тя да бъде добавена в закона за социалните услуги\". По думите му няма нужда от закон за личната помощ. \"Този закон за личната помощ връща цялата реформа обратно. Нали реформата в тази сфера беше да ги извадим от заведенията и да ги направим по-социално включени, а тези, които могат да работят, да работят. Това искат хората с увреждания - искат да са част от обществото, не искат да бъдат изключени. Законът за личната помощ казва - \"пак обратно вкъщи и там ще те гледа някой личен асистент или майка ти, баща ти, а докога, не е ясно\", заяви Димитров. По думите му това трябва да се коментира утре експертно и да бъде намерено оптималното решение на проблемите на хората с най-тежки увреждания. Според него не трябва да се забравят и останалите 424 000 души с увреждания в страната. Те също имат редица проблеми. Димитров обяви, че от Русе КНСБ поставя началото на националната си кампания \"Информиране и консултиране\". По този повод ще бъдат посетени до началото на есента около 200 фирми в страната.", "date": "2018.06.18", "title": "Пламен Димитров: Нужни са още между 150 и 200 млн. лева за хората с увреждания"}
{"url": "https://www.24chasa.bg/novini/article/6919095", "text": "68,3 процента от гърците определят споразумението между Атина и Скопие като лошо, пише гръцкото издание\"Прото тема\", като се позовава на проучване на общественото мнение на социологическата агенция Marc. Едва 22,9 процента от запитаните одобряват договореностите между двете страни. Според проучването споразумението се отхвърля от почти половината дори от гласоподавателите на управляващата партия СИРИЗА (48,9 процента). По-негативни към споразумението са настроенията сред жителите на Северна Гърция (76,1 процента), както и сред по-младите във възрастовата група 18-43 години (72,7 процента), предава БТА. Мнозинството от избирателите (73,2 процента) смятат, че Гърция не трябва да приема включването на думата \"Македония\" в името на бившата югославска република. Сред жителите на Северна Гърция (гръцка Македония и гръцка Тракия) този дял достига до 81,4 процента. Икономическата политика на правителството според проучването не среща по-добър прием сред гърците. На въпрос за гласуваната в четвъртък средносрочна финансова рамка до 2022 г., 83,6 процента изразяват убеждение, че тя ще донесе допълнителни икономически тежести, докато едва 3,9 процента очакват облекчаване на положението.", "date": "2018.06.18", "title": "22,9% от гърците не одобряват договора за името на Македония"}
{"url": "https://www.24chasa.bg/novini/article/6919128", "text": "Движението по път I-3 Плевен-Ябланица в района на околовръстен път на Долни Дъбник е ограничено, поради ПТП. Това съобщиха от пресцентъра на АПИ. Обходният маршрут е през гр. Долни Дъбник.                                                                                                                                                                                                                                                                                                                       ", "date": "2018.06.18", "title": "Катастрофа ограничава движението по пътя Плевен - Ябланица"}
{"url": "https://www.24chasa.bg/novini/article/6919250", "text": "Германският министър на вътрешните работи, председателят на баварския Християнсоциален съюз (ХСС) Хорст Зеехофер, каза днес, че е готов да започне да връща от границата мигранти, регистрирани в други страни от ЕС, ако канцлерката Ангела Меркел не постигне споразумение на европейско равнище до края на този месец, предаде Ройтерс. \"Пожелаваме успех на канцлерката\", каза Зеехофер на пресконференция в Берлин, след като ХСС единодушно одобри неговия нов имиграционен план. \"Ние обаче оставаме на нашата позиция, че ако незабавното връщане на мигрантите от границата не е възможно, аз незабавно ще наредя на полицията онези хора, които имат или забрана за влизане, или забрана да пребивават (в Германия), веднага да бъдат връщани още на границата\", подчерта той. Германският вътрешен министър уточни, че има предвид и мигранти, които или са регистрирани, или са подали молба за убежище в друга страна от ЕС. Никой не желае края на управляващата коалиция на Меркел, разпадане на парламентарния съюз на нейния блок ХДС (Християндемократическата партия)/ ХСС или падане на германското правителство от власт, каза Зеехофер. Той не пожела да прави предположения дали Меркел би го уволнила, ако продължава да прокарва плана си за връщане на мигранти на границата, в случай че канцлерката не постигне европейско споразумение на срещата на лидерите от ЕС на 28-29 юни. \"Няма да говоря за това днес. Стъпка по стъпка\", каза пред репортери министърът. /", "date": "2018.06.18", "title": "Германският вътрешен министър е готов да връща мигранти от границата"}
{"url": "https://www.24chasa.bg/novini/article/6919253", "text": "Заместник-председателят на ГЕРБ и председател на ПГ на партията Цветан Цветанов ще посети общините Петрич, Сандански, Струмяни, Кресна и Симитли на 19 юни, съобщиха от пресцентъра на ГЕРБ. Цветанов ще бъде придружаван от народния представител и областен координатор на ГЕРБ - Благоевград Даниела Савеклиева и народните представители на ГЕРБ от Благоевградска област. В 9.30 ч. зам.-председателят на ГЕРБ ще се срещне в сградата на Община Петрич с кмета Димитър Бръчков. В 10:45 ч. в партийния офис на ГЕРБ в Петрич, намиращ се на ул. \"Цар Борис III\", ще започне срещата на Цветан Цветанов с общинското ръководство на партията. В 12.00 ч. в сградата на Община Сандански Цветан Цветанов ще разговаря с кмета на Сандански Кирил Котев. В 14:30 ч. в заседателната зала на хотел \"Карелия\" в Струмяни ще започне срещата с общинското ръководство на ГЕРБ-Струмяни. За 15:50 ч. е насрочена срещата на заместник-председателя на ГЕРБ с общинското ръководство на партията в Кресна. В 17:00 ч. в сградата на Община Симитли ще се проведе среща с кмета на общината Апостол Апостолов.", "date": "2018.06.18", "title": "Цветан Цветанов ще посети утре общините Петрич, Сандански, Струмяни, Кресна и Симитли"}
{"url": "https://www.24chasa.bg/novini/article/6919252", "text": "Д-р Любомир Чипилски е определен за временно изпълняващ длъжността \"изпълнителен директор\" на Изпълнителна агенция \"Медицински одит\", съобщиха от пресцентъра на Министерството на здравеопазването. Д-р Чипилски е специалист по неврология и магистър по здравен мениджмънт. Той постъпва на работа в Изпълнителна агенция \"Медицински одит\" през май 2016 г., а в началото на 2018 г. е назначен за директор на дирекция \"Осигуряване на качество и анализи\" в агенцията. Работил е по специалността си в различни лечебни заведения в страната. В периода 1994 г. - 2000 г. е главен асистент по неврология в Университетската болница по неврология и психиатрия \"Свети Наум\", София. Д-р Любомир Чипилски е заемал длъжността \"главен секретар\" на Изпълнителната агенция по лекарствата.", "date": "2018.06.18", "title": "Д-р Любомир Чипилски е новият временен шеф на \"Медицински одит\""}
{"url": "https://www.24chasa.bg/novini/article/6919257", "text": "Иранският президент Хасан Рохани ще посети Швейцария и Австрия в началото на следващия месец, съобщиха двете европейски страни днес, предадоха ДПА и Ройтерс. Визитите ще бъдат направени на фона на опитите на Европа да спаси ядреното споразумение с Иран и в момент, когато се очаква подновяването на американските санкции срещу страната, предаде БТА. \"Целта е да се намерят начини да се съхрани напредъкът, постигнат чрез това споразумение, и да се гарантира неразпространението на ядрени оръжия в региона, въпреки решението на САЩ да се оттеглят от (сделката)\", се казва в съобщение на швейцарското правителство. Рохани ще бъде на 2 и 3 юли в Швейцария, където ще разговаря с президента Ален Берсе и с членове на правителството, а на 4 юли ще посети Австрия за срещи с президента Александър ван дер Белен и с канцлера Себастиан Курц. Това ще е първата обиколка на иранския президент в Западна Европа от две и половина години. Тя идва след решението на президента на САЩ Доналд Тръмп да изтегли страната си от иранската ядрена сделка. Изборът на двете страни за посещението на Рохани не е случаен. Швейцария, която не е член на ЕС, е ключов дипломатически партньор за Техеран, защото САЩ и Саудитска Арабия са помолили неутралната страна да представлява интересите им в Иран. Сунитска Саудитска Арабия е най-големият регионален съперник на шиитски Иран. Австрия пък е домакин на Международната агенция за атомна енергия (МААЕ), която наблюдава изпълнението на ядреното споразумение. Според МААЕ Иран спазва споразумението с 6-те световни сили и значително е ограничил ядрената си програма. Сделката бе постигната след дълги и сложни преговори, които се водиха именно в Швейцария и Австрия. Ръководителите на Иран казват, че биха желали споразумението да остане в сила с останалите пет страни - Великобритания, Германия, Франция, Русия и Китай, но само ако ЕС продължи икономическите си отношения с Техеран независимо от санкциите на САЩ. Австрия ще \"подкрепи усилията на ЕС да бъде спасено ядреното споразумение с Иран\", заяви източник от президентството във Виена, цитиран от ДПА. Германия, Великобритания и Франция също заявиха, че желаят да запазят сделката, но много техни компании изразиха опасения от риска да попаднат под ударите на американските санкции, ако продължат бизнеса си с Иран. Очаква се иранският президент да бъде придружен в европейската си обиколка от външния министър Мохамад Джавад Зариф. Рохани ще води със себе си и видни представители на иранските бизнес среди и се очаква в Европа да бъдат подписани няколко културни, икономически и политически споразумения, съобщи иранската държавна телевзия, без да уточни какви.", "date": "2018.06.18", "title": "Рохани ще посети Швейцария и Австрия, докато Европа се опитва да спаси ядрената сделка"}
{"url": "https://www.24chasa.bg/novini/article/6919265", "text": "Турските военни от днес започнаха да изпълняват задълженията си в сирийския град Манбидж в рамките на споразумението за Манбидж, постигнато със САЩ, съобщи днес турският премиер Бинали Йълдъръм, цитиран от световните агенции и турските медии. По-рано днес турската телевизия НТВ съобщи, че турски военни са навлезли в предградията на Манбидж, предаде БТА. Телевизията излъчи снимка на колона с военна техника с турски флагове на път в района. САЩ и Турция одобриха в началото на месеца пътна карта за стабилизиране на Манбидж, която бе разработена от турско-американска работна група. Документът предвижда изтегляне на сирийските кюрдски Сили за защита на народа (СЗН) от града, както и разполагане на турски и американски сили в района с цел осигуряване на безопасността на Манбидж.", "date": "2018.06.18", "title": "Йълдъръм: Турските военни започнаха да изпълняват задълженията си в Манбидж"}
{"url": "https://www.24chasa.bg/novini/article/6919258", "text": "За 150 лева е бил арестуван  Тодор Танковски, научи \"24 часа\" от прокуратурата.  Става въпрос за изнудване. 24-годишният Танковски е поискал парите от мъж от Войнягово, за да му свърши услуга. Арестът му е станал преди час на паркинг в Карлово пред очите на много хора, също като в случая с кметицата на район \"Младост\" в София Десислава Иванчева.  Танковски е отведен в районното управление в Карлово. По случая е образувано досъдебно производство.", "date": "2018.06.18", "title": "Кметът на Войнягово задържан със 150 лева, изнудвал съселянин"}
{"url": "https://www.24chasa.bg/novini/article/6919268", "text": "На 19 и 20 юни президентът Румен Радев ще бъде на официално посещение в Словашката република. Тази година България и Словакия отбелязват 25 години от установяване на дипломатически отношения. Това съобщиха от прессекретариата на президента. На 19 юни с официална церемония в президентския дворец в Братислава държавният глава Румен Радев ще бъде посрещнат от своя словашки колега президента Андрей Киска. Двамата ще проведат среща „на четири очи“, след което ще ръководят пленарните разговори между двете официални делегации. В присъствието на двамата президенти ще бъдат подписани двустранни документи – договори за сътрудничество между Техническия университет-София и Техническия университет в Братислава, между Българската телеграфна агенция и Словашката телеграфна агенция, както и между УНСС и Икономическия университет – Братислава. В първия ден от визитата българският държавен глава ще разговаря с премиера на Словашката република Петер Пелегрини, както и с председателя на Националния съвет Андрей Данко. Сред темите на разговорите ще бъдат задълбочаването на търговско-икономическите отношения в сфери от взаимен интерес, насърчаването на туризма, сътрудничеството в секторите на енергетиката и отбраната, ще бъдат обсъдени и въпроси от европейския дневен ред. В Братислава президентът Румен Радев ще се срещне с представители на българската общност. На 20 юни държавният глава ще посети Българското средно образователно училище „Христо Ботев“, което отбелязва 70 години от създаването си. Учебното заведение е известно като едно от най-престижните училища в Братислава.", "date": "2018.06.18", "title": "Румен Радев ще е на официално посещение в Словакия утре и вдругиден"}
{"url": "https://www.24chasa.bg/novini/article/6919275", "text": "В изпълнение на Виенския документ – 2011 от днес, 18 юни, до 21 юни на посещение в нашата страна е инспектираща група от Руската федерация, съобщиха от Министерството на отбраната. Тя е в състав от 4-ма военнослужещи и ще посети военните формирования в района на Бургас, Сливен, Безмер и Стара Загора. Групата ще проведе инспекция на военните дейности в определената зона от територията на нашата страна. По време на инспекцията групата ще бъде съпровождана от български офицери от дирекция „Стратегическо планиране“ в Министерството на отбраната.", "date": "2018.06.18", "title": "Инспектираща група от Руската федерация е на посещение в страната"}
{"url": "https://www.24chasa.bg/novini/article/6919282", "text": "Главният прокурор на Република Словения Драго Шкета е на официално двудневно посещение в София по покана на главния прокурор Сотир Цацаров, съобщиха от пресцентъра на прокуратурата. В програмата на визитата са планирани срещи с министъра на правосъдието Цецка Цачева, с представляващия ВСС Боян Магдалинчев и членове на прокурорската колегия, както и с председателя на ВАС Георги Чолаков. Словенските гости ще се срещнат и с административния ръководител на Апелативна прокуратура -Пловдив Иван Даскалов. Основни теми в разговорите са новата Европейска прокуратура, двустранното сътрудничество в противодействието на тероризма, корупцията и борбата с трансграничната организирана престъпност. Това е трета среща между главните прокурори на двете страни след посещението на главния прокурор Сотир Цацаров в Любляна през март и на словенския му колега през 2016 г. в София. По време на визитата през март 2018 г. бе подписан Меморандум за сътрудничество между българската и словенската прокуратури.", "date": "2018.06.18", "title": "Главният прокурор на Словения Драго Шкета е на двудневно посещение в София"}
{"url": "https://www.24chasa.bg/novini/article/6919290", "text": ". Това съобщи днес прокурорът Даниел Ваймар, цитирана от Ройтерс. По думите й 34-годишният мъж, който е избягал от местопроизшествието, се е предал на полицията в Амстердам и пребивава в ареста. Към 4 часа тази сутрин той е прегазил с ван за доставки зрители на музикалния фестивал Пинкпоп. Не е известно дали нарочно, или случайно, съобщиха властите. Пострадалите - трима мъже и една жена - са от Хеерлен или съседния град Ландграаф, където е бил концертът. Загиналият е 35-годишен жител на Хеерлен.", "date": "2018.06.18", "title": "Шофьорът, блъснал хора до музикален фестивал, се е предал сам на полицията"}
{"url": "https://www.24chasa.bg/novini/article/6919292", "text": "Над сто човека бяха арестувани в Италия по подозрение в принадлежност към организирани престъпни групи, опериращи из югоизточната италианска провинция Бари, съобщи днес полицията, цитирана от ДПА. Заподозрените 104 човека, някои от които са били арестувани в други части на страната, са предполагаеми членове на групировките Меркаданте-Диомеде и Каприати, казаха още от ръководството на карабинерите. Вицепрeмиерът и вътрешен министър Матео Салвини похвали провохранителните органи, че са разбили \"такава голяма организация\" и декларира, че борбата с мафията е един от неговите приоритети, предаде БТА. Арестите бяха предшествани от съобщение, че от сградата на съда в град Бари са евакуирани хората поради опасност от срутване, дължащо се на конструктивни дефекти. Съдът бе преместен временно на палатки. Главният антимафиотски прокурор Федерико Кафиеро де Рахо, който пребивава в Бари по повод арестите, каза, че градът е фронтова линия в борбата с организираната престъпност в Италия.", "date": "2018.06.18", "title": "Арестуваха над 100 предполагаеми мафиоти в Италия"}
{"url": "https://www.24chasa.bg/novini/article/6919297", "text": "10 години затвор при строг режим получи 26-годишен рецидивист, когото Варненският окръжен съд призна за виновен за блудство с малолетно момиче, след като го заплашил с нож. Димитър Б. е поредният престъпник, който се възползва от вратичката в закона, поиска делото у да се гледа по така наречената съкратена процедура и съдът бе принуден да наммали наказанието му с една трета. Така 15-годишната му присъда, стана 10-годишна. Съдът уважи и предявения граждански иск в общ размер на 15 000 лева за неимуществени вреди от майката като законен представител на малолетната й дъщеря. Според обвинението, на 17 август 2017 г. около 18 часа, подсъдимият седял на пейка пред входа, където живее в центъра на Варна. Забелязал, че 10-годишното дете на съседите му да влиза във входа и го последвал. Под претекст че има нужда от помощ, Димитър помолил момиченцето да отиде в апартамента му. В жилището си, той блудствал с детето, като го заплашил с нож. 26-годишният Димитър Б., който е с основно образование, има две предходни присъди също за блудствени действия. През 2010 г. мъжът е осъден от Варненския районен съд на 11 месеца лишаване от свобода с изпитателен срок от 3 години и 11 месеца. Само 19 дни, след като условната му присъда влязла в сила, той извършил друго престъпление – отново блудство с лице ненавършило 14 години. За това престъпление е осъден на 4 години и 4 месеца лишаване от свобода при първоначален строг режим. Според заключението на съдебнопсихиатричната експертиза подсъдимият не страда от психично разстройство, няма симптоми за зависимост към алкохол и психоактивни вещества.", "date": "2018.06.18", "title": "Осъдиха рецидивист, блудствал с дете, след като го заплашил с нож"}
{"url": "https://www.24chasa.bg/novini/article/6919351", "text": "Таксиметровият шофьор, който в събота прегази на тротоар в центъра на Москва хора и рани осем души, е признал вината си пред съда, предаде ТАСС. На делото за определяне на мярката за неотклонение обвиняемият поиска прошка от пострадалите и роднините им и обясни, че не е спал от 20 часа, за да работи и изкара пари. По думите му от умора, той обърка педалите - вместо да натисне спирачка, подал газ. Опита си за бягство от местопроизшествието оправда с уплаха да не бъде линчуван на място от минувачите, предаде БТА. Говорителят на Кремъл Дмитрий Песков заяви, че му е \"олекнало на сърцето\", когато е разбрал, че няма убити в катастрофата в близост до Червения площад, допълни Асошиейтед прес. Според агенцията здравните органи в руската столица са отказали сведения за състоянието на ранените, сред които има и чужденци - две мексиканки и една украинка. По данни на руските власти арестуваният шофьор на такси е на 28 години и произхожда от бившата съветска република Киргизстан. Киргизкият премиер Мухамедкали Абилгазиев също поднесе извинение към пострадалите от инцидента и ги покани на лечение в Киргизстан, предаде РИА \"Новости\", цитирана от АП. Премиерът изрази надежда, че случилото се няма да доведе до преследвания на негови сънародници в Русия. Още в събота московската полиция обяви, че разследва случилото се като пътнотранспортно произшествие и днес потвърди, че тази позиция е непроменена. Понастоящем в Москва и още няколко руски града се провежда финалният турнир за Световната купа по футбол.", "date": "2018.06.18", "title": "Таксиметровият шофьор, блъснал пешеходци в Москва, се призна за виновен"}
{"url": "https://www.24chasa.bg/novini/article/6919370", "text": "Финландски депутат беше осъден днес от съда в Хелзинки за сексуален тормоз и насилие срещу една от колежките си в парламента, предаде Франс прес. Осъденият ще трябва да изплати на пострадалата страна обезщетение от 1400 евро и да плати глоба от 3060 евро, съобщи обществената телевизия Юле, която отразяваше делото. Теуво Хакарайнен от антиимигрантската партия \"Финландците\" бе даден на съд, тъй като искал да прегърне насила депутатката от консервативната партия Веера Руохо на коледен празник в парламента през декември миналата година, предаде БТА. \"Подобни неща са недопустими и за тях не може да се мълчи\", каза Руохо пред информационна агенция СТТ, изразявайки удовлетворение от присъдата. По време на делото Хакарайнен, който каза, че има смътни спомени за дадената вечер, тъй като бил пиян, призна, че е прегърнал Руохо против волята й. Защитата все пак изтъкна, че той не е действал преднамерено. Хакарайнен разполага с 30 дни да обжалва присъдата си. От 2011 г. депутатът редовно предизвиква полемика с расистките и ксенофобските си коментари. През януари 2017 г. той беше признат за виновен в подбуждане на расова омраза.", "date": "2018.06.18", "title": "Осъдиха финландски депутат за сексуално насилие срещу колежка"}
{"url": "https://www.24chasa.bg/novini/article/6919374", "text": "Петдесет и три годишен кранист от град Божурище е починал днес по време на работа в Разград, съобщиха от ОД на МВР. Сигналът за инцидента е получен към 13.30 ч.; работникът е починал на място, пристигналите медици от \"Спешна помощ\" само констатирали смъртта му. Мъжът работел на строителна площадка на разширението на предприятие. Той се качвал по стълба, но на първото или второто стъпало паднал, като се предполага, че е получил инфаркт или инсулт. От Инспекцията по труда не коментираха, защото проверката на мястото на инцидента още не е приключила.", "date": "2018.06.18", "title": "53-годишен кранист от Божурище е починал на строителна площадка в Разград"}
{"url": "https://www.24chasa.bg/novini/article/6919383", "text": "Очакваме дейностите по преобразуването на картата на възстановената собственост в кадастрални карти да приключат през 2019 г., с което 96% от площта на страната ще бъде покрита с кадастрална карта, като ще остане за довършване урбанизираната територия на някои малки населени места, съобщиха от пресцентъра на Министерство на регионалното развитие и благоустройството. Това съобщи днес заместник-министърът на регионалното развитие и благоустройството Валентин Йовев при откриването на Седмата Международна конференция по картография и ГИС. По думите му обхващането с кадастрална карта на значителна част от територията на страната е важна предпоставка за създаването на сигурен и устойчив във времето имотен регистър. Изработването на специализирани карти в най-различни инвестиционни сфери, като надграждаща информация на кадастралната карта, е дейност, която предстои да се извърши в следващите 4-5 години и тя е необходима за планирането на различните видове зони и инвестиционни намерения. Използването на картографията и ГИС технологиите ще допринесат за решаването на редица проблеми в сферите на екологията, икономиката, регионалното развитие, ранното предупреждение и управление при бедствия, коментира още той. Йовев обърна внимание на необходимостта от изработването на нова едромащабна цифрова топографска карта за мащаб 1:5000. Предстои Министерството на регионалното развитие и благоустройството, чрез Агенцията по геодезия, картография и кадастър, да поеме отговорностите по осъществяване на държавната политика в областта на инфраструктурата за пространствена информация по Закона за достъп до пространствени данни, съгласно Директива INSPIRE, като по нея агенцията става „Национален координационен орган“ и „Национален орган за контакт с Европейската комисия“. Чрез прилагането на директивата се очаква постигане на оперативна съвместимост и хармонизация на масивите от пространствени данни, като ще бъде осигурен безпрепятствен и неограничен обмен на пространствени данни и услуги между органите на публична власт, обобщи регионалният заместник-министър.", "date": "2018.06.18", "title": "Зам.-министър Йовев: 96% от страната ще бъде покрита с кадастрална карта през 2019 г."}
{"url": "https://www.24chasa.bg/novini/article/6919391", "text": "Израел обвини бившия енергиен министър Гонен Сегев в шпионаж в полза на Иран, предаде Ройтерс, позовавайки се на съобщение от днес на службата за вътрешна сигурност Шин Бет, предаде БТА.  В съобщението се посочва, че докато е живеел в Нигерия Сегев е бил \"вербуван от иранското разузнаване и е действал като агент\". Разследващите са разкрили, че бившият министър е влязъл в контакт със служители в иранското посолство в Нигерия през 2012 г. и че два пъти е посетил Иран за срещи с водещите си офицери. Шин Бет отбелязва, че Сегев е получил криптирана система за комуникация от ирански агенти. По данни на службата той е предоставял на Иран \"информация, свързана с енергийния сектор, обекти на отбраната в Израел и със служители в политически институции и такива за сигурността\". Той също така е свързвал израелци, работещи в сферата на сигурността, с ирански разузнавачи, които представял за бизнесмени. Адвокатите на Сегев отказаха коментар по случая. Медик по образование, той влезе в затвора в Израел през 2004 г. по обвинение за контрабанда на екстази. След освобождаването си през 2007 г. напуска страната. Шин Бет съобщава, че Сегев е бил арестуван по време на посещение в Екваториална Гвинея и екстрадиран в Израел, където е задържан. В петък срещу него официално е било повдигнато обвинение. Израел от дълго време е в задкулисна война с вечния си враг Иран, който подкрепя партизани ислямисти в ивицата Газа и Ливан, и за чиято ядрена програма се смята, че е мишена за израелски саботьори, отбелязва Ройтерс.", "date": "2018.06.18", "title": "Израел обвини бивш министър в шпионаж в полза на Иран"}
{"url": "https://www.24chasa.bg/novini/article/6919345", "text": "Дело за поръчково убийство на българин, умъртвен зверски в Украйна, стигна до Върховния касационен съд (ВКС). Двама от обвинените за смъртта на 37-годишния Марин Маринов - Сергей Георгиев и Иван Грахов, бяха доведени днес сутринта с белезници в зала 23 на Съдебната палата. Те обжалват присъди от по 20 г. затвор, наложени им от Софийския апелативен и Софийския градски съд (СГС). Същото наказание бе отредено и за обвинения като подбудител на престъплението Румен Запрянов, който е в неизвестност. Той изчезва в деня, в който СГС трябваше да обяви присъдите, и вече повече от 2 г. МВР го издирва у нас и в чужбина. Прокуратурата поиска по-строги наказания, а адвокат Иво Найденов, който представлява майката на Маринов - доживотен затвор без право на замяна. Соня Маринова го подкрепи, а после с треперещ глас каза, визирайки подсъдимите: “Не ги искам в затвора, а да са мъртви”. Маринов е убит с гаечен ключ и нож близо до украинското с. Головчинци на 28 януари 2011 г., докато полицията у нас го търси, за да го разпита като свидетел по дело за ДДС. При разследването Грахов и Георгиев правят признания, но според защитата те са “негодни доказателства”. Уликите били косвени и недостатъчни за осъдителни присъди.  \"Признавам си отчасти, че съм бил там. Но няма как да се призная за виновен за нещо, което не съм извършил\", каза Георгиев пред ВКС. Грахов също отрича да е нанесъл фаталните удари, довели до смъртта на Маринов. Той пътувал с колата на Грахов и Георгиев за България. В полето край Головчинци слязъл за малко. Издебнат е в тъмното в гръб. Първо е ударен в тила с гаечен ключ, който се счупил. После е душен с найлонова торба, а накрая гърлото му е прерязано с нож.  До месец ВКС ще реши дали да потвърди присъдите или да върне делото на Софийския апелативен съд. ", "date": "2018.06.18", "title": "Майка на убит в Украйна: Не искам виновните в затвора, а да са мъртви"}
{"url": "https://www.24chasa.bg/novini/article/6919404", "text": "Временно се ограничава движението по път ІІІ-358 Тетевен - Ябланица в района на с. Гложене поради свличане на земни маси и камъни на пътното платно, съобщиха от пресцентъра на Агенция \"Пътна инфраструктура\". Обходен маршрут по общински път с. Голям Извор - Полатен.                                                                                                                                                                                                                                                                                                                       ", "date": "2018.06.18", "title": "Свлачище затвори пътя Тетевен - Ябланица"}
