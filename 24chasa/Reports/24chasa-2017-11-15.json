{"url": "https://www.24chasa.bg/novini/article/6552950", "text": "Елена Йончева да спре да внушава, че някой търгува с нашата национална сигурност, ако има факти, да го докаже - другото е манипулация. Това написа вицепремиерът Валери Симеонов във „Фейсбук“, след като народният представител от БСП Елена Йончева отговори на зададените от него 5 въпроса във връзка с филма ѝ „Граница“. Публикуваме цялото съобщение без редакторска намеса:", "date": "2017.11.15", "title": "Симеонов: Йончева да спре да внушава, че някой търгува с нашата национална сигурност"}
{"url": "https://www.24chasa.bg/novini/article/6552726", "text": "Кметът на София Йорданка Фандъкова е станала свидетел на катастрофа и е помогнала на блъсната пешеходка, научи “24 часа”. Инцидентът станал около Руски паметник. Жената била блъсната, докато пресичала на пешеходна пътека. В този момент оттам минавал служебният автомобил, в който били Фандъкова и заместникът ѝ по транспорта Евгени Крусев. Те се връщали от проверката на разширението на бул. “Т. Каблешков”. Фандъкова се притекла на помощ на пострадалата жена, извикала линейка и останала на мястото до пристигането на екип на Бърза помощ. ", "date": "2017.11.15", "title": "Кола блъска човек пред очите на Фандъкова, тя вика линейката"}
{"url": "https://www.24chasa.bg/novini/article/6552894", "text": "Софийският апелативен съд освободи срещу подписка убиецът на земеделския производител Кунчо Кунчев от врачанското с. Добролево. Мариян Димов вече не е зад решетките след решение на Софийския апелативен съд. Мотивите за освобождаването на убиеца е заради процесуални нарушения в изготвянето на обвинителния акт от врачанската окръжна прокуратура. Кървавото престъпление бе извършено в нощта на 20 срещу 21 декември 2015 г., когато Мариян Димов влязъл с взлом в дома на 76-годишния Кунчев. Възрастният мъж беше открит в дома си в Добролево, потънал в локва кръв, на следващия ден. След като убил Кунчев , бандитът отмъкнал 460 лв. , пистолет и други вещи за около 2 000 лв. Според обвинителния акт Димов нахлул в дома на жертвата си с намерение да го ограби и го наръгал с нож 16 пъти в тялото. Две от тези пробождания се оказали фатални, тъй като попаднали в белия дроб, а Кунчев издъхнал след остра сърдечно-съдова недостатъчност. В началото на юни т.г. врачанския окръжен съд прати за 20 години в затвора убиеца. Димов се призна за виновен и така намали предвидената в такива случаи доживотна присъда.", "date": "2017.11.15", "title": "Пуснаха осъден на 20 години затвор срещу подписка"}
{"url": "https://www.24chasa.bg/novini/article/6552933", "text": "Броят на жертвите на тероризъм през 2016 г. е намалял с 13% в сравнение с предходната година и е достигнал двугодишно дъно. Това съобщи Институтът за икономика и мир (The Institute for Economics and Peace), който представи в Лондон доклад, озаглавен \"Индекс на глобалния тероризъм\", показващ ситуацията в 163 страни по света. Според публикуваните данни, през изминалата година терористи са убили 25 673 души в 77 страни. Това е с 22% по-малко спрямо 2014 г., когато жертвите бяха повече от 32 600 хора. Терористичната групировка \"Ислямска държава\" е отговорна за смъртта на повече от 9100 души, което е с 50% повече, отколкото през 2015 г.,  Списъкът на най-опасните държави по отношение на терористичната заплаха се оглавява от Ирак, Афганистан, Нигерия, Сирия, Пакистан и Йемен. Както обясни директорът на изследователския отдел на института Дениъл Хислоп, тенденцията за намаляване на броя на смъртните случаи се дължи най-вече на подобряване на ситуацията в страни като Сирия, Афганистан, Пакистан и Нигерия. Сомалия, Индия, Турция и Либия затварят класацията на първите десет.", "date": "2017.11.15", "title": "Повече от 25 600 души са убити от терористи през 2016 г."}
{"url": "https://www.24chasa.bg/novini/article/6552854", "text": "Комисията за отнемане на незаконно придобито имущество (КОНПИ) ще поиска запор на всички дружества от групата “Алфа финанс” - собственост на бизнесмена Иво Прокопиев. Петимата членове, които заседаваха часове при закрити врати в сряда, са открили 14 милиона 191 хиляди лева несъответствие между доходите и имуществото Пропокопиев. Официално този факт не бе потвърден от КОНПИ, но новината бе стигнала до парламента с важното уточнение, че няма да бъде запорирана фирмата “Икономедия”, която е издател на “Капитал” и “Дневник”. Според финансов експерт, запознат с проверките на доходите на бизнесмена Прокопиев, започнали в началото на 2017 г., абсурдно било да се очаква, че медиите ще бъдат запорирани заради бизнеса на единия от издателите. Обект на проверката е била действително сделката с “Каолин”, каквото бе и предположението на издателите и редакционния мениджмънт на “Икономедия”. В деня, в който КОНПИ заседава за казуса, те излязоха с обръщение, в което предупреждават, че целите на  От началото на 2017 г. Иво Прокопиев е проверяван от КОНПИ и това е стандартна процедура - когато някой е обвиняем, прокуратурата е длъжна да поиска КОНПИ да провери неговите доходи. Това става при обвинението за продажбата на остатъчния държавен дял на ЕВН. Заедно с бизнесмена са били проверени и останалите обвиняеми - бившите министри Трайчо Трайков, Симеон Дянков и мениджърите в “Булброкърс” Петър Василев, Любомир Евстатиев и Радослав Рачев. При проверката на сделката за ЕВН е започнала проверка на “Алфа финанс холдинг”. Тази компания от своя страна е била собственик на предприятието “Каолин”. Проверяващите са установили много нарушения, свързани най-вече с приватизационната процедура. Според писмото на издателите на “Капитал” и “Дневник”  Според писмото на издателите  Една от задачите на КОНПИ е била да установи дали има нарушения при първоначалната приватизация на “Каолин” през 2000 г., твърдят нашите източници. Установени са били десетки нарушения. Имало е експертиза, от която ставало ясно, че има нарушения при концесията. Например се отчитал добив на материал на 4000 тона, а всъщност са 8 тона. Така са били завишени печалбите, за да може компанията да бъде продадена на изкуствено по-висока цена. Според данните оправдателната присъда на Иво Прокопиев за “Каолин” се базира на обстоятелството, че той и останалите шестима обвиняеми не са били длъжностни лица в компанията. Известно е, че изпълнителен директор на “Каолин” по онова време е братът на Прокопиев. Той е участвал в РМД-то, което е приватизирало “Каолин”, без да има задължителния 2-годишен стаж, каквото е било изискването за участие в приватизиционната процедура. През 2012 г. “Каолин” бе продаден за 150 млн. лв. на германската компания за индустриални материали “Кварцверке”. В този период “Икономедиа”, в която Прокопиев държи 51%, е изплатила изцяло заем към българския клон на гръцката Алфа банк, с която води юридически спорове за просрочени задължения. Това е вероятно единственият момент, в който фирмата издател на “Капитал”, е била свързана по някакъв начин с проверката на КОНПИ на бизнесмена Прокопиев. Петимата членове на КОНПИ е трябвало да установят дали тези 150 млн. лв., които е взел от продажбата на “Каолин”, са реални и законни.", "date": "2017.11.15", "title": "14 млн. лева се губели при доходите на  бизнесмена Прокопиев"}
{"url": "https://www.24chasa.bg/novini/article/6552940", "text": "Вдигането на лихвите е неизбежно до 1-2 г. и тези, които имат кредити или смятат да изтеглят, трябва да го имат предвид. Това стана ясно от думите на Петър Андронов, шеф на Асоциацията на банките в България, цитиран от \"Стандарт\". Той посочва, че в момента лихвите са стигнали дъното. При ипотечните кредити в левове оскъпяването е средно 4,2%, при потребителските - 9,2%, а при фирмените - 3,9%. Тази тенденция може да се запази до 2018-2019 г. Причината е, че засега Европейската централна банка се въздържа от стъпки по вдигане на основния лихвен процент. Централната банка на Великобритания обаче вече го направи, а Федералният резерв вдигна три пъти лихвените равнища, очаква се догодина те да скочат 4 пъти. И тъй като повечето кредити у нас са с плаващи лихви (пазарен индекс надбавка), при обръщане на цикъла вноските за клиентите ще нарастват при всяко движение на Euribor и Sofibor. Андронов дори цитира приказка на Братя Грим, за да онагледи какво трябва да имат наум кредитополучателите  - джуджето Румпелщилцхен помогнало на мелничарската дъщеря да изпълни желанието на царя, като прави злато от прежда, но срещу обещанието тя да му даде първата си рожба. Момичето се съгласило, защото за него било важно в момента да се хареса на владетеля, а раждането на дете й изглеждало нещо в далечното бъдеще. Но времето неусетно минало и Румпелщилцхен дошъл да си вземе своето. \"В банката, която управлявам, има указание, с което продавачът на кредита предупреждава клиента за това, което предстои\", каза Андронов. Кредитирането се повишава непрекъснато от лятото на 2016 г. ", "date": "2017.11.15", "title": "До 1 - 2 години лихвите по кредитите ще се вдигнат"}
{"url": "https://www.24chasa.bg/novini/article/6552819", "text": "“Налице е напредък в много области, но е необходима още работа. България е изпълнила или е постигнала напредък по няколко от нашите препоръки, но все още не по всички. Разчитам на правителството на Република България да изпълни всички планирани реформи и да избегне забавяния, за да се постигне напредък към целта да се сложи край на механизма за сътрудничество и проверка в рамките на мандата на тази Европейска комисия.” С тези думи обобщи излезлия в сряда мониторингов доклад за правосъдните реформи и борбата с корупцията и организираната престъпност в България вицепрезидентът на комисията Франс Тимерманс. Седмица по-рано в Брюксел председателят на ЕК Жан-Клод Юнкер обеща пред българския премиер положителен доклад. “При непрекъснати политически насоки и решимост България следва да и да отговори на показателите по механизма в близко бъдеще”, гласи пък заключението на самия документ. Като цяло България е почти покрила изпълнението на четири препоръки - избора на новия Висш съдебен съвет по прозрачен начин, промените в НПК делата срещу корумпирани властници и организираната престъпност да са в специализирания съд, отчетността на главния прокурор пред Народното събрание и приемането на антикорупционен закон, обясни източник от Европейската комисия, който е работил по подготовката на доклада. За да бъдат напълно изпълнени тези препоръки, е нужно да се види как приетите вече закони и новоизбраният ВСС ще заработят, обясни експертът. Комисията все пак изразява опасения от това, че промени в НПК са приемани бързо и без широк обществен дебат, а при избора на парламентарната квота на членовете на ВСС не е имало дебати и широко препитване на кандидатите. Обърнато е внимание, че изключително бързо са направени промените в НПК, с които делата за корупция по високите етажи на властта бяха прехвърлени към специализирания съд и отново не е имало нужния обществен дебат. Освен това съдии и неправителствени оранизации изразили опасения пред експертите в ЕК, че някои от новите законови текстове засягат независимата работа на магистратите. В следващата 2018 г. на приетите вече законови текстове и да покаже резултати, гласи още докладът. Надеждите на ЕК са тези резултати да бъдат отразени в следващия доклад, който ще е в края на 2018 г. При добра работа на българското правителство и правосъдна система било възможно и да се изпълни заявката на Юнкер мониторингът върху България да бъде прекратен до края на мандата на тази комисия. Нова Европейска комисия ще има след изборите за ЕП в средата на 2019 г. “Искаме да видим повече резултати в борбата с корупцията, обясни високопоставен експерт от Европейската комисия. Според него в края на 2018 г. България трябва да е много по-близо до прекратяването на мониторинга в сравнение с този доклад. Реформите в България за изпълнение на 17-те препоръки от предните мониторингови доклади са били забавени от предсрочните избори в началото на тази година, се казва още в политическата част от документа на ЕК. От май месец, когато на власт застъпи третото правителство на Бойко Борисов, отново се били ускорени. От Брюксел обаче подчертават, че работят добре с всички български власти, които дори сами търсели евроекспертите за препоръки. Три са основните препоръки, по чието изпълнение България изостава, обясниха експерти от Брюксел. Първата е и да бъде създаден единен орган за борба с корупцията по високите етажи на властта. Второто изоставане е с приемането на промени в закона за администрацията, с които Третата препоръка, по която няма значителен напредък, е анализиране на проблемите в разследването на корупция по високите етажи на властта, включително и на механизъм, по който обществеността да може да следи хода на тези разследвания и дела. Българските власти също признават, че има какво да се направи в тази посока, коментираха експерти, участвали в подготовката на доклада. Особеното на тазгодишният доклад е, че с него се отбелязва и прогресът за 10-те години членство на България в ЕС и мониторинг на правосъдната система на страната. Според Брюксел за този период са настъпили много положителни промени и реформи. Не трябвало обаче да се изпуска моментът за следващите стъпки, за да бъдат изпълнени изцяло изискванията на комисията. Премиерът Бойко Борисов е говорил по телефона с министър-председателя на Холандия Марк Рюте, докато ЕК обявяваше доклада за мониторинга върху правосъдната ни система. Холандия е основен противник на приемането на България в Шенген и поставя като задължително условие положителен доклад за борбата с корупцията, за да промени мнението си. Двамата премиери са обсъдили осигуряването на равен достъп до лекарства за всички европейски граждани, обявиха от българската правителствена пресслужба. България ще подкрепи кандидатурата на Амстердам за ново седалище на Европейската агенция по лекарствата след Брекзит. Сега агенцията е в Лондон. София също кандидатства, но няма шансове. В замяна пък очакваме одобрение от правителството на Холандия за влизане в Шенген. Допускането ни до зоната без граници става с решение на Съвета на ЕС, където гласуват министрите на страните членки. Това всъщност са били темите, по които са говорили двамата министър-председатели според информация на “24 часа”. До момента Борисов обеща подкрепа и за кандидатурата на Милано за домакин на ЕМА. В гласуването на Европейския съвет българският премиер има право да даде общо 3 точки на 2 кандидатури. “Изцяло сме доволни от доклада на ЕК”, заяви шефът на депутатите от ГЕРБ Цветан Цветанов малко след като съдържанието му бе огласено. “За първи път в доклада на ЕК няма нови препоръки. Във всички точки, по които имаше препоръки в миналия доклад, има изпълнение. За първи път в него се говори, че 2018 г. той може да бъде преустановен”, допълни той. Според Цветанов много важно било, че според доклада в последните 10 г. има по-голяма сигурност заради промените в работата на структурите за сигурност и действията по неутрализиране на организирани престъпни групи. “Изрично се отчита, че от май месец имаме стабилност и правителството е продължило съответните реформи”, заяви още вторият човек в ГЕРБ. Цветанов призова политическите си опоненти, “дискредитирали българския парламент” в сряда, да прочетат доклада и всички политици да отговорят за стабилността и изпълнението на препоръките. Коалиционните партньори обаче определиха целия механизъм за мониторинг като лош. “България е суверенна държава, пълноправна членка на ЕС и просто не трябва да се занимаваме с тези неща”, заяви депутатът от патриотите Искрен Веселинов. “Този доклад е провал за управляващите. В него няма нито една изпълнена препоръка от януари насам. За 17-и път ЕК ни казва: опитайте догодина”, коментира обаче зам.-шефът на депутатите на БСП Крум Зарков. Според него от документа ставало ясно, че законодателните процеси в областта на правосъдието са хаотични и недобре подготвени. “Преди нас имаше две оценки. Те се съдържат в по една дума и те са “обективен” и “провал”. В превод от “брюкселски” на български език, докладът ни казва едно понятие от българския език, което е свързано с двойното положително отрицание - “Да, да, ама не”, заяви лидерът на ДПС Мустафа Карадайъ. Импулсът за реформи в Румъния през тази година е загубен и е забавено изпълнението на част от 12-те препоръки, които Брюксел направи към страната през януари 2017 г. Тяхното изпълнение щеше да доведе до завършването на механизма за мониторинг. Засега обаче той остава, се казва в доклада на ЕК за напредъка на Румъния. Напредъкът по постигането на препоръките в януарския доклад бе повлиян от политическата ситуация. За 9 месеца Румъния смени две правителства, а растящото напрежение между държавните власти направи сътрудничеството помежду им все по-трудно, добавя ЕК. Президентът на Румъния Клаус Йоханис определи доклада като тревожен сигнал и сподели позицията на ЕК, че съдебната реформа трябва да бъде извършена възможно най-прозрачно.", "date": "2017.11.15", "title": "ЕК доволна от законите, до 1 г. иска осъдени за корупция (Обзор)"}
{"url": "https://www.24chasa.bg/novini/article/6552704", "text": "Над 160 са училищата, класирали кандидат-първолаци по спорни критерии. Все още обаче продължава да се събира информация и бройката на училищата, които нарушават правилата, може да нарасне. Това каза пред журналисти прокурор Михаил Кожарев, след като в сряда Комисията за защита от дискриминация заседава по казуса има ли дискриминация при приема на ученици в първи клас. Освен прокурора бяха изслушани и представители на МОН, Столичната община, Столичен общински съвет и Регионалното управление на образованието за София-град. Причина за присъствието само на софийски институции като ответни страни е, че най-масово от допълнителните критерии, приети за дискриминационни, са засегнати първолаците в София. След тях са тези в Пловдив, където има сигнали за 36 училища, а на трето място е Благоевград със сигнали за 16 учебни заведения, каза прокурор Кожарев. Основните критерии са свързани с привилегии за деца, чиито родители работят в държавната и общинската администрация, в МОН, деца на учители, работещи в същото училище или в системата на образованието, както и такива, чиито родители са бивши възпитаници на съответното училище. Прокуратурата обаче се е натъкнала и на единичен случай, при който родителите са били задължени да използват частна фирма, която да превозва първокласниците до столично училище, без значение дали живеят близо, или не. До две седмици КЗД ще излезе с решение дали правата на децата са били нарушени, както твърди прокуратурата. Ако критериите бъдат отменени, това ще е в полза за първолаците догодина. Приетите тази година ученици няма да бъдат засегнати. Директорите на училищата са виновни за въвеждането на ощетяващите допълнителни критерии, твърдят ответните страни. Като контролни институции те имат право да следят работата им, но не и да заповядват какви да са критериите. \"Необходимо е да има повече контрол, който идва от регионалните инспекции по образование и МОН. Възможно е и да се разпрати задължителен списък с критерии, които да се спазват, така че да не се допуска дискриминация\", смята Златина Дукова, председател на комисията, която разглежда казуса. “Едва ли критерий за прием на деца с родители, работещи в държавната администрация, е най-подходящ. Друг е въпросът за този за децата на учителите, но каквото и да е решението на КЗД, всички са длъжни да се съобразят с него”, коментира кметицата на София Йорданка Фандъкова.", "date": "2017.11.15", "title": "160 училища приемали в 1-и клас по това какво работят родителите (Обзор)"}
{"url": "https://www.24chasa.bg/novini/article/6552951", "text": "Собственикът на „Лудогорец\" Кирил Домусчиев обмисля да купува самолет за клуба. Това разкрива халфът на шампионите Яцек Горалски пред полските медии. Полският национал пристигна в Разград през летото и вече е ключова фигура за отбора. „Първият път, когато го видях г-н Домусчиев бе, след като подписах договора си с клуба – той ме покани на вечеря. Вторият бе, когато бяхме елиминирани от Шампионската лига. Тогава той дойде и ни информира за треньорска смяна. Беше с 10 бодигарда, придвижваха се с 3 коли. Веднъж след един мач бяхме принудени да чакаме два часа на летището. Собственикът бе възмутен и каза, че обмисля възможността да купи частен самолет за отбора за 35-40 милиона евро, за да не се случи това отново. Мисля, че ако иска, може да привлече играч за 20 милиона евро, това няма да бъде проблем за него\", казва Яцек Горалски пред „ przegladsportowy.pl\", съобщи \"Стандарт\". Той хвали и отбора, и базата в Разград.", "date": "2017.11.15", "title": "Домусчиев ще купува самолет на \"Лудогорец\""}
{"url": "https://www.24chasa.bg/novini/article/6552733", "text": "Севернокорейските медии разпространиха снимки на държавния ръководител Ким Чен Ун от негово посещение в завод за трактори, предаде Ройтерс. На тях той прави обиколка на фабриката, след което тества трактор и се смее заедно с работници. Това са поредните от поредица снимки през последните месеци, показващи как Ким посещава усмихнат заводи от различни производствени отрасли, посочва Ройтерс. Агенцията отбелязва, че с оглед на показаните от севернокорейските медии изображения изглежда Ким временно е загърбил ракетната програма, поставяйки акцент върху икономиката. Това става в контекста на неговите усилия да си осигури вътрешна подкрепа в Северна Корея, изпълнявайки своите обещания да развива икономиката успоредно с ядрената програма, както и да вдъхне увереност на гражданите в условията на затегнати международни санкции, предава БТА. Между 21 юни и 20 септември Ким не е присъствал на нито едно обществено събитие, свързано с икономиката, като вместо това се е бил съсредоточил почти изцяло върху ракетни изпитания и обиколки на оръжейни заводи, сочат данни, събрани от южнокорейското министерство на националното обединение. Възобновяването на участията в прояви, свързани с икономиката, съвпада със затишие в ракетните изпитания, отбелязва Ройтерс. От 15 септември Северна Корея не е изстреляла нито една ракета, нито е изпитвала оръжия. За последно именно на тази дата тя изстреля балистична ракета, която прелетя над Япония. Според представители на южнокорейските власти и преди е имало подобни периоди на прекъсване на изпитанията. Те изразили убеденост, че почти сигурно Пхенян продължава усилията си да се сдобие с по-усъвършенстван ядрен потенциал. Говорител на южнокорейското министерство на националното обединение коментира, че новото съсредоточаване върху икономиката може да е опит да бъдат сплотени севернокорейците и да бъде затвърдена подкрепата за държавното ръководство. Според цитиран от Ройтерс изследовател на Северна Корея от Корейския университет в Сеул е възможно в затворената комунистическа страна да е започнало да се усеща въздействие от затягането на санкциите, станало факт след извършеното шесто нейно и най-мощно ядрено изпитание. В резултат за севернокорейското държавно ръководство може да е важно да се опита да ограничи бързо ефекта от наказателните мерки, предположи той. Севернокорейски официални лица са казвали по държавните медии, че санкциите причиняват \"колосални вреди\" на редовите граждани на КНДР, а ръководството се опита да покаже, че не се бои от тези мерки, твърдейки, че с разчитане на собствени усилия международният натиск може да бъде преодолян. Според наблюдател на процесите в севернокорейската икономика от американския Институт за външнополитически изследвания има стремеж за увеличаване на производството и намаляване на зависимостта от външни стоки. По думите му Северна Корея търси начини и да повиши износа на стоки, непопадащи в обхвата на санкциите, например на трактори. Според анализатори макар и да има данни за въздействие на санкциите върху икономиката на КНДР, не е ясно какво точно е то. Цените на бензина и дизела са се повишили, но тези на храни като царевицата и ориза са се запазили на относително устойчиви равнища според анализ на Ройтерс на маркетингови данни, събрани от уебсайта \"Дейли Ен Кей\", който е администриран от бегълци от Северна Корея.", "date": "2017.11.15", "title": "Северна Корея оставя на заден план \nракетната програма заради икономиката"}
{"url": "https://www.24chasa.bg/novini/article/6552761", "text": "Световното споразумение за климата, което бе сключено миналата година и което Съединените щати планират да напуснат, е само началото на борбата срещу глобалното затопляне, изискваща още стъпки, заяви днес германският канцлер Ангела Меркел, цитирана от Ройтерс. \"Знаем, че Парижкото споразумение е начало\", каза тя в реч в германския град Бон, където представители на близо 200 страни са се събрали, за да вдъхнат нови сили на климатичния договор, информира БТА. Конференцията ще продължи до 17 ноември. \"Знаем и че със сегашните ангажименти няма да постигнем набелязаната цел от два или от един градус и половина\", добави Меркел, имайки предвид поставената в спогодбата цел да се ограничи увеличението на температурите до \"много под\" два градуса по Целзий в сравнение с прединдустриалната епоха. Френският президент Еманюел Макрон призова на същия форум всички страни да ускорят преминаването към по-чиста енергия, за да се преборят с климатичните промени и да компенсират оттеглянето на САЩ от споразумението. Франция ще помогне да се компенсира недостигът на финансиране на проучвания в областта на климата, причинен от отказа на САЩ да участват в кампанията, и постепенно ще спре да добива електроенергия от въглища до 2021 г. Меркел каза, че въпросът кога и как Германия да се откаже от въглищата е една от ключовите теми в преговорите за формиране на ново правителство, предаде Асошиейтед прес. Страната в момента добива 40 процента от електроенергията си чрез изгаряне на въглища, посочва АП. Меркел призна днес, че използването на това силно замърсяващо изкопаемо гориво е една от причините, поради които Германия няма да изпълни целите за ограничаване на емисиите на вредни газове до 2020 г.", "date": "2017.11.15", "title": "Макрон призова повече страни да ускорят преминаването към по-чиста енергия"}
{"url": "https://www.24chasa.bg/novini/article/6552796", "text": "Испанският премиер Мариано Рахой изрази днес увереност, че правителството му може да се справи с всякакви опити отвън за намеса в свиканите от него предсрочни регионални избори в Каталуня, предаде Асошиейтед прес. Рахой отказа да уточни какви мерки за сигурност ще предприеме испанската страна за противодействие на възможна намеса, която да бъде извършена евентуално чрез интернет пространството, но изрази увереност, че \"хората ще гласуват напълно свободно\". В понеделник испанският министър на отбраната Мария Долорес де Коспедал заяви, че през последните месеци е имало \"редица действия\" за провеждане на кампания на дезинформация с цел да се дестабилизира Каталуня. По думите й те идвали от \"руска територия\" и други места. Както Коспедал, така и Рахой обаче заяви, че няма никакви данни Русия да е била замесена, предаде БТА. Говорителят на руския президент Владимир Путин Дмитрий Песков окачестви твърденията за руска намеса в Каталуня като необосновани. По време на визита в Беларус руският министър на външните работи Сергей Лавров заяви, че подобни твърдения за намеса на страната му в държави като Испания и Великобритания вероятно се дължат на истерия, целяща да отклони вниманието на избирателите от неумението да бъдат решавани вътрешните проблеми.", "date": "2017.11.15", "title": "Рахой: Не се безпокоя от външна намеса в регионалните избори в Каталуня"}
{"url": "https://www.24chasa.bg/novini/article/6552812", "text": "Според германския канцлер Ангела Меркел настоящите мерки за справяне с климатичните промени не са достатъчни. Тя заяви това по време на XXIII-то издание на Конференцията на ООН по изменение на климата, което се провежда в Бон, предава Deutsche Welle в своята редакция на английски език. Според нея Парижкото споразумение за ограничаването на въглеродните емисии е само началото на глобалните усилия за справянето с климатичните изменения. „Ние знаем, че при настоящите условия ние няма да постигнем целите си да ограничим покачването на температурите до по-малко от два градуса над прединдустриалните равнища“, добави тя, цитирана от \"Фокус\".", "date": "2017.11.15", "title": "Меркел: Парижкото споразумение по климата не е достатъчно"}
{"url": "https://www.24chasa.bg/novini/article/6552827", "text": "До края на годината ЕС ще отдели за Турция три милиарда евро, които й бяха обещани при сключването на споразумението за борба с миграционната криза. Това съобщи еврокомисарят по миграцията Димитрис Аврамопулос на пресконференция в Брюксел, цитиран от ТАСС. \"Планираме да отделим три милиарда евро в помощ на бежанците в Турция до края на 2017 г.\", каза еврокомисарят, цитиран от БТА.", "date": "2017.11.15", "title": "ЕС дава на Турция обещаните 3 млрд. милиарда евро за бежанците до края на годината"}
{"url": "https://www.24chasa.bg/novini/article/6552851", "text": "В 18,09 часа без ток останаха клиенти на ЧЕЗ в кварталите \"Бояна\", \"Бъкстон\", \"Киноцентър\", \"Княжево\", \"Манастирски ливади - Запад\", \"Павлово\" и \"Изгрев\", съобщиха от компанията. Причината е изключване на подстанция Бояна. Вероятната причина е повреда, в резултат на което е реагирала автоматична защита. Екипи на компанията вече възстановиха електрозахранването за част от засегнатите клиенти по резервна схема, като работата продължава и се очаква до 30 минути електрозахранване да бъде осигурено за целия район. След неговото включване екипите ще преминат към отстраняване на повредата. При възстановяване на нормалната схема на захранване на района се очакват кратковременни оперативни превключвания. Компанията ще сведе неудобствата на клиентите до възможния минимум, съобщават от ЧЕЗ.", "date": "2017.11.15", "title": "Без ток за 7 квартала в Южната част на София"}
{"url": "https://www.24chasa.bg/novini/article/6552835", "text": "Обвинен в корупция бивш президент на аржентинския футбол - Хорхе Делон се е самоубил. Висшият футболен чиновник се е хвърлил под влака и е загинал в предградие на Буенос Айрес. Това е станало часове, след като е научил какво се е случило на процеса в Ню Йорк, който е във връзка с корупцията във ФИФА. Делон е бил обвинен, че е получил милиони долари под формата на бъчви вино в замяна на телевизионните права за футболните срещи, съобщи \"Фокус\". В тази \"афера\" е замесен и бившият координатор на \"Футбол за всички\" Пабло Паладино.", "date": "2017.11.15", "title": "Обвинен в корупция висш футболен чиновник на ФИФА се самоуби"}
{"url": "https://www.24chasa.bg/novini/article/6552309", "text": "Рейтингът на прогнозата скочи до тавана, зрителите искат да видят новата “първа дама” Някои събития в България предизвикват огромен интерес, но отшумяват за няма и 24 часа. Други успяват да поживеят със славата седмица и потъват в забрава. Новината на \"168 часа\" за връзката на президента Росен Плевнелиев със синоптичката Деси Банова няма давност. Романът им предизвика истински обществен взрив. Позитивната вест за отрицателно време събра над 250 хил. четения в сайтовете на \"24 часа\" и \"168 часа\". След това започна голямото препечатване и не остана електронно или вестникарско издание, което да не се упражни по темата. Изригна вулкан от емоции, коментари, измислени клюки и крайно злонамерени подхвърляния. \"168 часа\" отново първи ще разкаже максимално достоверно как се промени ежедневието на Деси Банова след осветляването на романтичните й отношения с бившия държавен глава. Самата Деси помоли да бъде оставена на спокойствие, тъй като въобще не е очаквала какво ще й се струпа на главата след публикуването на новината. \"Разберете ме, че сега не мога да коментирам нищо. Искам да мине малко време, да се успокоят нещата. Не искам да ме разбирате погрешно - не се крия от нищо, просто ми трябва глътка въздух\", обясни Деси Банова пред нашия вестник. Пред своите приятели в Нова телевизия тя признава, че е била подложена на невиждан натиск през последната седмица. Започват да й звънят познати и непознати. Обаждат се и бивши съученици да я поздравят за промяната в личния й живот. Натискът е толкова голям, че на синоптичката й се налага да изключи телефона си ден-два с надеждата, че интересът ще стихне и обществото ще насочи всевиждащото си око в друга посока. Нищо подобно не се случва. \"В началото Деси беше изненадана, а после сериозно се стресна от целия този шум. Тя си даваше сметка, че рано или късно новината ще изскочи на бял свят, и вътрешно се опитваше да се подготви за истерията след това. Е, оказа се, че за подобно нещо няма как да се подготвиш. Фейсбукът й блокира, телефонът й прегря. Нямаше миг спокоен. Искрено се учудихме, че не си взе отпуск, за да се спаси от целия този шум\", разказват колеги на Деси Банова в Нова телевизия. И наистина, синоптичката няма миг спокойствие където и да отиде. Поздравленията и искрената радост са едната страна на монетата, но огромната слава си има и неприятна страна. Деси преживява напрегнат един час по софийските улици, след като забелязва, че е следена от друга кола. Синоптичката известно време кара по спонтанно избран маршрут, за да се увери, че наистина има преследвач след себе си. В един момент Деси решава да действа и спира колата си на сравнително безлюдна улица. Преследвачът й също паркира достатъчно далеч с идеята да не буди подозрение. Мъжът въобще и не предполага, че е бил забелязан от красивата телевизионерка. След това сам пада в капана на своята жертва.", "date": "2017.11.15", "title": "\"168 часа\": Папарак катастрофира заради Деси Банова"}
{"url": "https://www.24chasa.bg/novini/article/6552636", "text": "В Брюксел днес следобед са възникнали нови размирици, съобщиха местни медии. Полицията е влязла в съприкосновение с 200-300 младежи, събрали се, за да видят известния във френските социални мрежи Вергас . Полицаи са опитали да разпръснат неразрешеното струпване на хора, но са били нападнати и са се изтеглили до пристигането на подкрепления. Съобщава се за изпочупени магазини и автомобили. През почивните дни приблизително същия брой младежи предизвика размирици в друго централно столично пространство, след като Мароко се квалифицира за следващото световно първенство по футбол. Полицията тогава се намеси незабавно и според очевидци е действала грубо, информира БТА. Разследването по този случай продължава със съмнения, че сред младежите е имало чужденци подстрекатели. Тогава също бяха нанесени големи материални щети с унищожаването на магазини и офиси, паленето на автомобили и изтръгването на пътни знаци и светофари.", "date": "2017.11.15", "title": "Нови размирици в Брюксел след призив за събиране в социалните мрежи"}
{"url": "https://www.24chasa.bg/novini/article/6552645", "text": "Македония и България ще популяризират съвместни туристически обиколки за отдалечени пазари. Това заяви в интервю за македонското издание МКД министърът на туризма на България Николина Ангелкова . „България и Македония имат вече поставени основи в съвместни подкрепящи дейности за развитието на туристическия сектор“, отбеляза министърът и даде за пример проведената през февруари 2016 г. среща с тогавашния министър на икономиката на Македония, отговарящ и за туризма, Бекир Незири в Скопие, на която присъстваха и кметовете на 4 български общини – Банско, Благоевград, Смолян и Чепеларе. „Тогава бяха дискутирани възможностите за създаването на съвместни туристически продукти между двете страни, които да бъдат предлагани на далечни пазари“, отбеляза Ангелкова. „Набелязали сме и конкретни мерки- има идея през следващата година да организираме съвместни опознавателни турове за представителите на пресата, което да подпомогне за промотирането на двете държави. Предвижда се туровете да са на теми градски, зимен, морски, екотуризъм и културен туризъм“, коментира министърът, предава „Фокус“. По думите ѝ близостта на страните не просто предполага, но и улеснява разработването на съвместни проекти. „Подобни инициативи биха били особено важни за привличането на туристи от далечни и екзотични пазари, например Китай, Индия и Южна Корея. В тази насока следва да се работи за интензифициране на контактите между представителите на туристическия бизнес“, добави българският министър на туризма. Според нея една добра възможност в сътрудничеството би могло да бъде организирането на кръгли маси с участието на ресорните министерства на България и Македония, туристическият бизнес, представителите на местната власт. Сътрудничество може да има и в Световната организация по туризъм (СОТ). Македония е неин член от 1995 г., а България от 1976 г.", "date": "2017.11.15", "title": "Македония и България ще популяризират съвместни туристически обиколки"}
{"url": "https://www.24chasa.bg/novini/article/6552671", "text": "\"Председателят на Народното събрание игра ролята на цензур. Мисля, че това, което се случи днес е безпрецедентно. Г-н Главчев погази правилника\", заяви пред БНТ депутатът от БСП Жельо Бойчев по повод отстраняването на Корнелия Нинова от пленарното заседание днес. \"Ние вече веднъж поискахме оставката на г-н Главчев. Тогава оцеля с 4 гласа. Сега прави опит да цензурира и затова я искаме отново. Какво означава да отнемеш думата на някого в Народното събрание?\", коментира той.                                                                                                                                                                                                                                                                                                                       ", "date": "2017.11.15", "title": "Жельо Бойчев: Главчев погази правилника днес"}
{"url": "https://www.24chasa.bg/novini/article/6552665", "text": "Вероятно много причини може да посочим за скандала днес в парламента. Формалният повод е езикът на Корнелия Нинова, който използваше и е против правилата на правилника. Определено се нападаше институцията и личността на министър-председателя. Това каза Данаил Кирилов в предаването \"Още от деня\" по повод отстраняването на Корнелия Нинова от пленарното заседание. \"Същината е, за да се пречи. Същината е, за да не се види днес какво положително се е случило, за да се внуши на всички, че има някаква нестабилност. Обект на тази атака беше парламентът\", категоричен бе той.", "date": "2017.11.15", "title": "Данаил Кирилов: Обект на атаката на БСП днес беше парламентът"}
{"url": "https://www.24chasa.bg/novini/article/6552690", "text": "Анархистки групи в Атина окупираха университетска сграда в центъра на града и призоваха жителите в района да атакуват полицията, като хвърлят саксии от балконите си преди ежегодното протестно шествие, което често се помрачава от насилие, предаде Асошиейтед прес, цитира БТА. Полицията съобщи днес, че над 5000 полицаи ще дежурят по време на шествието на 17 ноември по повод годишнина от студентските бунтове в Атинската Политехника през 1973 г. Протестното шествие, което се организира всяка година и привлича хиляди демонстранти, обикновено завършва пред посолството на САЩ. Анархистите са окупирали сградата на Политехниката в центъра на Атина и раздават листовки на гръцки и английски език в квартала, като призовават гражданите да нападат полицаите. Атинската политехника е легендарна за гърците. Учебното заведение се вдигна на бунт против военната хунта в Гърция и бе превзето с танкове на 17 ноември 1973 г. Тогава загинаха 23 души, а над 1500 бяха ранени. Режимът падна следващата година.", "date": "2017.11.15", "title": "Анархисти призоваха гърците да атакуват \nполицаите със саксии"}
{"url": "https://www.24chasa.bg/novini/article/6552711", "text": "Гръцките пожарникари са открили тялото на мъж в мазето на наводнен дом и жена е била открита мъртва в местен магазин в районите край Атина, пострадали от наводненията. Така общият брой на загиналите достига до 13 души, пише Ekathimerini, цитиран от \"Фокус\". 11 от загиналите – четири жени и седем мъже, са открити в малкия град Мандра, който е най-тежко пострадал от наводненията. Бреговата охрана е открила телата на други двама мъже в морето, където се смята, че са попаднали, завлечени от придошлите води.", "date": "2017.11.15", "title": "Наводненията в Гърция взеха 13 жертви (Снимки)"}
{"url": "https://www.24chasa.bg/novini/article/6552713", "text": "Хиляда евро средна работна заплата през 2022 година е постижима величина. Това значи поне по 4 процентни пункта растеж на брутния продукт (към момента 3,9%), всяка година ръст на производителността, пак не е неизпълнимо за пет години. И ръст на заплатите, който е най-високият от 35-те процентни пункта, които имаме в момента, до 60. Това трябва да бъде сложено на масата, да бъде поставено като цели, заяви президентът на КНСБ Пламен Димитров, цитиран от  . По данни на НСИ средната брутна месечна работна заплата за юли тази година е 1 039 лева, за август - 1 008 и за септември - 1 064 лева. Думите на президента на КНСБ са по повод създаването на Европейски социален стълб за социални права. Според Димитров това ще се отрази положително на доходите в България, както и на качеството на образованието.", "date": "2017.11.15", "title": "КНСБ: Постижима е средна заплата от 1000 евро след 5 години"}
{"url": "https://www.24chasa.bg/novini/article/6552722", "text": "Изключване на подстанция \"Бояна\" в София е причината за временно прекъсване на електрозахранването на клиенти на компанията в части от кварталите \"Бояна\", \"Бъкстон\", \"Киноцентър\", \"Княжево\", \"Манастирски ливади-запад\", \"Павлово\" и \"Изгрев\". Това съобщиха от пресцентъра на ЧЕЗ България. Вероятната причина е повреда, в резултат на което е реагирала автоматична защита. Екипи на компанията вече възстановиха електрозахранването за част от засегнатите клиенти по резервна схема, като работата продължава и се очаква до 30 минути електрозахранване да бъде осигурено за целия район. След неговото включване екипите ще преминат към отстраняване на повредата. При възстановяване на нормалната схема на захранване на района се очакват кратковременни оперативни превключвания. Компанията ще сведе неудобствата на клиентите до възможния минимум.", "date": "2017.11.15", "title": "Части на София без ток поради изключване на подстанция \"Бояна\""}
{"url": "https://www.24chasa.bg/novini/article/6552877", "text": "Благодаря за топлото посрещане, за гостоприемството, благодаря ви за хубавия български език, който говорите, каза вицепрезидентът Илияна Йотова в село Шищавец, където беше посрещната от жени в носии с цветя и музика. В рамките на работното си посещение в Албания българският вицепрезидент посети днес селата Оргьост и Шищавец, където живее население от български произход. Йотова каза в Шищавец, че е на посещение само месец след като беше приет законът, който казва, че в Албания има българско малцинство. Оттук нататък във ваши ръце е да се учи повече български език в училище, да пазим българските традиции, да има повече такива хубави момичета, облечени в тези носии, да пеят български песни, да казват български стихове, каза вицепрезидентът пред събралите се хора, информира БТА. По-рано днес Илияна Йотова беше посрещната в село Оргьост от местни девойки в носии, които изпяха народни песни на български език. До селото се стига трудно по планински черен път, което затруднява много живота на местните хора. Сънародниците ни получиха български книги, читанки и плакети с кирилицата. Преди да посети двете села, вицепрезидентът Илияна Йотова беше в град Кукъс, където разговаря с кмета на града Башким Шеху.", "date": "2017.11.15", "title": "Йотова в Албания: Благодаря ви за хубавия български език, който говорите (Снимки)"}
{"url": "https://www.24chasa.bg/novini/article/6552891", "text": "Гръцкият министър-председател Алексис Ципрас обяви траур след внезапните наводнения в покрайнините на столицата Атина, убили най-малко 13 души, предава AFP. „В момента обявяването на национален траур заради трагедията е най-малкото, което можем да направим“, заяви Ципрас. „Ние ще стоим редом до семействата на жертвите с всичко, което ни е налично“, добави той. Наводнението, смятано за най-лошото за последните 20 години, нанесе щети над градовете Мандра, Неа Перамос и Мегара, разположени в близост до столицата Атина, предаде \"Фокус\". Ципрас заяви, че армията ще помогне загубилите домовете си да бъдат приютени.", "date": "2017.11.15", "title": "Алексис Ципрас: В Гърция е обявен траур заради наводненията"}
{"url": "https://www.24chasa.bg/novini/article/6552804", "text": "Конкуренция на пазара на дрога, връзка с издирваните обирджии на банкомати или личен мотив заради момиче са основните версии за убийството на 25-годишния наркодилър Роберт Величков от Перник, научи “24 часа” от криминалисти в миньорския град. Издирват се двама души за престъплението. Около 3 ч след полунощ в сряда те издебнали младия мъж пред денонощното кафене “Малибу\" на метри от полицейското управление. Величков бил с приятел. Чули се изстрели, след което паднал в локва кръв. Приятелят му тръгнал да бяга, а един от нападателите го настигнал и започнал да бие оцелелия. Веднага пристигнали лекари и полицаи, но Роберт вече бил мъртъв. Величков е от криминалния контингент в града. Бил е част от групата за дрога на Александър Николов-Печения, разбита през 2014 г. Убитият вече има 2 ефективни присъди за дрога - 10 месеца и 14 години. Бил оправдан за изпочупено БМВ на бизнесмен. През март Роберт получава и трета присъда за участие в бандата на Печения. Наказанието му е 1,5 г. затвор. Сключил споразумение с прокуратурата в края на март и по време на убийството е трябвало да бъде в затворническото общежитие, твърдят запознати с казуса му. Още не е ясно защо е бил освободен. По делото присъди получили и лидерът Александър Николов, барманката Ваня, столичанинът Николай Дандилов и още един бандит, но наказанията им са условни. Единствено Робърт трябвало да лежи. Досега в МВР не е имало данни, че той е свързан с Валентин Кирилов-Пуйката, нито с неговите приближени, които се издирват заради взривяванията на банкомати.  Застреляха наркодилър в Перник - трябвало да е в затвора, търсят връзка с обирите на банкомати РОБЕРТ ВЕЛИЧКОВ", "date": "2017.11.15", "title": "Застреляха наркодилър в Перник - трябвало да е  в затвора, търсят връзка с обирите на банкомати (ОБЗОР)"}
{"url": "https://www.24chasa.bg/novini/article/6552630", "text": "Шестдесет и четири процента от поданиците на Нейно Величество, които не са в детска възраст, все още се боят от тъмното, като 17 на сто заспиват, без да изгасят нощната лампа, установи проучване, цитирано от \"Дейли мирър\". Осемнадесет на сто от анкетираните доверили, че привиквали в леглото децата си, защото ги било страх да спят сами. Тридесет и шест на сто от участвалите в анкетата имали чувството, че в спалнята им има някой или нещо. Изследването било поръчано от популярна фирма за легла и обхванало 2000 пълнолетни британци. Двадесет на сто от респондентите си признали, че редовно поглеждали дали някой не се е скрил под кревата, преди да легнат в него. Поради тази причина затваряли плътно и вратите на гардеробите, предава БТА. Средностатистическият британец се будел два пъти месечно нощем, след като е сънувал ужасен сън с чудовища и други плашещи неща, скрити в спалнята му. Една четвърт от респондентите се оплакали, че били виждали плашещи сенки в стаята си.", "date": "2017.11.15", "title": "64% от пълнолетните британци се страхуват от тъмното"}
{"url": "https://www.24chasa.bg/novini/article/6552525", "text": "Мирът и стабилността в Западните Балкани са основният интерес и на Сърбия, и на Европейския съюз, заяви днес сръбският президент Александър Вучич след среща в Брюксел с върховния представител на ЕС по външната политика и сигурността Федерика Могерини, съобщи Танюг. Вучич добави, че се надява всички в региона да разберат, че с непрекъснато връщане към миналото се губи много време, което е необходимо за изграждане на по-различно и по-добро бъдеще. \"Аз нямам никакви илюзии. За нас ключовият въпрос остава да опазим мира и стабилността, преди всичко мира в Босна и Херцеговина, и да видим какво ще правим с Косово\", каза Вучич. Той добави, че косовският въпрос е много тежка задача \"за една глава\" и затова в страната е започнал вътрешен диалог, в който може да участва целият народ, предава БТА. След срещата с Могерини Вучич ще разговаря и с генералния секретар на НАТО Йенс Столтенберг и ще участва в заседание на Северноатлантическия съвет, на което ще бъдат обсъдени обстановката в региона, вътрешните реформи в Сърбия и отношенията между Белград и Москва.", "date": "2017.11.15", "title": "Вучич: Мирът и стабилността в Западните \nБалкани са основният ни интерес"}
{"url": "https://www.24chasa.bg/novini/article/6552539", "text": "Като част от модернизацията на пътната мрежа на Гърция, новият закон за движението по пътищата, позволява скоростта да бъде увеличена от 130 на 150 км/час, предава българското издание в Атина \"Български новини\". Новата скорост е била определена след проучване и одобрение от компетентните пътни и полицейски служби. Със същия закон се забранява ползването на четириколесни мотоциклети, във високоскоростната част от пътната мрежа на страната, предава „Фокус“. В новия закон за първи път се предвижда и налагане на глоби според декларираните доходи на нарушителите.", "date": "2017.11.15", "title": "Гърция увеличава максималната скорост по магистралите на 150 км/ч"}
{"url": "https://www.24chasa.bg/novini/article/6552554", "text": "Шест руски бомбардировача нанесоха удари по цели на групировката \"Ислямска държава\" в района на град Букамал в източната сирийска провинция Дейр аз Зур. Това съобщи руското министерство на отбраната, цитирано от РИА Новости и БТА. Шестте бомбардировача Ту-22М3 излетели от Русия и преминали през въздушното пространство на Иран и Ирак, за да нанесат ударите. Унищожени били снабдителни пунктове, бойци и бронирана техника на \"Ислямска държава\". Над Сирия бомбардировачите били ескортирани от изтребители Су-30СМ от местната руска авиобаза \"Хмеймим\", посочи още министерството на отбраната на Русия, цитирано от ТАСС. След като задачата била изпълнена, всички руски военни самолети се прибрали в базите си.", "date": "2017.11.15", "title": "Руски бомбардировачи удариха територии на \"Ислямска държава\" в Сирия"}
{"url": "https://www.24chasa.bg/novini/article/6552286", "text": "Британският министър на външните работи Борис Джонсън заяви, че все още не е ясно дали взимането на властта в Зимбабве от военните означава падане от власт на президента Робърт Мугабе, предаде Ройтерс. \"Не можем да кажем как ще се развият събитията в Зимбабве през следващите дни и не знаем дали Мугабе е паднал от власт или не\", коментира Джонсън в парламента. Британският външен министър припомни, че страната му винаги е настоявала гражданите на Зимбабве сами да решават своята съдба. Великобритания ще направи всичко, което може, за да гарантира свободни и честни избори в бившата си колония следващата година, допълни той.", "date": "2017.11.15", "title": "Борис Джонсън: Все още не е ясно дали президентът на Зимбабве е свален от власт"}
{"url": "https://www.24chasa.bg/novini/article/6552322", "text": "Като ресорен министър няма да предложа крайна забрана за преместваемите обекти по плажовете. Това каза министърът на туризма Николина Ангелкова в края на обсъждането на промените в Закона за устройство на Черноморското крайбрежие, предаде репортер на Агенция „Фокус“. Ангелкова уточни, че такова предложение може да бъде направено през народните представители в парламента. Тя подчерта, че като министър няма да предлага такава крайна забрана, но по думите й със сигурност трябва да има контрол по плажовете, както и унифициране на визията за националните курорти. „Идеята е да се създава среда, за да може да се работи“, поясни министър Ангелкова и благодари на всички за дискусията.", "date": "2017.11.15", "title": "Ангелкова: Няма да предложа крайна забрана за преместваемите обекти по плажовете"}
{"url": "https://www.24chasa.bg/novini/article/6552337", "text": "Народните представители приеха на второ четене промени в Закона за концесиите, според които срокът за концесия за строителство и за услуги не може да бъде по-дълъг от 35 години, а за концесия за ползване - по-дълъг от 25 години, освен ако със специален закон е предвиден друг срок, предаде „Фокус“. С промените срокът на концесията може да се удължава при условие, че не е по-дълъг от една трета от този, определен в концесионния договор. В него се посочва максимален срок, както и всички допустими удължавания. Депутатите решиха срокът на концесия за строителство и услуги да не може да е по-дълъг от времето, необходимо на концесионера за възвръщане на направените инвестиции и на разходите по експлоатация на строежа. А срокът на концесия за ползване се съобразява с вида и техническите особености на обекта, както и с времето за поддържане на обекта в експлоатационна годност. Припомняме, че на 2 февруари президентът Румен Радев наложи вето върху Закона за концесиите с мотив, че е бил приет в последните часове на 43-тото Народно събрание с минимално мнозинство. Според него той съдържа разпоредби, които поставят под въпрос принципите на правовата държава и местното самоуправление, и въвежда широки граници на субективизъм и възможности за корупционни практики. По думите му законът предвижда промени в 29 други закона, с което навлиза дълбоко в икономическите отношения. Президентът счита още, че подобни ключови промени следва да се извършват след широк обществен дебат и с грижа за обществения интерес и националната сигурност. Според държавния глава възможните санкции от необнародването на закона са неизмерими с потенциалните рискове и щети от неговото прилагане. Ветото на президента обаче провокира ЕК да започне наказателна процедура срещу България, тъй като със законопроекта се въвежда европейска директива. На 8 юни депутатите приеха на първо четене Закона на концесиите с гласовете на ГЕРБ, „Обединени патриоти“ и ДПС. „Воля“ и БСП гласуваха „против“.", "date": "2017.11.15", "title": "Срокът на концесиите става не по-дълъг от 35 години"}
{"url": "https://www.24chasa.bg/novini/article/6552374", "text": "Врачанският окръжен съд одобри споразумения, сключени между прокуратурата и защитата на подсъдимите Йоана Тодорова и Цветан Цветанов, които са се признали за виновни за извършено от тях престъпление. С определение на съда на подсъдимите са наложени наказания от по три месеца лишаване от свобода с тригодишен изпитателен срок за всеки. Подсъдимите представили неверни сведения пред бюрото по труда във Враца. Йоана заявила, че не участва в никакви форми на образование или обучение, както и всякакви видове професионални обучения, а Цветан декларирал, че не осъществява стопанска дейност като търговец по смисъла на Търговския закон, включително като ЕТ. В действителност обаче Йоана била записана като студент, задочна форма на обучение във ВТУ „Св.св. Кирил и Методий“, а Цветан бил управител и едноличен собственик на фирма „М.“ ЕООД. Целта им била, чрез представяне на неверни сведения, да получат средства от фондовете, предоставени от ЕС на българската държава по оперативна програма „Развитие на човешките ресурси“. След като подали попълнените с тези данни заявления за участие в схема „Младежка заетост“ по проект „Нова възможност за младежка заетост“ и съответните декларации двамата успели по неправомерен начин да се облагодетелстват. Тодорова получила 2 678 лв., а Цветанов взел 1 065 лв. за възнаграждения и осигуровки.", "date": "2017.11.15", "title": "Осъдиха условно злоупотребили с европейски средства"}
{"url": "https://www.24chasa.bg/novini/article/6552367", "text": "По данни на Националния статистически институт на България износът на страната към Русия от януари до септември 2017 г. възлиза на 1,129 млрд. евро, което е със 103% повече в сравнение с аналогичнияпериод за 2016 г., предава Regnum. Ръст на българския износ към Русия е отбелязан за първи път от 2014 г., когато страната се присъединява към санкциите на ЕС срещу Русия и Москва въведе ответно ембарго, предава Фокус. Според данните на НСИ Русия в момента влиза в списъка на основните търговски партньори на България, които не влизат в ЕС, редом с Турция, Китай, Сърбия, Македония и САЩ.", "date": "2017.11.15", "title": "България е удвоила износа си към Русия от началото на 2017 г."}
{"url": "https://www.24chasa.bg/novini/article/6552301", "text": "Депутати от консервативното мнозинство на министър-председателката Тереза Мей обвиниха вестник \"Дейли телеграф\" в опит за сплашване след публикуването на първа страница на снимка на 15 от тях под заглавие \"метежници срещу Брекзит\", предаде Франс прес. Тези членове на Камарата на общините се обявиха против решението на правителството да се определи със закон точната дата и час за излизане на Великобритания от Европейския съюз - 29 март 2019 г. в 23 ч. по Гринуич. Те се аргументират, че ако преговорите с Брюксел вървят зле, ще е трудно да бъдат продължени. \"Дейли телеграф\" нарича 15-те депутати \"бунтовници\" и \"метежници\" и пише, че те са гласували за оставане в ЕС на референдума през юни 2016 г., съобщи БТА. Тази първа страница напомня на първата страница на друг британски вестник, \"Дейли мейл\", от ноември 2016 г. Под заглавие \"Врагове на народа\" имаше снимки на съдиите от Върховния съд, които дадоха на парламента право на глас за Брекзит. Тогава заглавието в \"Дейли телеграф\" беше \"Съдиите срещу народа\". Депутатката от групата на 15-те Анна Соубри нарече публикацията \"драстичен опит за сплашване\". Тя настоя, че нито тя, нито колегите й искат да забавят или да поставят Брекзит под въпрос. \"Ние искаме добър Брекзит за всички в нашата страна\", каза Соубри. Държавният секретар за Брекзит Стив Бейкър се разграничи от публикацията на \"Дейли телеграф\". \"Достоен за съжаление е всеки опит да се всява разделение в нашата партия. Моите колеги парламентаристи имат искрени предложения за подобряване на законопроекта\" за излизане от ЕС, над който работим, добави той.", "date": "2017.11.15", "title": "Британски депутати консерватори -\n обвинени в бунт заради Брекзит"}
{"url": "https://www.24chasa.bg/novini/article/6552389", "text": "Окръжна прокуратура - Сливен предаде на съд 28-годишен мъж за причиняване на смърт по време на незаконни гонки с автомобили. Това съобщиха от прокуратурата. Николай Ф. е подсъдим за това, че на 21 февруари 2016 г. на летище \"Бършен\" с лек автомобил \"Мерцедес\", нарушил правилата за движение и по непредпазливост причинил смъртта на двама души и средна телесна повреда на трети. Подсъдимият е карал по пистата със скорост до 150 км/ч. и е блъснал лек автомобил \"БМВ\". Причината за сблъсъка бил внезапна промяна в направлението на движение на \"БМВ\"-то. Окръжен съд - Сливен е насрочил заседанието си за 17 ноември 2017 г.", "date": "2017.11.15", "title": "Мъж отива на съд за причинена смърт по непредпазливост след незаконни гонки"}
{"url": "https://www.24chasa.bg/novini/article/6552392", "text": "Нова планета попадна във все още ограничения списък с около 50 потенциални кандидати за търсене на благоприятни условия за живот извън Слънчевата система, предаде Франс прес, позовавайки се на Европейската южна обсерватория. Новооткритата екзопланета, наречена Рос 128b, орбитира около звезда в съзвездието Дева само на 11 светлинни години от Земята. \"Рос 128b се намира твърде близо, което ще ни позволи да я видим с инструмент като Европейския изключително голям телескоп EELT (European Extremely Large Telescope), който трябва да бъде конструиран до 2025 г.\", казва Ксавие Бонфил, астроном от университета на Гренобъл, Франция, цитиран от БТА. Екзопланетата, засечена от спектрограф, монтиран върху 3,6-метровия телескоп на Европейската южна обсерватория в Чили, орбитира около звездата от типа червено джудже Рос 128 за 9,9 дни. Според изследователите екзопланетата Рос 128b е добър кандидат за търсене на благоприятни условия за живот, тъй като масата й е близка до земната и вероятно температурата на повърхността й е сходна с тази на Земята. Подобни условия са подходящи за наличието на вода в течно състояние - една от основните предпоставки за възникването на живот. Учените с нетърпение очакват телескопът EELT да заработи, за да могат да изследват по-обстойно Рос 128b. Астрономите се надяват в бъдеще да установят дали тази \"съседска\" екзопланета - най-близката след Проксима b, има атмосфера и дали тя е достатъчно плътна, за да я предпазва от лъчението на звездата. Наличието на атмосфера остава \"голямата неизвестна\" за всички екзопланети от земен тип, открити досега. Тази загадка, поне по отношение на най-близките до Земята, може да се разреши с помощта на следващото поколение телескопи. При евентуално наличие на атмосфера ще трябва да се установи и дали тя съдържа кислород, вода или метан - ключови компоненти за живот.", "date": "2017.11.15", "title": "Астрономи са открили потенциално обитаема екзопланета в близост до Земята"}
{"url": "https://www.24chasa.bg/novini/article/6552412", "text": "\"Този доклад е много обективен и благодаря на Европейската комисия и експертите, които са работили за него. Няма нови препоръки, отчетен е голям напредък по голяма част от 17-те препоръки.\" Това коментира заместник министър-председателят по правосъдната реформа и министър на външните работи Екатерина Захариева пред български журналисти в Кувейт, където е на работно посещение, по повод поредния доклад за напредъка по Механизма за сътрудничество и оценка, разпространен днес от Европейската комисия, съобщиха от Дирекция \"Пресцентър\" на Министерството на външните работи. Министър Захариева добави, че българският план за действие по няколкото пътни карти продължава до края на 2018 година. \"Никога не сме очаквали механизмът да приключи тази година\", допълни тя. \"Има изразено виждане, че ако продължаваме със същия темп на реформи, е абсолютно възможно и реалистично механизмът да приключи до края на мандата на тази Комисия\", припомни министър Захариева. Тя отбеляза, че докладът приветства политическата воля на българското правителство за реформи, и се съгласи с направените в него констатации и препоръки. \"Нещата оттук-нататък са в наши ръце\", обобщи министър Захариева.", "date": "2017.11.15", "title": "Министър Захариева: Благодаря на ЕК за обективния доклад"}
{"url": "https://www.24chasa.bg/novini/article/6552416", "text": "к. ООН осъди Северна Корея за развиването на програма за ядрено оръжия и балистични ракети, докато хората в страната гладуват, предава AFP. Комитетът за човешки права към Генералната асамблея на организацията прие във вторник резолюция, формирана от Европейския Съюз и Япония, която осъжда Пхенян за „използването на ресурсите си за развиване на ядрено оръжия и балистични ракети вместо да се концентрира върху благосъстоянието на своя народ“, информира \"Фокус\". В документа също така са заклеймени „отвратителните нарушения на човешките права“ в страната, които са довели до системен глад и недохранване. Представителят на Северна Корея в организацията заяви, че държавата му „категорично отхвърля“ резолюцията. Документът ще бъде обсъден от Общото събрание през декември.", "date": "2017.11.15", "title": "ООН осъди Северна Корея за развиването на ядрена програма"}
{"url": "https://www.24chasa.bg/novini/article/6552417", "text": "Единайсет станаха жертвите на наводненията, предизвикани от проливни дъждове в района на Мандра и Неа Перамос край Атина, съобщи Асошиейтед прес. Проливни дъждове засегнаха тази нощ района на Неа Перамос и Мандра, на 50 километра западно от Атина, като тези селища бяха заляти от потоци кал. Премиерът Алексис Ципрас изрази в Туитър \"дълбоката си скръб\" за жертвите и обяви изпращането на \"правителствен екип за координиране на операциите\" срещу \"катастрофалните наводнения\", предаде АФП, цитирана от БТА. Огромни потоци от кал все още се стичат в Мандра, положението е изключително трудно, трябва първо да се спре водата, посочи за радио Скай Янис Василиу, помощник-префект на района. Кадри, излъчени по телевизиите, показват автомобили и всякакви отпадъци, плуващи по наводнените улици на Мандра и Неа Перамос, където е обявено \"извънредно положение\". Пожарната служба е получила над 300 телефонни повиквания за спасяване хора, блокирани от наводненията, и над 120 пажарникари са били изпратени на място. Щетите са огромни, особено в Неа Перамос, заяви за радио Скай Григорис Стамулис, кмет от района на Мегара.", "date": "2017.11.15", "title": "Нови четири жертви на наводненията край Атина"}
{"url": "https://www.24chasa.bg/novini/article/6552438", "text": "Във връзка с постъпили в Администрацията на Президента на Република България сигнали за предполагаема измамна схема използваща името на „Българската Коледа“, Прессекретариатът на държавния глава информира, че организаторите на благотворителната инициатива на държавния глава не са упълномощавали както физически, така и юридически лица да осъществяват дейност по набиране на нови лица на Кампанията. Това съобщиха от прессекретариата на държавния глава. Дейността на Рекламна филмова къща „Златен лъв“ ЕООД, която провежда кампания в социалните мрежи за набиране на нови лица за „Българската Коледа“ е опит за злоупотреба и измама с името на благотворителната инициатива. Администрацията на президента се е обърнала към компетентните органи за предприемане на необходимите действия по случая, с оглед предотвратяване и преустановяване както на злоупотреби, така и уронване доверието в инициативата. Молим гражданите да бъдат предпазливи и при получаване на подобно предложение да проявят съобразителност и своевременно да информират съответните компетентни органи, с оглед предотвратяване на измама.", "date": "2017.11.15", "title": "От президентството предупредиха за измамна схема, ползваща името на \"Българската коледа\""}
{"url": "https://www.24chasa.bg/novini/article/6552446", "text": "Земетресение с магнитуд 5,4 по скалата на Рихтер е регистрирано в Южна Корея в 7:29 часа българско време (16:29 часа местно време), показва справка на Европейския средиземноморски сеизмологичен център. Земетресението е регистрирано на 6 км. югозападно от град Хюн Хай, разположен на брега на Японско море и на 530 км. югоизточно от столицата Сеул на дълбочина от 10 км. Няма данни за жертви и разрушения, съобщи \"Фокус\".", "date": "2017.11.15", "title": "5,4 по Рихтер разтърси Южна Корея"}
{"url": "https://www.24chasa.bg/novini/article/6552470", "text": "52-годишният Георги Самарджийски от симитлийското с. Крупник бе осъден условно за побой над двама горски служители. Инцидентът стана на 17 ноември м.г. в м. Гроздовец край Симитли. Горските инспектори Милчо Г. и Стоян Г. спрели за проверка автомобил, за който имали съмнение, че транспортира крадени дърва. Самарджийски обаче се нахвърлил върху горските служители, осъществяващи контролна дейност, и започнал да ги удря с юмруци по главата и тялото, като им причинил лека телесна повреда. Районият съд в Благоевград го осъди на година и 9 месеца условно с 3-годишен изпитателен срок. Ще трябва да плати и около 500 лв. разноски по делото. Присъдата може да се обжалва и протестиране пред Благоевградския окръжен съд.", "date": "2017.11.15", "title": "Условна присъда за побой над двама горски служители"}
{"url": "https://www.24chasa.bg/novini/article/6552454", "text": "22,5 млн. лв. са вложили \"Идеал Стандарт - Видима\" в България за 2017 г. Инвестициите са първият етап от тригодишната инвестиционна програма на \"Идеал Стандарт - Видима\", която беше официално открита днес в Севлиево. Очаква се общият размер до края на 2019 г. на вложените средства да достигнат близо 70 млн. лв. Първата фаза от инвестиционния план съвпада с отбелязването на 25 години от създаването на първото в България смесено дружество между \"Видима\" АД и \"Американ Стандарт\". \"Последните 25 години компанията е вложила 260 млн. лв., а тази около 22 млн. лв. Искам да ви поздравя и да благодаря, че сте инвестирали в България и задържате младите хора.\" Това каза министърът на икономиката Емил Караниколов, който присъства на откриването. 22,5 млн. лв. са първата стъпка в инвестиционния план. Технологиите са един от основните елементи за развитие заедно с иновациите и обслужването на клиентите. Това каза изпълнителният директор на \"Идеал Стандарт Интернешъл\" Торстен Тюрлинг и добави, че тази година е първата в инвестиционната програма, с обхват 3 години и се очаква да се върви със сходен ритъм през следващите години. Компанията е инвестирала средствата в стратегически проекти за развитието на заводите - ново оборудване за повишаване на производствената ефективност, подобряване на условията на труд и конкурентноспособност на компанията. Всичко това ни прави горди, каза Ярослав Дончев, председател на Съвета на директорите и изпълнителен директор на \"Идеал Стандарт - Видима\". До момента в завода за арматура са внедрени 6 робота в производството. Целта е да достигнат 20 робота за автоматизация за шлайф-полирната работа. В завода за керамика инсталираните роботи са 4 за роботизиране на линиите за глазиране. Капацитета на завода ще се повиши с 250 000 изделия на година и ще достигне до 2 550 000. Компанията е повишила продажбите си с 3% спрямо 2016 г. Общият размер на инвестициите до 2016 г. е над 260 млн. лева. Заводите на \"Идеал Стандарт - Видима\" са произвели близо 7,5 млн. изделия за 2016 г., което е над 9 пъти повишаване на производството, сравнено с 1992 г. ", "date": "2017.11.15", "title": "22, 5 млн. лв. инвестира \"Идеал Стандарт -Видима\" в България"}
{"url": "https://www.24chasa.bg/novini/article/6552455", "text": "Държавният съвет на Холандия разреши днес на Амстердам да ограничи работното време на намиращите се близо до училища кафенета, в които се предлагат леки наркотици, съобщи Франс прес. \"Съдът на Амстердам постанови, че кметът има правото да ограничава работното време на кофишоповете\" - \"решение, което трябва да бъде потвърдено\", заяви Държавният съвет, информира БТА. Най-висшата инстанция за административно правораздаване в Холандия подкрепи по този начин желанието на кметството да направи така, че тези заведения да не са толкова видими за учениците. Кафенетата, които продават канабис и се намират в радиус от 250 метра от училища, вече нямат право да работят от 7,30 ч., както бе досега, а чак от 18 ч. Те ще могат да работят до 1 ч.а след полунощ. Собственици на такива кафенета, които са свръхпопулярни сред туристите, обжалваха тази разпоредба в съда. Потвърждавайки съдебното решение, постановено на първа инстанция, Държавният съвет даде на кметството на Амстердам свобода в кампанията срещу кофишоповете в близост до учебни заведения. В Холандия продажбата на малки количества канабис - под пет грама на човек - бе декриминализирана през 1976 г. и в момента този наркотик се продава легално в около 600 кафенета в страната.", "date": "2017.11.15", "title": "Амстердам ограничава продажбата на марихуана близо до училища"}
{"url": "https://www.24chasa.bg/novini/article/6551882", "text": "Лидерът на Лейбъристката партия в Шотландия се оттегли от поста, след като бивша негова партньорка отправи срещу него обвинения в сексуален тормоз, предаде Асошиейтед прес. Партията съобщи, че Алекс Роули е оставил съдбата си на вътрешните партийни процедури. Жената, която не беше идентифицирана, е казала пред медии, че отношенията й с Роули били за нея като \"емоционално изнудване и тормоз\". Той отрича тези твърдения. Роули е начело на шотландските лейбъристи, откакто през август лидерката им Кизая Дъгдейл подаде оставка. Партията ще избере нов председател в събота, предаде БТА.  Британската политическа сцена беше разтърсена напоследък от обвинения в сексуален тормоз и злоупотреби, довели до оставка на един министър в правителството и отстраняване на няколко депутати. ", "date": "2017.11.15", "title": "Лидерът на лейбъристите в Шотландия подаде оставка, обвинен в секс тормоз"}
{"url": "https://www.24chasa.bg/novini/article/6551914", "text": "Президентът на Зимбабве Робърт Мугабе е казал на южноафриканския си колега Джейкъб Зума, че е задържан от армията, която пое контрола на столицата Хараре, предаде Франс прес, цитирана от БТА.  \"Президентът Зума разговаря по-рано днес с президента Робърт Мугабе, който му казал, че е задържан под домашен арест, но е добавил, че е добре\", се казва в изявление на южноафриканското президентство. Президентството добави, че Зума, в качеството си на председател на Южноафриканската общност за развитие, изпраща двама специални пратеници в Зимбабве да се срещнат с Мугабе и въоръжените сили, които са взели властта в Хараре, отбелязва Ройтерс. Армията на Зимбабве е поела контрола на база на военизирано подразделение за подкрепа на полицията в Хараре и е обезоръжила намиращите се там полицаи, каза военен източник.", "date": "2017.11.15", "title": "Президентът на Зимбабве: Под домашен арест съм"}
{"url": "https://www.24chasa.bg/novini/article/6551934", "text": "Извиняваме се на българите за всичко, което се случи днес заради БСП. Това заяви в парламента пред журналисти шефът на депутатите от ГЕРБ Цветан Цветанов по повод излизането на депутатите от БСП от пленарна зала, след като председателят на парламента Димитър Главчев, изгони лидерът на червените Корнелия Нинова, защото с думите си оскърбила депутатите и министър-председателя Бойко Борисов.  \"Докладът е обективен. За първи път в доклада на ЕК няма нови препоръки. Във всички точки, по които имаше препоръки в миналия доклад има изпълнение. За първи път в доклада се говори, че 2018 г. той може да бъде преустановен и това смятам, че е много ясен знак за напредъка на страната ни по изпълването на този дефицит, който имаме от 2007 г, когато страната беше приета за членка на ЕС. За мен е много важно това, че предварително се заговори за организираната престъпност, защото тук изрично се споменава, че последните 10 години успехите, които имаме в чисто организационната работа в структурите за сигурност и всичко, което сме направили в неутрализирането на организирани престъпни групи - сме достигнали една по-голяма сигурност, която съответства и на очакванията на ЕС\", заяви Цветанов по повод докладът на Европейската комисия, който излезе по-рано днес. \"Тук също така се дава много ясен сигнал за това ,което направихме в предишния парламент с приеманато на конституционните реформи и изборът на нов ВСС. Което се отчита, че е заслуга на тези законодателни промени и това, което беше направено като избор от съдийската и прокурорската квота - зад всеки един съдия и прокурор седи един глас. И разбира се квотата, която беше избрана от парламента, за да може в действителност да започне от октомври месец. Отчита се като положително разделението на колегиите - съдебната и прокуратурата. Което означава, че ние сме доволни от доклада, който излезе за страната ни и дава обективната ситуация. Също така всеки един от нас като представители на всяка една политическа сила може да прочете внимателно това, което е отчетено в доклада за последните десет месеца - На база политическата нестабилност, която беше в началото на годината, с провеждането на изборите и служебното правителство не са били възможни да продължат реформите по всичко това, което е било начертано в стратегиите и приетите от парламента решения. Това, което изрично се отчита в доклада е, че от май месец вече имаме стабилност. Правителството е продължило съответните реформи\", каза още той. \"Точно затова призивът ми към всички политически опоненти, които днес за поред път демонстрираха опити за дискредитиране на българския парламент и да дискредитират местното управление, нека внимателно да прочетат доклада и всички ние като политици да носим отговорността за стабилността и изпълнението на тези препоръки. От политиците зависи дали в действителност 2018 г. ще бъде прекратена тази процедура за доклади. Искам да призова всички да работим в интерес на държавата и да се съобразяваме с тези изводи направени в доклада\", допълни Цветанов. \"От нас самите зависи дали 2018 година ще бъде прекратена тази процедура за доклади. Искам да призова всички да работим в интерес на държавата\", каза той. \"Няма да допуснем да се обиждаме, затова се извиняваме на българските граждани за   Молбата ми е нека да спорим по същество по политики, а не да боравим с лични нападки\", продължи Цветанов. \"Правителството е стабилно, чакаме с нетърпение да чуем мотивите за вота на недоверие. Няма да се поддаваме на провокациите от страна на БСП. Няма да допуснем да се обижда лидера, на която и да е политическа сила, в случая дори премиера на България. Докладът на ЕК ни задължава да работим за това, което те отчитат като положително. Когато нямаш политически аргументи, за някои народни представителни е напълно нормално да преминават към лични нападки\", заключи той.", "date": "2017.11.15", "title": "Цветанов: Извиняваме се на българите за всичко, което се случи днес заради БСП (Видео)"}
{"url": "https://www.24chasa.bg/novini/article/6551912", "text": "Автомобил \"Мерцедес С320\" е бил запален в Монтана през нощта и е изгорял напълно, съобщиха от Областната дирекция на МВР в Монтана. Колата е собственост на фирма за производство на телени оградни мрежи. Според стопаните й никой не ги е заплашвал през последните дни. Инцидентът е четвърти подобен в града от началото на месеца. Преди това бяха запалени две други луксозни коли - \"Мерцедес\" и \"Ауди\", а под \"Мерцедес\" на известен в Монтана бизнесмен избухна взривно устройство. По всеки от случаите е заведено досъдебно производство, до момента няма задържани, уточниха от полицейската дирекция в Монтана.", "date": "2017.11.15", "title": "Отново изгоря кола в Монтана, четвърта за този месец"}
{"url": "https://www.24chasa.bg/novini/article/6551948", "text": "Министърът на външните работи на Франция Жан Ив Ле Дриан пристигна в Саудитска Арабия в сряда, където по-късно днес ще проведе среща с подалия оставка премиер на Ливан Саад Харири, предава Франс прес, цитирана от Фокус. Съотвената информация бе потвърдена от съветник на първия дипломат на Париж. По-рано днес ливанският президент Мишел Аун заяви, че министър-председателят на страната Саад Харири е бил „задържан\" в Саудитска Арабия, където той обяви оставката си по-рано този месец. „Нищо не оправдава неуспеха на министър-председателя Саад Харири да се върне в продължение на 12 дни, затова смятаме, че той е задържан в нарушение на Виенската конвенция\", се казва е съобщение от държавния глава, публикувано на официалната страница на ливанското президентство.", "date": "2017.11.15", "title": "Френският външен министър ще се срещне със Саад Харири в Саудитска Арабия"}
{"url": "https://www.24chasa.bg/novini/article/6551964", "text": "Движението по главния път София - Варна край Търговище се осъществява в едната лента. Причината е катастрофа между три автомобила на околовръстния път на града, потвърдиха за БТА от Областната дирекция /ОД/ на МВР. Жертви няма, пострадала е една жена. Сигналът на пътния инцидент е подаден малко преди 12 часа. По предварителна информация катастрофата е между два леки и един товарен автомобил. Пострадала е жена на 58 години от Варна. Тя е прегледана в Областната болница в Търговище, няма опасност за живота й. Установени са фрактури на ребра. В момента се извършва оглед на местопроизшествието. Изявсняват се и причините за настъпването на катастрофата. Трафикът се регулира от екипи на \"Пътна полиция\".", "date": "2017.11.15", "title": "Катастрофа затруднява движението на пътя София - Варна край Търговище"}
{"url": "https://www.24chasa.bg/novini/article/6551966", "text": "През октомври равнището на регистрираната безработица е 6.7 процента, като нараства с 0.2 процентни пункта спрямо септември. Това съобщиха от пресцентъра на Агенцията по заетостта. За ползване на посредническите услуги в бюрата по труда вече интензивно се регистрират приключилите работа в летните сезонни дейности, предимно в областите Бургас и Варна. В сравнение с октомври 2016 г. равнището на безработица е значително по-ниско - с 1.2 процентни пункта. Регистрираните безработни в края на месеца са 220 172. Броят им се увеличава спрямо предходния месец с 3.2 на сто, а спрямо година по-рано се отчита значително намаление - от 14.7 процента. От новорегистрираните безработни през октомври 1 054 са били неактивни, т.е. не са били нито заети, нито учащи и не са търсили работа. Броят на активираните от медиаторите и посредниците в бюрата по труда и техните партньори от началото на годината достига 10 389 лица. Предоставяните в бюрата по труда услуги са насочени освен към безработни и към заети, учащи и пенсионери. През месеца като търсещи работа са регистрирани общо 1 205 заети, учащи и пенсионери, с което броят им от началото на годината вече е 4 379. 20 456 лица през октомври са постъпили на работа по данни на Агенцията по заетостта, с което общият брой на устроените през десетте месеца на 2017 достига 208 260. Значителен е делът на започналите работа в реалната икономика - 81.8 процента от общо постъпилите. В резултат на активните мерки за насърчаване на заетостта през месеца в субсидирана заетост са включени общо 3 727 безработни , в т.ч. 1 483 по проекти, финансирани по Оперативната програма за развитие на човешките ресурси. За периода януари - октомври общо 26 782 безработни са устроени на работни места, субсидирани от държавния бюджет и Европейския социален фонд. В съответствие с увеличеното търсене на квалифицирана работна сила Агенцията по заетостта продължава обученията за придобиване на професионална квалификация и ключови компетентности. Включените безработни в обучение през месеца са 143 , а от началото на годината броят им е 17 563. Провеждат се и групови срещи за професионално ориентиране и активно поведение на пазара на труда. В мероприятията за професионално ориентиране и активиране са участвали 13 321 безработни лица. Работодателите са заявили 14 168 свободни работни места на първичния пазар, като над половината от тях са от частния сектор - 75.3 на сто. Бизнесът търси работна сила в следните икономически дейности: преработваща промишленост (4 435); търговия (2 445); хотелиерство и ресторантьорство (1 017); административни и спомагателни дейности (1 002); строителство (859); образование (656); държавно управление (651); транспорт, складиране и пощи (627); операции с недвижими имоти (370) и др. Най-търсените професии по заявени работни места в бюрата по труда са работници в добивната и преработваща промишленост; оператори на стационарни машини и съоръжения; продавачи; персонал, зает в сферата на персоналните услуги (бармани, сервитьори, камериери и т.н.); квалифицирани работници в производството на храни, облекло, дървени изделия и сродни; работници по събиране на отпадъци и сродни на тях; металурзи, машиностроители и сродни на тях; водачи на МПС и подвижни съоръжения; преподаватели; монтажници и др.", "date": "2017.11.15", "title": "И през октомври безработицата е под 7 процента"}
{"url": "https://www.24chasa.bg/novini/article/6552038", "text": "Верижна катастрофа с повече от 30 автомобила стана на магистрала в провинция Анхуей, източната част на Китай. Най-малко 18 души са загинали, а поне 20 са ранени, предаде Нова тв. На място е изпратен хеликоптер на спешна помощ. Екипи на пожарната пък са извадили 17 души от смазаните коли. Четири от превозни средства са избухнали в пламъци. Причината за инцидента най-вероятно е внезапно падналата мъгла, която е намалила много видимостта по магистралата в този участък.", "date": "2017.11.15", "title": "18 загинаха при верижна катастрофа с повече от 30 коли на магистрала в Китай (Видео)"}
{"url": "https://www.24chasa.bg/novini/article/6552042", "text": "По последни данни на властите най-малко седем души са станали жертви на наводненията в западните покрайнини на гръцката столица, предава Ройтерс, цитирана от Фокус. По-рано се съобщаваше за трима загинали. Петима души – две жени и трима мъже, са открити мъртви в наводнените им домове в Мандра. Телата на другите двама загинали са открити в морето. Освен Мандра, сериозно засегнато е населеното място Неа Перанос. И двете са разположени на около 27 километра западно от Атина.             ", "date": "2017.11.15", "title": "7 станаха жертвите на наводненията в Гърция (Видео, снимки)"}
{"url": "https://www.24chasa.bg/novini/article/6552077", "text": "Промените в закона за МВР, които предвиждат в населени места с население до 5000 души да се гасят пожари в екипи и по двама души, заплашват живота и здравето както на огнеборците, така и на гражданите. Това се посочва в отворено писмо на синдикат \"Огнеборец\" към КНСБ до медиите, държавните институции и парламента, съобщиха от пресцентъра на КНСБ. Досегашната норма предвиждаше това да става с трима души в екип, независимо от броя на населението и типа населено място. Пожарникарите заявяват, че екипът не може да зависи от броя на населението, защото къщите горят по един и същи начин в малките и в големите населени места. В писмото се отбелязва, че действията са по-ефективни, когато служителите са трима, защото единият - водачът на пожарната, не влиза в горящата сграда, тъй като има задължения да обслужва специален автомобил - подаване на вода, водоснабдяване и т.н. Ако са двама, единият от които шофьор, остава само един, който трябва да спасява хората и имуществото им, отбелязват огнеборците. Според тях сам пожарникар трудно би могъл да изнесе от горящата сграда пострадал, което е най-важното в първия момент на пристигането на мястото на произшествието. За да работи един спасител с въздушно дихателен апарат са необходими минимум двама, съгласно утвърден норматив, допълват от \"Огнеборец\". В писмото се посочва още, че влизането в горяща сграда е недопустимо да се прави от един пожарникар. Ако самият той пострада, трябва някой да го спаси, допълват от синдикат \"Огнеборец\". Националният синдикат на пожарникарите и спасителите \"Огнеборец\" категорично се противопоставя на това предложение за изключение от общото правило, и настоява всички екипи, извършващи пожарогасителна и спасителна дейност, независимо от броя на жителите в населените места, които обслужват, да се състоят от минимум трима служители. Пожарникарите не приемат за аргумент мотив \"предприемане на първоначални действия, незастрашаващи безопасността на екипите до пристигането на помощ\", което според тях означава, че пожарникарите или спасителите пристигнали на място на пожара, не трябва да извършват евакуация, гасителни и спасителни действия до пристигането на друг екип, от друга служба на разстояние от десетки километри. Това ще коства големи материални загуби, а понякога дори и човешки живот, предупреждават от синдиката.", "date": "2017.11.15", "title": "Пожарникари: Промените в Закона за МВР застрашават живота ни"}
{"url": "https://www.24chasa.bg/novini/article/6551939", "text": "Окръжната прокуратура във Велико Търново предаде на съд мъж за опит за убийство, извършено при превишаване пределите на неизбежна отбрана, съобщиха от Апелативната прокуратура. Случаят със среднощната  стрелба на ул.\"Охрид\" се превърна в медицинското чудо, а простреляния Тихомир Иванов и до днес живее с куршум в главата. Обвинението срещу Александър Кънев. е за това, че в нощта на 14 декември 2013 г.  на улица „Охрид” направил опит умишлено да умъртви Тихомир, като го прострелял с пистолет „Макаров” от непосредствена близост в областта на лявото слепоочие и му причинил огнестрелно нараняване в лява челна област на главата, представляващо общо разстройство на здравето, опасно за живота, и засядане на проектила в тъканта на главния мозък.  Във фаталната вечер пострадалият бил с приятели в бистро на ул.“Ниш“ и към 01:30 ч. си тръгнали. По същото време, обвиняемият, който е вооеннослужещ, и приятелката му се прибирали към дома си. Последвала размяна на реплики с шумната подпийнала компания и пострадалият се нахвърлил към обвиняемия. Двамата се сбили. Александър бил съборен на земята, блъскан и ритан от тримата мъже от групата. Хора от бистрото излезли и разделили биещите си. Докато приятелката помагала на обвиняемия да се изправи, Тихомир тръгнал да го напада отново. Александър се опитал да избяга, но другият  го последвал. Бягайки Александър викал: „Махай се, остави ме“, „Полицай съм имам пистолет, махни се“, извадил от чантичката пистолета си, заредил патрон и вървейки назад произвел два –три изстрела, насочени към уличното платно, като продължавал да вика „Махай се“, пише в обвинителния акт. Предупредителните изстрели не спрели нападателя. С викове: „Ти на полицай ли ми се правиш“, той се нахвърлил върху въоръжения мъж. Тогава обвиняемият произвел изстрел в лявото слепоочие на Тихомир И. и той паднал на земята. Веднага след това Александър насочил пистолета към главата си и се прострелял в дясното слепоочие. Уплашени, приятелите на Тихомир бързо напуснали мястото, без да видят какво е състоянието му. Останала приятелката на обвиняемия, която се обадила на тел.112, да извика линейка. Двамата простреляни мъже били приети по спешност в ОАРИЛ с опасност за живота, в състояние на медикаментозна кома, на командно дишане и с тежки черепно-мозъчни травми. Неврохирурзите от търновската болница обаче успяха да спасят и двамата простреляни, но куршумът остана в главата на Тихомир, без да му приничи сериозни увреждания. Предстои насрочване на делото за разглеждане от съда .", "date": "2017.11.15", "title": "4 години след екшън в Търново и мъж, оцелял с куршум в главата, дават на съд стрелеца"}
{"url": "https://www.24chasa.bg/novini/article/6552078", "text": "Двойка наркозависими дилъри е задържана за 72 с постановление на Варненската окръжна прокуратура. Държавното обвинение внесе искане мъжът и жената да бъдат задържани под стража до началото на процеса срещу тях. По данни на разследващите и двамата вече са били осъждани и имат богати криминални досиета. Двойката е задържана, след като била следена известно време от органите на реда, след като била получена информация, че не само употребява, но и продава наркотици. Операцията по задържането им е ръководена от Варненската окръжна прокуратура. При личен обиск и при претърсване на автомобилите и жилищата на двамата и трети техен съучастник, разкрит впоследствие, са намерени и иззети различни видове забранени за притежаване наркотични вещества. Назначени са експертизи. Продължават процесуално-следствените действия, казаха от прокуратурата.", "date": "2017.11.15", "title": "Искат постоянен арест за наркозависими дилъри"}
{"url": "https://www.24chasa.bg/novini/article/6552112", "text": "Куче показа, че е най-добър приятел не само на човека, но и на уж заклeтия си враг - котката, като помогна на изпаднала в беда писана, която заклещи главата си в хартиена чаша, съобщи в. \"Дейли мейл\", цитиран от БТА.  Свидетел на сцената в Ренфрю, Канада, е заснел какво се случва. Нещастната котка се върти отчаяно, без да вижда нищо, защото е заклещила главата си в червена чаша. Тя се опитва да се освободи, пристъпвайки назад, но неуспешно. Тогава се появява кучето. То гледа известно време напразните усилия на котката, след това се приближава към нея, захапва чашата и я маха от главата й. Котката, видимо облекчена, си тръгва заедно с кучето.", "date": "2017.11.15", "title": "Куче помогна на котка, заклещила главата си в хартиена чаша (Видео)"}
{"url": "https://www.24chasa.bg/novini/article/6552119", "text": "Липсата на нови препоръки в доклада на Еврокомисията е показателна, а положителната оценка за дейността на прокуратурата е удовлетворяваща, съобщиха от държавното обвинение.  Европейската комисия обосновано и обективно отчита постигнатия „значителен напредък по препоръките в доклада от януари 2017 г.“, настъпилите „допълнителни положителни промени“, „решимостта за напредък в реформата“ и ускорения темп на предприетите действия. Показателна за признатия напредък е липсата на нови препоръки и увереността, че изпълнението на вече дадените е възможно „в близко бъдеще“ при „добро сътрудничество между институциите“. Удовлетворяваща е положителната оценка за дейността на прокуратурата и позитивно отчетените усилия за: - „специалното внимание“, което се обръща на делата за корупция по високите етажи на властта, включително извършеният анализ и набелязаните мерки, адресирани към всички отговорни институции, за повишаване ефективността на разследванията - постигане на „трайни резултати в работата на специализирания съд и специализираната прокуратура по дела за организирана престъпност и отнемането на незаконно придобито имущество“ - настъпилата „мащабна промяна в престъпната среда“ - „спад на нивото на видимо насилие“ в резултат на „по – малката заплаха за стабилността на обществото“, която в миналото е генерирала организираната престъпност и това, че „като цяло положението в България се приближава до това в някои други държави – членки“ - анализиране на решенията на ЕСПЧ относно неефективните наказателни производства и „напредъка в последващите действия“ по изпълнение на предвидените мерки в пътната карта - реформиране на съдебната карта в частта за прокуратурите и представеният от главния прокурор „конкретен модел за окрупняване на районните прокуратури“ - предоставяне на информация по институционален път и чрез редовни пресбрифинги за дела с висок обществен интерес. Прокуратурата ще продължи действията си за цялостно изпълнение на препоръките, като за пореден път отбелязва, че то е постижимо само при конструктивно взаимодействие между институциите, ангажирани със съдебната реформа и борбата срещу престъпността.", "date": "2017.11.15", "title": "Прокуратурата: В доклада си Еврокомисията отчита значителния напредък, липсата на нови препоръки е показателна"}
{"url": "https://www.24chasa.bg/novini/article/6552114", "text": "Предложенията в Закона за устройство на Черноморското крайбрежие, свързани с цялостното премахване на преместваемите обекти по плажовете изисква голям дебат. Това каза министърът на туризма Николина Ангелкова по време на обществената дискусия по промените в Закона за устройство на Черноморското крайбрежие, предава  „Фокус“. Ангелкова поясни, че общественото обсъждане на законпроекта е изтекло преди месец. Ангелкова отчете, че за периода на обсъждане са се появили противоположни становища и предложения. Според нея поради това е необходимо те да бъдат дискутирани и обсъдени преди представяне на законопроекта на вниманието на Министерски съвет. „Иска ми се да поставим за дебат основни групи предложения, които са извън тези, които ние като водещо министерство, сме направили с настоящия законопроект за изменение допълнение на Закона за устройство на Черноморското крайбрежие“, коментира Ангелкова. По думите й промените, които са в две противоположни позиции, са свързани с предложението за цялостно премахване на преместваемите обекти на територията на морските плажове. Ангелкова заяви, че предложението е постъпило от вицепремиера Валери Симеонов и от две организации. Тя поясни, че е дошло и противоположно мнение да няма премахване на преместваемите обекти от територията на морските плажове и от територията на националните курорти и общини. Ангелкова уточни, че становището е постъпило от работодателските организации, Асоциацията на концесионерите и редица хотелиери. Тя поясни, че друга група промени е свързана с разширяване на обхвата и по-скоро разширяване на плажовете, които попадат в групата за природосъобразен туризъм. „Другата голяма част от предложенията са технически. Една група от тези, които предлагат основните промени в ЗИД-а искат съответно да се обособят устройствени териториални планове специално за плажовете“, каза министърът на туризма. Ангелкова припомни, че основната цел на подготвените от Министерство на туризма промени в Закона за устройство на Черноморското крайбрежие е свързана с групирането на морските плажове, съобразно с тяхната индивидуална характеристика. Тя допълни, че в представения законопроект се формират четири групи морски плажове: в близост до урбанизирани територии, отдалечени от урбанизирани територии, на територията на национални курорти и плажове с особен вид туризъм. Министър Ангелкова посочи, че друга основна група предложения по законопроекта е свързана с административно-наказателните разпоредби и прецизирането на органите, които следва да налагат санкции, определянето на размера на санкциите конкретно свързани с достъпа до плажа, дюните, поставянето на преместваеми обекти.", "date": "2017.11.15", "title": "Ангелкова: Предложенията за махането на преместваемите обекти по плажовете изискват голям дебат"}
{"url": "https://www.24chasa.bg/novini/article/6552149", "text": "Този доклад е провал за управляващите, в него няма нито една изпълнена препоръка от януари насам. За 17 път Еврокомисията ни казва: опитайте догодина. Това заяви членът на ИБ на БСП и зам.-шеф на червената група Крум Зарков в кулоарите на парламента по повод поредния доклад на ЕК. За пореден път в доклада се констатира, че няма ефективна борба с корупцията по високите етажи на властта, каза Зарков. ЕК се съмнява доколко е удачно комисията за конфискация да бъде в основата на новия орган. Поставен е акцент върху ефективното разследване, обясни той. Съдебната реформа не е завършена и това се констатира ясно от доклада, каза още соцдепутатът. Според него от документа ставало ясно, че законодателните процеси в областта на правосъдието са хаотични и недобре подготвени.", "date": "2017.11.15", "title": "БСП: Докладът на ЕК е провал за властта"}
{"url": "https://www.24chasa.bg/novini/article/6551653", "text": "Делото за атентата в Сарафово тръгва най-рано догодина. И днес процесът не можа да започне. Пречката е в новия НПК, който \"минира\" възможността роднините на загиналия при взрива на бургаското летище шофьор да изберат нов адвокат. Досегашният им защитник продължава да е в болничен, предаде БТА.  Дни преди Коледа спецсъдът ще се опита да събере страните по процеса, за да може (отново по реда на новия закон) да изчисти всички пречки, които биха могли да спънат делото. Бави се и процедурата с адвокатите на израелските семейства. Защитникът им все още няма права да ги представлява в България. Процедурата зависи не само от българската държава, а и от Висшия адвокатски съвет. Повече от година обвинителният акт е в съда, но делото не може да започне.", "date": "2017.11.15", "title": "Делото за атентата в Сарафово тръгва най-рано догодина"}
{"url": "https://www.24chasa.bg/novini/article/6551666", "text": "От утре движението по бул.\"Тодор Каблешков\" в участъка от бул.\"Бъкстон\" до Кауфланд ще бъде възстановено, а в събота ще бъде отворен и участъкът от бул.\"Дондуков\" между ул.\"Г.С.Раковски\" и бул.\"Васил Левски\". Това съобщи кметът на София Йорданка Фандъкова при проверката на разширението на бул.\"Тодор Каблешков\". Тя подчерта, че и по двата булеварда - \"Каблешков\" и \"Дондуков\" довършителните работи по тротоарите и други дейности ще продължат до края на месеца.  \"Най-важното е да пуснем движението. След това приемателните комисии ще проверят обектите, когато приключат всички дейности\", уточни Фандъкова. Следващото лято ще бъде разширен и участъкът на бул.\"Каблешков\" от Кауфланд до бул.\"Цар Борис III\". До края на седмицата ще бъде пуснато и движението в участъка от бул.\"Монтевидео\" между улиците \"Академик К. Пашев\" и \"Народно хоро\". А до средата на декември и отсечката до ул.\"Боряна\". До края на месеца ще приключи и ремонтът на площад \"България\" пред НДК. Там общината е възложила допълнителни дейности.", "date": "2017.11.15", "title": "Утре пускат движението по бул.\"Тодор Каблешков\", събота - по \"Дондуков\""}
{"url": "https://www.24chasa.bg/novini/article/6551687", "text": "Измамилият хиляди в цяла България Плaмeн Жeлeв от Сливен ce пoяви и във Враца, като вече успя да вземе пари от състрадателни хора. 31-гoдишният мъж oбикaля офисите и жилищaтa в цeнтъpa нa гpaдa и c измъчeн вид oбяcнявa, чe e бoлeн oт тeжкa фopмa нa диaбeт и ca мy нyжни пapи за лечението. Из целият град е пръснал печатани преди пет години свои листовки, в които обяснява, че е напълно зависим от инсулина, за който са му нужни около 1500 лв. на месец, а цената на помпата била 10 000 лв. Пpeд гpaждaнитe тoй твъpди, чe бoлeдyвa oт 14-гoдишeн, a кoвapнoтo зaбoлявaнe вoдело дo вce пo-пpoгpecивни ycлoжнeния. Според журналистически разследвания въпросният измамник от години обикаля по домовете в различни градове и успява да се прехранва от състраданието на хората. Лекари-специалисти обаче разкриха, че здравната каса от 2016 г. заплаща инсулиновите помпи и консумативите за тях. Преди година асоциацията „Докосни дъгата” успя да се пребори НЗОК да поеме 259 лева от стойността на консумативите на инсулиновите помпи. Самите устройства пък , изпълняващи ролята на изкуствен панкреас, се предоставят безплатно на страдащите от диабет, обясни местен доктор-ендокринолог. От асоциацията на диабетиците неведнъж са призовавали органите на реда да реагират на измамите на Пламен Желев, който вреди дейността им за спасяването на действително болни хора. Досега обаче резултат няма, а според участници в социалните форуми измамникът сега живее в Благоевград, кара скъпо „Ауди” и води охолен живот с парите, събрани от наивни и състрадателни хора.", "date": "2017.11.15", "title": "Представящ се за диабетик измамник вършее из Враца"}
{"url": "https://www.24chasa.bg/novini/article/6551678", "text": "Възрастни мъж и жена от София дадоха близо 70 хиляди лева снощи на телефонни измамници, а днес не повярваха на истинската полиция. Двамата получили обаждане преди дни да \"съдействат на полицията\". Бандитите поискали от тях да предадат всичките налични пари, които имат в къщата. Възрастните хора са дали над 20 хиляди лева, 19 хиляди евро, 2 хиляди долара, голямо количество злато, а след това са дали и още 6 хиляди лева в брой. Измаменото семейство живее в столичния квартал \"Гоце Делчев\". Когато истинската полиция дошла, хората решили, че това пак са измамниците. СДВР разследва случая.", "date": "2017.11.15", "title": "Дали близо 70 хил. лв. на телефонни измамници не повярвали на истинската полиция"}
{"url": "https://www.24chasa.bg/novini/article/6551659", "text": "Бейби бумът в Германия продължава - от 2011 г. насам всяка година раждаемостта се увеличава. През 2016 г. във Федерална република Германия на бял свят са се появили 792 хил. новородени, което с 55 хил. повече (7,4%) от предходната година. Това показват данните на Федералната статистическа служба във Висбаден, цитирани от националният ежедневник Die Frankfurter Allgemeine Zeitung, цитиран от Фокус. Бракът изглежда също е на мода: броят им се увеличава от 2013 г. насам. През 2016 г. около 410 хил. двойки са си казали „да\", или с 2,6% повече от 2015 г. Същевременно броят на смъртните случаи намалява от година на година. Около 911 хил. души са починали през 2016 г., което е с около 14 хил. ( 1,5%) по-малко, отколкото през 2015 г. Въпреки това, прирастът на населението остава отрицателен, показват статистическите данни.", "date": "2017.11.15", "title": "7% повече бебета в Германия, браковете също се увеличават"}
{"url": "https://www.24chasa.bg/novini/article/6551681", "text": "Осигуряването на равен достъп до лекарства на всички граждани на Европейския съюз е приоритетен въпрос и за България, и за Холандия, посочиха министър-председателите Бойко Борисов и Марк Рюте. В телефонен разговор двамата обсъдиха следващи съвместни стъпки на националните агенции по лекарствата на двете държави в тази посока. Това съобщиха от пресслужбата на Министерски съвет. „Навременното осигуряване на лекарства е животоспасяващо и ние като премиери искаме да сме сигурни, че към тази тема се подхожда отговорно, на най-високо равнище и че се полагат максимални усилия“, бяха единодушни двамата министър-председатели. Бойко Борисов и Марк Рюте ще продължат разговорите в тази област в рамките на Срещата на върха по социални въпроси, която ще се проведе в Гьотеборг.", "date": "2017.11.15", "title": "Борисов се чу по телефона с Марк Рюте, обсъдиха равния достъп до лекарства в ЕС"}
{"url": "https://www.24chasa.bg/novini/article/6551674", "text": "\"Това е най-позитивният доклад, който сме имали по механизма за сътрудничество и проверка. Удовлетворена съм от оценката, която е дадена в доклада\". Това каза правосъдният министър Цецка Цачева във връзка с публикувания днес доклад по механизма за сътрудничество и вътрешен ред от ЕК. По думите й докладът дава множество положителни оценки както за работата на настоящето правителство, така и за борбата на институциите с корупцията и организираната престъпност. В него е отбелязан напредък по всички 17 препоръки, като за първи път нямало нови забележки към страната ни. \"Ще продължим да работим за развитието и окончателно да изпълним тези препоръки\", каза още правосъдният министър. Тя очаква през следващата година да сме изпълнили препоръките и през 2019г. мониторингът над България да падне. \"Отчита се позитивно новият ред, по който са избрани членовете на Висшия съдебен съвет. Ясно се заявява, че процедурите са били публични и открити\", добави Цецка Цачева. Тя съобщи, че България е получила положителна оценка и за Антикорупционен закон. От ЕК обаче очакват той да започне да се прилага по най-бързия начин. Цачева пък увери, че той ще бъде окончателно гласуван до края на календарната година. Комисията отчита, че по част от препоръките все още се работи поради краткия период от януари тази година. \"В заключение се заявява, че ще продължи сътрудничеството между ЕК и българските власти с хоризонт в края на 2018 да отпадне мониторингът\", съобщи Цачева.", "date": "2017.11.15", "title": "Цачева: Това е най-позитивният доклад на ЕК, но трябва още работа през следващата година (Обновена)"}
{"url": "https://www.24chasa.bg/novini/article/6551609", "text": "Жена падна в асансьорна шахта на блок в \"Студентски град\", съобщиха за   от СДВР. Пострадалата е чистила входа. Асансьорен техник е ремонтирал съоръжението, когато жената отваря вратата и пропада в шахтата.  Тя е паднала от първия етаж. Асансьорът е бил на по-горен етаж, но по някакъв начин жената е отворила вратата му и е паднала в шахтата. Жената е пострадала, но все още не се знае какво е състоянието й.                                                                                                                                                                                                                                                                                                                       ", "date": "2017.11.15", "title": "Жена падна в асансьорна шахта на блок в Студентски град (Обновена)"}
{"url": "https://www.24chasa.bg/novini/article/6551698", "text": "Администрацията на президента на Руската федерация Владимир Путин не счита за голям проблем грешката с публикацията на кадрите от военна операция, която във вторник допуснаха от Министерството на отбраната в Москва. Това заяви пред журналисти говорителят на Кремъл Дмитрий Песков, предава TACC. „Грешките се случват и няма нищо страшно, ако бъдат поправени своевременно. Няма да преувеличавам значението“ на тази, подчерта Песков, като същевременно допълни, че Министерството на отбраната вече е наказало виновния, предаде \"Фокус\".  Кадрите бяха публикувани в официалните профили в социалните мрежи на руското ведомство във вторник, като според министерството, САЩ са осигурили въздушна защита за конвой на терористичната организация. В съобщението, прикрепено към снимките, се казва, че по време на двустранна операция между руски военновъздушни сили и сирийски военни, са излезели наяве „факти, доказващи директно сътрудничество и подкрепа указана от коалицията водена от САЩ за терористите от „Ислямска държава“. Малко по-късно стана ясно, че една от петте снимки е от видеоигра за мобилен телефон, а останалите четири са заснети през 2016 г. и показват операция на иракската армия срещу позиции на терористичната организация.", "date": "2017.11.15", "title": "Кремъл не видя „нищо страшно“ в публикуваните от МО снимки от видеоигра"}
{"url": "https://www.24chasa.bg/novini/article/6551718", "text": "Руският външен министър Сергей Лавров определи като истерия твърденията, че Москва е разпалила сепаратистките настроения в испанската област Каталуня, съобщи Интерфакс, цитирана от Ройтерс и БТА.  В понеделник испански министри изразиха убеждението си, че разположени в Русия групи са използвали социалните медии за интензивно рекламиране на референдума за независимост на Каталуния миналия месец в опит да дестабилизират Испания.", "date": "2017.11.15", "title": "Лавров: Твърденията за намеса на Русия в Каталуня са истерия"}
{"url": "https://www.24chasa.bg/novini/article/6551759", "text": ", е била приета в столичната болница \"Св. Анна\". Това съобщиха от лечебното заведение. Има опасност за живота й. Пациентката е приета в реанимация. Стабилизирана е и е контактна.                                                                                                                                                                                                                                                                                                                       ", "date": "2017.11.15", "title": "Жената, която падна в асансьорна шахта в София, е в реанимация с опасност за живота"}
{"url": "https://www.24chasa.bg/novini/article/6551720", "text": "Парламентът прие промени в Закона за приватизация и следприватизационен контрол на първо четене, предложени от БСП. В гласуването участваха 120 народни представители, от които 119 бяха \"за\", а един се въздържа. Депутатите от БСП не бяха в пленарната зала, тъй като по-рано групата обяви, че няма да участва в заседанието в знак на протест срещу отстраняването на Корнелия Нинова от пленарната зала. В мотивите на вносителите на законопроекта е записано, че още с приемането Законът за приватизация и следприватизационен контрол въвежда ограничения за приватизация на някои структуроопределящи за икономиката на страната дружества, като е създаден специален ред на публичност и допълнителен обществен контрол. Практиката по прилагане на закона обаче не била нормална, тъй като макар дадено предприятие (с всички свои активи и пасиви) да присъства в забранителния списък, най-апетитните части от него (под формата на \"обособени части\") се продават без знанието и санкцията на Народното събрание. По този начин оставало съмнение в обществото за наличие на корупционни практики, тъй като реално няма контрол от страна на парламента върху разпоредителните сделки.", "date": "2017.11.15", "title": "Приеха на първо четене промени в Закона за приватизация и следприватизационен контрол"}
{"url": "https://www.24chasa.bg/novini/article/6551763", "text": "Мониторинговият механизъм е лош и трябва да отпадне. Това каза депутатът от \"Обединени патриоти\" Искрен Веселинов пред журналисти в кулоарите на парламента по повод мониторинговия доклад на Европейската комисия. \"Въпреки позитивния доклад, ние имаме позиция, че тази дискриминационна спрямо България и Румъния мярка трябва да отпадне. В тази посока трябва да бъдат насочени усилията на нашата дипломация. Десетилетия след влизането си в ЕС продължаваме да бъдем наблюдавана страна, при условие, че множество други страни демонстрираха много по-тежки нарушения в тази сфера. Трябва да бъде изготвена или система и механизъм обхващащ всички, или това унизително за България и Румъния положение трябва да бъде прекратено\", категоричен бе Веселинов. Той обясни, че препоръките от януари не са изпълнени, но се работи за това. \"За нас този мониторингов механизъм е лош и трябва да отпадне. България е суверенна държава, пълноправно членка на ЕС и просто не трябва да се занимаваме с тези неща\", допълни той. Според него достатъчно публично се дискутират всички проблеми, а фокусът на работата на парламента е съдебната реформа и борбата с корупцията. \"В това отношение мисля, че парламента извършва нужното, за да се покажем като отговорна институция\", заключи Веселинов.", "date": "2017.11.15", "title": "Веселинов: Мониторинговият механизъм е лош и трябва да отпадне"}
{"url": "https://www.24chasa.bg/novini/article/6551743", "text": "Социалният министър Бисер Петков каза пред журналисти в МС, че се надява проверката на Главната инспекция по труда /ГИГ/ за причините за трудовата злополука вчера в мина \"Ораново\", при която загина един човек, да приключи по-рано от предвидения едномесечен срок. Министърът поднесе съболезнования към близките на починалия миньор и определи инцидента като тежък. Снощи инспектори от поделението на ГИТ в Кюстендил са проверявали на място обстоятелствата около злополуката.", "date": "2017.11.15", "title": "Социалният министър се надява проверката в \"Ораново\" да приключи по-рано"}
{"url": "https://www.24chasa.bg/novini/article/6551768", "text": "Задължително ползване на частна фирма, която да превозва първокласниците до училище, независимо дали живеят близо или не. Такъв сигнал за столично школо е постъпил до Върховната административна прокуратура във връзка с обявената информация, че в цялата страна има приети допълнителни критерии за прием на първокласници, които са дискриминационни, каза пред журналисти прокурор Михаил Кожарев. Днес Комисията за защита от дискриминация проведе открито заседание по казуса има ли дискриминация при приема на ученици в първи клас. На него присъстваха прокурор Кожарев и представители на Столична община, МОН, Столичен общински съвет и Регионално управление на образованието за София-град като ответни страни. Причина за присъствието само на софийски институции е, че най-масово от допълнителните критерии, приети за дискриминационни, са засегнати първолаците в София, стана ясно по време на заседанието. След тях са тези в Пловдив, където има сигнали за 36 училища, на трето място е Благоевград с 16 училища, каза прокурор Кожарев. Окончателно решение ще бъде взето след 14 дни, но от страна на прокуратурата стана ясно, че до споразумение а ответни страни не може да се стигне. Представителите на софийските институции заявиха, че решението какви ще са трите допълнителни критерии за прием, е на самото училище и в частност директора. Според тях не е в правомощията на никоя институция да вменява критерии на който и да е директор. Необходимо е обаче да има повече контрол, който идва от регионалните инспекции по образование и МОН, както и е възможно да се разпрати задължителен списък с критерии, които да се спазват, така че да не се допуска дискриминация, смята Златина Дукова, председател на комисията, която разглежда казуса. Сигурно е обаче, че отмяната на тези критерии ще окаже влияние върху децата, които ще се приемат в първи клас догодина. Вече приетите ученици ще продължат да учат там, където са започнали и това няма да ги засегне, допълни тя. Във вторник стана ясно, че проверка на прокуратурата е установила, че в училища в цялата страна, са приети критерии за прием на първолаци, които са дискриминационни. Така например предимство са имали деца, чиито родители работят в държавната и общинска администрация, в МОН,  деца на учители, работещи в същото училище, както и такива, чиито родители преди са учили в същото училището, допълни прокурор Кожарев. Изнесената вчера информация засягаше общо 143 училища, давали допълнителни точки по различни критерии. Според прокурора обаче те са поне 160. Очаква се още три области да представят данни по казуса.", "date": "2017.11.15", "title": "И задължителен частен превоз сред нарушенията за прием на първокласници"}
{"url": "https://www.24chasa.bg/novini/article/6551762", "text": "Поради засиления интерес към обявения от Инспектората към ВСС (ИВСС) конкурс за лого срокът за подаване на предложения е удължен до 24 ноември 2017 г. включително. Всички останали условия на конкурса остават непроменени, съобщиха от пресцентъра на ИВСС. Изработването на лого е по повод 10-годишнината на ИВСС, която ще бъде отбелязана през 2018 г. Графичният знак трябва да бъде съобразен със статута на институцията - орган на държавна власт, част от съдебната система, осъществяващ контрол върху дейността на органите на съдебната власт и извършващ проверки за независимост и безпристрастност на съдии, прокурори и следователи. В конкурса могат да участват български физически лица – индивидуално или в колектив. Проектите на лого трябва да се предадат или изпратят в ИВСС на адрес: София 1000, ул. „Георг Вашингтон” № 17, ет. 1, регистратура на ИВСС. Авторът на одобрения проект ще получи 2000 лв. парична награда след прехвърляне на авторското право върху логото в полза на ИВСС. Обявата за конкурса е публикувана на интернет страницата на ИВСС -   и в един централен всекидневник.", "date": "2017.11.15", "title": "Удължиха срока на конкурса за лого на ИВСС"}
{"url": "https://www.24chasa.bg/novini/article/6551767", "text": "32-годишен варненец остана едно денонощие в ареста на Четвърто РПУ, след като беше спипан дрогиран зад волана на пежото си. Мъжът бил спрян за рутинна проверка на плажната алея във варненския квартал \"Аспарухово\" в 12.30 часа по обед. Държанието му се сторило съмнително на униформените и той бил тестван за алкохол и наркотици. Втората проба излязла положителна. Мъжът е отведен с белезници в ареста. Материалите срещу него са предадени на Районна прокуратура Варна. Негов колега ще бъде съден по бързата процедура, след като спря дрегера на 1.4 промила в издишания въздух. 28-годишният мъж се прибирал от купон с фолксвагена си към 2.50 часа слуд полунощ, когато бил спрян за проверка. Минималното наказание в подобни случаи е глоба и минимум година без книжка. По бързата процедура ще бъдат съдени други двама варненски шофьори. Отново при рутинни проверки те са засечени, че карат, след като книжките им са били отнети с решение на съда заради употреба на алкохол.", "date": "2017.11.15", "title": "Спипаха друсан шофьор зад волана във варненския квартал \"Аспарухово\""}
{"url": "https://www.24chasa.bg/novini/article/6551791", "text": "Европейската комисия е изпратила на властите в Полша 4 обръщения с предложения за диалог по съдебната реформа, но не е получила отговор на нито едно от тях, съобщи днес първият заместник-председател на комисията Франс Тимерманс, цитиран от ТАСС. Той говори на сесия на Европейския парламент в Страсбург. Тимерманс подчерта, че \"независимостта на правораздаването в Полша се оказа под сериозна заплаха... За съжаление властите (в Полша) не отвърнаха на загрижеността на Еврокомисията, но ние все още се надяваме на диалог\". Той изрази безпокойство от създалата се в Полша ситуация заради реформата на съдебната система. Според него върховенството на закона е не само основен принцип в ЕС, но и въпрос на функционирането на съюза, и затова \"не можем да се примиряваме с възникналия риск за правовата държава\". По-рано Тимерманс предупреди, че Еврокомисията може да приложи санкции заради нарушаването от Варшава на принципите на върховенството на закона, предаде БТА. Въпреки това полските представители, които взеха думата по време на заседанието, отхвърлиха забележките на своите колеги депутати от Европарламента. \"Това, което вие предлагате, е не диалог, а ултиматум\", каза полският депутат Ришард Легутко.", "date": "2017.11.15", "title": "Еврокомисията: Полша не прие нито едно от предложенията ни за съдебната реформа"}
{"url": "https://www.24chasa.bg/novini/article/6551799", "text": "Най-малко петима души - две жени и трима мъже, са загинали от  , а мнозина са останали блокирани в домовете си в Неа Перамос, Мегара и Магула, съобщават гръцките медии, като се позовавават на пожарната служба. Бурята е заварила много шофьори на пътя и те не са могли да излязат от наводнените си автомобили. Две жени и един водач на моторно превозно средство са били спасени. Дванайсет души са били извадени от автобус, оказал се в капана на водите върху мост в района на Мандра, предаде БТА. Проливният дъжд е нанесъл големи материални щети. На бойна нога са всички сили, а за бедствието е бил уведомен и премиерът Алексис Ципрас. Общински представител сравнил наводненията с \"библейска катастрофа\", тъй като нивото на водата е достигнало три метра. Стотици тонове кал и придошлите води от близката планина са разрушили мандри, а под вода са още земеделски насаждения, къщи и магизини. Предполага се, че за тази катастрофа до голяма степен е допринесъл и големият пожар миналото лято, изпепелил горски масиви в района.", "date": "2017.11.15", "title": "Наводненията в Гърция взеха жертви (Видео+ Снимки)"}
{"url": "https://www.24chasa.bg/novini/article/6551801", "text": "Един имигрант е загинал и 14 са ранени при пожар в жилищна сграда, населена с бежанци, в южния германски град Бамберг, съобщи ДПА. Полиция е била извикана днес в ранните часове в сградата, където са настанени 163 души. Полицаите са открили труп в един от апартаментите, където се смята, че е избухнал пожарът. Шестима от пострадалите - повечето от вдишване на дим, са откарани в болница. Пожарникарите бързо са потушили пожара и сега следователи трябва да установят причината за него, допълва ДПА.", "date": "2017.11.15", "title": "Един загинал и 14 ранени при пожар в сграда за бежанци в Германия"}
{"url": "https://www.24chasa.bg/novini/article/6551819", "text": "17 чужденци са заловени в района на костинбродското село Дръмша. Това съобщиха от ОДМВР - София. Около 18.15 часа на 14 ноември, служители на РУ - Костинброд се отзовали на получен сигнал за забелязана съмнителна група от около 20 души с раници, движещи се пеша по пътното платно в близост до село Дръмша. На място са установени общо 17 чужди граждани от мъжки пол, представящи се за афганистанци, от които само един с надлежни документи от Държавната агенция по бежанците. Групата, съставена от 13 непълнолетни и четирима пълнолетни, е доведена в РУ- Костинброд за продължаване на работата с тях от служители на група „Миграция“ към ОДМВР - София.", "date": "2017.11.15", "title": "Заловиха 17 чужденци в Костинбродско"}
{"url": "https://www.24chasa.bg/novini/article/6551828", "text": "Деца под 10-годишна възраст вече имат право да ходят на лов със собствено оръжие в американския щат Уисконсин. Това предвижда нов закон, който влезе в сила в събота – само две седмици след масова стрелба в църква в Тексас, информира \"Франс прес\", цитирана от БГНЕС. Редица американски щати не забраняват на деца да ловуват под надзора на възрастни. Много обаче ограничават лова на по-големи животни, като елени или мечки, който може да се извършва само от деца на 12 г. или по-големи, в зависимост от щата. Според новото законодателство на Уисконсин се премахва ограничението за навършени десет години, позволявайки по този начин на всяко дете да ловува със собствено оръжие, придружавано от обучен възрастен. Децата ще могат да използват свои оръжия, а не да споделят едно със своя родител или надзорник, каквото е правилото в някои щати. Те също така ще могат да ловуват едър дивеч. Законът влиза в сила в началото на годишния 9-дневен период за лов на елени в щата. Американската Национална асоциация на носещите пушки и Асоциацията на ловците на мечки в Уисконсин са сред вносителите на закона, тъй като според тях той ще позволи на родителите да предават ловните традиции на бъдещите поколения. Според негови противници обаче децата под 10-годишна възраст са прекалено малки, за да боравят с опасни оръжия, дори и съпровождани от възрастен. Същевременно масовите стрелби в САЩ продължават. В рамките на последните два месеца имаше два големи инцидента с десетки жертви. Стрелец уби над 20 души в църква в Тексас на 5 ноември, включително осем деца. Пет седмици по-рано 58 души бяха убити от стрелец по време на концерт на открито в Лас Вегас.", "date": "2017.11.15", "title": "Деца под 10 г. могат да ловуват със собствено оръжие в американски щат"}
{"url": "https://www.24chasa.bg/novini/article/6551829", "text": "Министерският съвет одобри позицията на България за участие в редовното заседание на Съвета по образование, младеж, култура и спорт на ЕС, което ще се проведе на 20 и 21 ноември в Брюксел, съобщи правителствената пресслужба. В позицията се предлага България да подкрепи работните документи за приемане от Съвета. На заседанието в частта за образование Съветът ще приеме заключения за училищното развитие и върховите постижения в преподаването и относно нов тласък за висшето образование в ЕС. По точката за дебат министрите ще дискутират бъдещето на професионалното образование и обучение. Съветът на министрите, отговорни за аудиовизуалната политика и културата, ще приеме заключения за насърчаването на достъпа до култура чрез цифрови средства и ще обсъди ролята на културата за изграждането на сплотени общества в Европа. Министрите на спорта ще приемат заключения относно ролята на треньорите в обществото и резолюция относно по-нататъшното развитие на структурирания диалог на ЕС по въпросите на спорта. Очаква се Съветът във формат министри, отговорни за младежта, да постигне общ подход по отношение предложението за регламент относно Европейския корпус за солидарност. Съветът ще приеме заключения относно интелигентната младежка работа. Съветът по икономически и финансови въпроси ще заседава във формат \"Бюджет\" на 17 ноември в Брюксел. Министрите ще подготвят позицията на Съвета за преговорите с Европейския парламент по проектобюджета на ЕС за 2018 г. Те ще се проведат същия ден по време на заседанието на Помирителния комитет, който се свиква в рамките на бюджетната процедура, поради различие в позициите на Съвета и на Парламента. България ще съдейства активно за постигане на споразумение по проектобюджета, с цел неговото навременно приемане и осигуряване на необходимите финансови средства за изпълнение на политиките и програмите на Съюза. Одобрена беше и позиция за редовното заседание на Съвета на ЕС \"Общи въпроси\" на 20 ноември в Брюксел. На заседанието се очаква да бъде представен проектът за дневен ред за заседанието на Европейския съвет, който ще се проведе в средата на декември. На заседанието ще бъде представена и Работната програма на Европейската комисия, която идентифицира 2018 г. като година от ключово значение за Европа. В нея се набляга на факта, че ЕК е представила над 80% от предложенията, които са от съществено значение за завършването на Единния цифров пазар, Енергийния съюз, Съюза на капиталовите пазари, Банковия съюз, Съюза за сигурност и всеобхватната европейска миграционна политика. Работната програма представя и редица инициативи с по-дългосрочна перспектива, насочени към бъдещето на Съюза на 27-те до и отвъд 2025 г. Тези инициативи отразяват дебата по Бялата книга за бъдещето на Европа и годишната реч на председателя на ЕК за състоянието на Съюза. Съвет \"Общи въпроси\", но във формата по чл. 50 от ДЕС ще обсъди актуалното състояние на процеса на оттегляне на Обединеното кралство след шестия кръг преговори, състоял се на 9 и 10 октомври 2017 г., посочват от МС.", "date": "2017.11.15", "title": "Одобриха позициите на България за заседания на Съвета на ЕС"}
{"url": "https://www.24chasa.bg/novini/article/6551838", "text": "50-годишен мъж е задържан за шофиране с 3.13 промила алкохол в Елин Пелин. Това съобщиха от ОДМВР - София. Около 11.55 часа на 14 ноември на бул. „Новоселци“ автопатрул спрял за проверка лек автомобил „Фолксваген Голф“, управляван от мъж с инициали И. Д. 50- годишният водач бил тестван с дрегер и задържан за срок до 24 часа, след като уредът отчел, че шофира с внушителните 3.13 промила алкохол. Срещу нарушителя е започнато бързо производство.", "date": "2017.11.15", "title": "50-годишен, карал с 3,13 промила, е задържан в Елин Пелин"}
{"url": "https://www.24chasa.bg/novini/article/6551834", "text": "Комисията за защита от дискриминация разглежда преписката на прокуратурата за нечестен прием в десетки училища в страната. Върховната административна прокуратура оспорва предимството за децата, чийто родители са на постоянен трудов договор в сферата на образованието и държавната администрация. Решението на комисията за защита от дискриминация ще стане ясно в 14-дневен срок, който ще започне да тече най-вероятно от петък, съобщи  .", "date": "2017.11.15", "title": "До две седмици изясняват има ли дискриминация при приема в първи клас"}
{"url": "https://www.24chasa.bg/novini/article/6551875", "text": "С8 души, сред които 2 пакистанци са обвинени за незаконно превеждане на мигранти през територията на България, Румъния и Унгария до Австрия. Участниците в групата са задържани във вторник в София, Видин и Лом при специализирана операция на ГДБОП, ДАНС, „Гранична полиция“ и Специализираната прокуратура.  Каналджиите превозвали бежанците до крайната точка на пътуването им в Западна Европа.  Двамата пакистанци са набирали желаещи да пътуват на Запад, най-вече от Турция - предимно пакистанци, афганистанци и иракчани. Членове на групата са ги посрещали на „зелена граница“ и са ги превозвали и настанявали в София, Видин и Лом. Впоследствие мигрантите са били прекарвани през Дунав с лодки, наети от местни рибари. Там участници в групата, които предварително са пристигали на румънска земя, са ги посрещали с автомобилите си и са ги закарвали до границата с Унгария. След поредно нелегално преминаване през „зелена граница“, са били транспортирани по същата схема до Будапеща. Оттам, вече с коли с чужди номера, са „доставяни“ на австрийска територия. За достигането до крайната точка мигрантите са плащали между 4 и 6 хиляди евро на човек. Превеждането до Румъния е струвало от 600 до 1000 евро. Плащането е ставало главно по арабската система за разплащане Хавала, след достигане на дадения мигрант на предварително уговореното място. Иззети са документи, според които плащането е ставало и чрез фирми за международни преводи. След получаването на сумите, те са били разпределяни между участниците в групата, плащани са били и договорените „хонорари“ на наетите лодкари, шофьори и хазяи. Шофьорите по трасето до Австрия са получавали по 100 евро за мигрант, между 50 и 100 лева за човек са давани на лодкарите за плаването през Дунав. С постановления на прокурор от Специализирана прокуратура на шестима от участниците, в т.ч. на двамата пакистански граждани, е наложено прокурорско задържане до 72 часа. На 16 ноември 2017 г. в Специализирания наказателен съд ще бъде внесено искане за „Задържане под стража“ на всеки от тях. Един от участниците е в европейска държава, след задържането му предстои да му бъде предявено обвинение. На осмия участник е наложена мярка за неотклонение „Парична гаранция“ от 5000 лева поради тежко здравословно състояние.", "date": "2017.11.15", "title": "Арестуваха 8 трафиканти, возили бежанци с рибарски лодки по Дунав"}
{"url": "https://www.24chasa.bg/novini/article/6551879", "text": "Главна инспекция по труда стартира проверка във връзка с трудовата злополука от вторник в рудник \"Ораново\", при която загина газоизмервач. По първоначални данни от разследването около 16,40 ч по уклон № 2 се движат четирима работници за влизане в рудника. Единият от тях е загиналият Стефан Синяков. По същото време електровозчикът на горно ниво е извършвал маневрени операции с един вагон, като се е опитвал да обърне стрелката на релсовия път. Преди това бариерата е била вдигната и вагонът полита надолу по уклона. Вдигането на бариерата при извършване на маневрени операции не е разрешено и това вероятно е нарушението, довело до злополуката. Уклонът е с наклон от 35 градуса, вагонът набира скорост и около 120-ия метър удря работника. Другите трима не са засегнати. На пострадалия веднага е оказана първа долекарска помощ, изнесен е на повърхността и е откаран в спешен център на болницата в Благоевград, но по-късно умира. Контролните органи на инспекцията в Кюстендил продължават разследването на злополуката до пълното изясняване на причините, довели до нея. Пострадалият е бил инструктиран в деня на злополуката.", "date": "2017.11.15", "title": "Вагонът, премазал миньор в \"Ораново\", тръгнал при вдигната бариера"}
{"url": "https://www.24chasa.bg/novini/article/6551859", "text": "Отстраненият премиер на Каталуня Карлес Пучдемон смекчи тона към Мадрид и допусна, че кризата около автономната област може да бъде решена, без регионът да е независим. В четвъртък каталунският политик ще бъде изправен пред брюкселски съд, който да реши дали да бъде екстрадиран в родината си. Експерт съзря в изявленията на Пучдемон опит да оправдае действията си в очите на централните власти и на испанските съдии, предаде БТА.  Отказът от амбициите да направи Каталуня суверенна бе заявен от Пучдемон в интервю за белгийския в. \"Соар\". \"Готов съм да призная и друг вид отношения с Испания, още не всичко е изгубено\", каза той. Бившият лидер на автономната област обясни, че винаги е бил настроен за компромис, но диалогът се е провалял заради твърдостта на Мадрид, решил да потисне движението за независимост със силови методи. \"Искал съм независимост цял живот, но прекарах 30 години в усилия да изградя оптимално сътрудничество с Испания\", отбеляза Пучдемон. Думите му сочат промяна в нагласите на сепаратистите, констатират редица медии. Защото едва допреди седмица бившият глава на каталунския Женералитат (правителството) настояваше, че отцепването е \"червена черта\" в дискусиите с Мадрид. Пучдемон не посочи конкретни условия, на каквито би желал Мадрид да склони. Същевременно спомена с позитивен тон постигнатото от Каталуня споразумение с лидерите на испанските социалисти за разширяване на регионалната автономия. Този договор обаче впоследствие бе анулиран, когато през 2010 г. в Испания дойде на власт Народната партия. \"Никога не съм искал да поставям Каталуня пред избор: ликвидиране или независимост - изтъкна Пучдемон. - Причина за всичко станало бе премахването през 2010 г. на автономния статут, договорен от парламентите на Испания и на Каталуня.\" Премиерът на Испания Мариано Рахой предупреди от своя страна, че сепаратистите не бива да прехвърлят отговорността за кризата върху него. \"Мнозина ме обвиняват, че не съм се насочил към политическо решение за кризата, но съм в политиката вече дълги години и повярвайте - нямахме алтернатива\", цитира го Ройтерс. Според Рахой не е имало друг начин да бъдат предотвратени действията на Пучдемон, освен да бъде изместен от властта. Казаното от Пучдемон в крайна сметка вече не се отразява на политическия процес около Каталуня, смята Хосе Хавиер Оливас Осуна от центъра по конфликтология и изследвания на гражданското общество в Лондонското училище по икономика. \"Изявленията на Пучдемон трябва да се разглеждат в контекста на обвиненията, повдигнати срещу него от испанските власти - коментарите му пред \"Соар\" са и опит да се оправдае\", каза експертът за \"Независимая газета\". Пучдемон изгуби статута на главен преговарящ с Мадрид заради нестабилното положение на неговата партия, твърди Оливас Осуна. \"Европейската демократична партия на Каталуня\" (ЕДПК) изглежда ще изгуби подкрепата на голяма част от своите привърженици и ще заеме едва трето или четвърто място в изборите за регионален парламент на 21 декември. \"С други думи Пучдемон вече няма да е лидер на сепаратисткия лагер\", обясни аналитикът. Освен това, разсъждава Оливас Осуна, съратниците на Пучдемон май осъзнават и сами, че независимостта е недостижим идеал, смятайки в бъдеще да вкарат диалога с Мадрид в прагматично русло. \"От тази гледна точка думите на Пучдемон говорят за промяна на нагласите в цялата му партия\", подчерта експертът. Още повече че ЕДПК традиционно е заемала не тъй радикални позиции по проблема с независимостта и е изострила призивите за отцепване едва напоследък. Да припомним, че каталунският Женералитат, ръководен от Пучдемон, използва неофициалния референдум на 1 октомври като повод да обяви едностранно независимост от Испания. В отговор мадридските власти задействаха чл. 155 от конституцията на страната, който им дава право да управляват автономията централно. След това испанският генерален прокурор Хосе Мануел Маса внесе в Националния и във Върховния съд искови молби срещу политиците, замесени в провъзгласяването на каталунска независимост. Те са обвинени в бунт, подстрекателство към бунт, въстание срещу държавната власт и злоупотреби с бюджетни средства. След подобни обвинения Пучдемон и четирима бивши министри от Женералитата отпътуваха за Белгия, където се намират и в момента. В края на седмицата в Брюксел предстоят изслушвания с оглед възможността да бъдат екстрадирани в Испания по искане на централното правителство. Изразил готовност да върне на каталунците самоуправлението възможно най-скоро, Рахой насрочи за 21 декември предсрочни избори за регионален парламент. Пучдемон също бе поканен да участва. В интервюто за \"Соар\" обаче той отклони въпроса дали ще се яви на изборите, макар по-рано да намекваше, че приема предизвикателството на Мадрид. Освен това Пучдемон не успя да формира коалиция от сепаратистки партии, с която да тръгне към изборите. Радикалната местна левица - партията \"Кандидатура за народно единство\" (КНЕ), например вече заяви, че ще се представи самостоятелно. Същите намерения има и Лявата републиканска партия на Каталуня. ЕДПК ще участва в декемврийските избори под името \"Заедно за Каталуня\". По данни от анкети на в. \"Паис\" 66 на сто от каталунците не вярват автономният регион скоро да стане независим. А 76 процента от запитаните признали, че подкрепят решението на Рахой да осъществи избори. До самия ден на вота не се очакват никакви конкретни дискусии за бъдещето на Каталуня между сепаратистите и правителството, убеден е Оливас Осуна. \"Приканващите за уния между Каталуня и Мадрид - управляващата Народна партия и социалистите, няма да си развалят реномето, прехвърляйки мостове към хора, признати вече от тях за бунтовници - обясни аналитикът. - Същото важи за сепаратисти от рода на КНЕ: те са категорично за отцепване от Испания и няма да търсят контакти с Мадрид, инак ще ги критикуват собствените им привърженици.\"", "date": "2017.11.15", "title": "Пучдемон се прощава с мечтите за независимост"}
{"url": "https://www.24chasa.bg/novini/article/6552154", "text": "Окръжна прокуратура – Благоевград е образувала досъдебно производство във връзка с инцидента в рудник \"Ораново\", при който загинал работник, съобщиха от държавното обвинение. То е за престъпление по чл. 123, ал. 1 от НК – причиняване на смърт поради незнание или немарливо изпълнение на занятие или на друга правно регламентирана дейност, представляващи източник на повишена опасност. Вчера, около 17 ч в рудник \"Ораново\", миньорът Стефан Синяков получи тежки травми, в резултат на които по-късно почина в болнично заведение. Действията по разследването са започнали незабавно с оглед на местопроизшествие в рудника, извършен късно вечерта след инцидента от следовател при Окръжен следствен отдел към ОП – Благоевград, съвместно със служители от Инспекция по труда. Предстои провеждане на разпити и назначаване на експертизи.", "date": "2017.11.15", "title": "Прокуратурата разследва смъртта на миньора в \"Ораново\""}
{"url": "https://www.24chasa.bg/novini/article/6552137", "text": "Положението в Зимбабве се променя бързо и е трудно да се каже как ще се развие, заяви днес британският министър на външните работи Борис Джонсън, цитиран от Ройтерс. Той призова всички в бившата британска колония в Южна Африка да се въздържат от насилие, предаде БТА. По-рано днес зимбабвийската армия взе властта и арестува предполагаеми престъпници от обкръжението на президента Робърт Мугабе, но заяви по националната телевизия, че 93-годишният лидер и семейството му са \"живи и здрави\".", "date": "2017.11.15", "title": "Борис Джонсън: Трудно е да се каже как ще се развие ситуацията в Зимбабве"}
{"url": "https://www.24chasa.bg/novini/article/6552144", "text": "Съдебно-психиатрична експертиза ще трябва да установи болен ли е 32-годишният Станислав Стоянов от Сливен, който заедно с Диана Куртева похитиха и се гавреха с шофьор на тир от Бургас в началото на септември. Преди минути в Бургаския апелативен съд адвокатът на Стоянов поиска да бъде изследвано състоянието му в Следствения арест в Сливен, което рязко се влошило от началото на ноември. Съдът назначи експертиза, като я възложи на специалисти от сливенската многопрофилна болница. Тя трябва да е готова до 24 ноември, а на 27-ми Станислав Стоянов отново да се яви пред Бургаския апелативен съд, за да се разгледа делото за мярката му за неотклонение. Пред съда днес адвокатът на Станислав поиска делото да е при закрити варта, предвид здравословното състояние на Станислав. Прокуратурата обаче се противопостави, а съдът прецени, че няма основание заседанието да е закрито. Държавното обвинение се обяви и против назначаване на съдебно-психиатрична експертиза. Според прокурор Иванка Козарова извън показанията на майката на Станислав няма основания да се смята, че психическото му състояние е влошено. Прокуратурата изтъкна, че дискомфортът се дължал на невъзможността на Стоянов да употребява наркотици в ареста. Негови близки обаче твърдят, че той има смесено личностно разстройство, заради което през 2005 г. е освободен от военна служба. \"Няма отвличане, няма нищо, всичко е измислица\", каза Станислав на влизане в съдебната зала. Бургаският тираджия бе примамен от сливналийката Диана Куртева, която се представяла за самотна майка. Двамата първо си общували в социалните мрежи, а през август т.г. Диана дошла в Бургас. Международният шофьор пръснал хилядарки по магазини и заведения, за да впечатли брюнетката. В началото на септември тя го поканила в Сливен. Още щом пристигнал,  бил похитен от Станислав Стоянов и още един мъж. Бургазлията е бил държан в плен близо две денонощия,  бит и брутално насилван за пари, включително от Диана, твърди прокуратурата.", "date": "2017.11.15", "title": "Разследван за похищение и гавра с тираджия бил психично болен?"}
{"url": "https://www.24chasa.bg/novini/article/6552165", "text": "Оставката на Димитър Главчев не стои на дневен ред нито в парламентарната група, нито в парламентарното мнозинство. Това заяви шефът на депутатите от ГЕРБ Цветан Цветанов пред журналисти в парламента по повод искането на БСП за оставка на председателя на парламента Димитър Главчев, след като наказа лидера им Корнелия Нинова и я отстрани за едно заседание. \"Всеки един си прави равносметка за поведението и начина, по който се създаде тази недобра среда в днешния пленарен ден\", смята Цветанов. \"Председателят беше готов да свика председателския съвет и да се разгледа възможността за отмяна на тези наказания, но това не се случи от страна на БСП, което за пореден път показа тяхната неискреност\", допълни той.", "date": "2017.11.15", "title": "Цветанов: Оставката на Димитър Главчев не стои на дневен ред"}
{"url": "https://www.24chasa.bg/novini/article/6552142", "text": "Шест месеца пробация  даде районният съд в Търново на 19-годишна, ударила  с бутилка по главата две-години по-малко момиче. Присъдата е следствие на одобрено споразумение с Районната прокуратура, уточняват от държавното обвинение. Мирослава Д. се призна за виновна за това, че на 1 май т. г. в с. Раданово, общ. П. Тръмбеш, на лятна тераса на магазин, като нанесла удар със стъклена бутилка по главата на 17-годишно момиче, умишлено му причинила средна телесна повреда - мозъчно сътресение, протекло със загуба на съзнание – разстройство на здравето, временно опасно за живота. Престъпление по чл. 129 от НК. За това деяние й е наложено наказание шест месеца пробация с пробационни мерки: задължителна регистрация по настоящ адрес и задължителни периодични срещи с пробационен служител. Споразумението има последици на влязла в сила присъда.", "date": "2017.11.15", "title": "6 месеца пробация за удар с бутилка\nна 17-годишно момиче даде съдът във Велико Търново"}
{"url": "https://www.24chasa.bg/novini/article/6552155", "text": "От началото на годината по обвинение на Районна прокуратура – Велико Търново са осъдени 29 лица за престъпления свързани с държане, разпространение и отглеждане на наркотични вещества. В осем от случаите лицата са осъдени по бързи производства водени от прокуратурата. 15 от извършителите са признали вината си и са осъдени след одобрено от съда споразумение, съобщиха от Апелативната прокуратура. За държане и отглеждане на марихуана е внесе в съда обвинителен акт срещу британски поданик. Обвинението срещу Антъни М. е затова, че от неустановена дата до 13 март т.г. в гр. Велико Търново, в нарушение на Закона за контрол върху наркотичните вещества и прекурсорите, отглеждал растения от рода на конопа - 10 броя растения с общо тегло в сухо състояние 108,629 грама, на стойност при пласиране на улицата – 651,77 лева в нарушение на установените правила, като случаят не е маловажен. Престъпление по чл. 354в от НК. Повдигнато му е обвинение и за това, че на 13.03.2017г. в гр. Велико Търново държал високорискови наркотични вещества коноп (марихуана) с тегло 191,752 грама на стойност 1150,51 лева. Престъпление по чл. 354а от НК. По бързо производство, Районна прокуратура – Велико Търново предаде на съд и 27-годишен мъж за държане на наркотици. Обвинението срещу Славомир Д. е за това, че на 6 ноември държал в себе си и в дома си в гр.В.Търново високорискови наркотични вещества канабис и амфетамин на обща стойност 3,24 лева. Престъпление по чл. 354а от НК.", "date": "2017.11.15", "title": "29 са осъдени за наркотици в Търново през 2017 г."}
{"url": "https://www.24chasa.bg/novini/article/6552214", "text": "\"Преди нас имаше две оценки. Те се съдържат в една дума и те са \"обективен\" и \"провал\". В превод от \"брюкселски\" на български език, докладът ни казва едно понятие от българския език, което е свързано с двойното положително отрицание - \"Да, да, ама не\". Това заяви лидерът на ДПС Мустафа Карадайъ пред журналисти в парламента по повод доклада на ЕК за изпълнението на Механизма за сътрудничество и оценка. \"Ще се позовем конкретно на текстове от доклада и ще се опитаме да направим превод от брюкселски на българския език. В уводната част на доклада е казано, че с непрекъснатото политическо лидерство и решимост за постигане на напредък в реформата България би следвало да може да изпълни неизпълнените препоръки в близко бъдеще\", обясни той. \"В заключението е казано, че е постигнат значителен напредък по препоръките обаче също окончателните резултати все още престои да се видят. Комисията все още не може да заключи, че някой от показателите е изпълнен в задоволителна степен на настоящия етап\", допълни Карадайъ. \"В живота и политиката условни понятия вършат работа за оправдания. Може и климатичните промени да е проблем за несвършената работа. Оправдания с другите, особено в тази ситуация, поне от ГЕРБ - не върши работа\", заключи той.", "date": "2017.11.15", "title": "Карадайъ определи доклада на ЕК като \"обективен провал\""}
{"url": "https://www.24chasa.bg/novini/article/6552215", "text": "Натискът на гражданите от Нови Искър, подкрепен от общински съветници и депутати от БСП, даде резултат и още от 19-и ноември, неделя, маршрутът на автобусни линии с номера 20 и 21/22 ще бъде удължен. “Този случай доказа, че управляващите решават проблемите в крайните квартали само тогава, когато хората се вдигнат на бунт“, коментира председателят на групата на БСП в СОС Калоян Паргов след извънредното заседание на Комисията по транспорт и туризъм. Това съобщиха от пресцентъра на БСП-София. \"Проведената среща с протестиращите жители на селата Кубратово, Подгумер, Негован и Чепинци в края на октомври във връзка с проблемите с транспортното обслужване в района, която организирахме с народния представител Георги Свиленски доведе до резултат, коментира лидерът на БСП - София Калоян Паргов. - Бунтът на гражданите принуди управляващите в Столична община най-накрая да им обърнат внимание и да се съобразят с нуждите им. Така още от идната неделя, 19-и ноември, автобусите с номера 20 и 21/22 ще се движат по удължен маршрут и ще правят връзка с метростанцията на Лъвов мост. По този начин транспортното обслужване на гражданите от район Нови Искър значително ще се подобри. Въпросът обаче е друг – защо трябва хората от крайните квартали да се вдигнат на протести, да се разбунтуват и тогава управляващите в Столична община да започнат да търсят решение на проблемите им\".", "date": "2017.11.15", "title": "Калоян Паргов: Случаят в Нови Искър доказа, че управляващите вършат работа само под натиск"}
{"url": "https://www.24chasa.bg/novini/article/6552238", "text": "Руски гражданин, обиждал и заплашвал полицаи в крайморското село Кранево, получи условна присъда от три месеца \"лишаване от свобода\" с тригодишен изпитателен срок, съобщи пресцентърът на Съдебната палата в Добрич. Филип Б. /27 г./, който е работил като спортен аниматор,извършил близо до хотелски комплекс в селото непристойни действия, грубо нарушаващи обществения ред и изразяващи се в неуважение към обществото. Мъжът отправил обидни изрази към трима полицейски служители, които изпълнявали задълженията си по опазване на обществения ред, и заплашил единия от тях като деянието се отличава с изключителна дързост, посочват от пресслужбата. Чужденецът дърпал за яката на униформата единия от полицаите, блъскал го в гърдите, като му крещял обиди и заплахи. Междувременно обиждал и другите двама служители на реда. Наказанието на чуждестранния гражданин е наложено след като районният съд в Балчик е одобрил постигнатото споразумение между подсъдимия и прокуратурата.", "date": "2017.11.15", "title": "Условна присъда за руснак, обиждал и заплашвал полицаи в Кранево"}
{"url": "https://www.24chasa.bg/novini/article/6552253", "text": "Лекотата, с която се сринаха някои построени от държавата жилищни сгради в Западен Иран при земетресението в неделя, показва, че е имало корупционни практики при изграждането им. Това заяви днес иранският президент Хасан Рохани, цитиран от Ройтерс. Агенцията отбелязва, че много обикновени иранци споделят това мнение. Някои от жилищните сгради, срутили се при земетресението, отнело живота на най-малко 530 и ранило хиляди хора, са построени по програма за изграждане на жилища на достъпни цени, стартирана през 2011 г. от предшественика на Рохани, Махмуд Ахмадинеджад, предава БТА. \"Фактът, че къща, построена от (обикновени) хора в Сарпол е Захаб, е останала здрава, докато отсрещната къща, построена от правителството, се е сринала, е признак за корупция\", каза Рохани на правителствено заседание. Той изрази увереност, \"че е имало корупция в договорите за строителство\". Сарпол е Захаб е най-тежко пострадалият при неделното земетресение с магнитуд 7,3 град. В социалните мрежи стана много популярна снимка на сграда, понесла относително малко щети, до сериозно пострадала сграда, построена от правителството, посочва Ройтерс. Рохани се закани, че ако бъдат намерени нередности в програмата за тези жилища, виновниците ще бъдат наказани. Вече е издадена заповед за ареста на изпълнител на обществена поръчка, построила съвсем наскоро болница в град Исламабад е Гарб, която е пострадала тежко при земетресението. Iranian President Hassan Rouhani walks down aircraft steps as he arrives at Kermanshah that was hit by a powerful earthquake, Iran November 14, 2017. President.ir/Handout via REUTERS ATTENTION EDITORS - THIS PICTURE WAS PROVIDED BY A THIRD PARTY. NO RESALES. NO ARCHIVE.", "date": "2017.11.15", "title": "Президентът на Иран: Рухнали държавни сгради при земетресението са признак за корупция"}
{"url": "https://www.24chasa.bg/novini/article/6552243", "text": "Самолет на китайска авиокомпания извърши аварийно кацане заради пътник, който получил халюцинации от стреса в работата. По време на полета 22-годишният пътник скочил от мястото си и започнал да вика, че го преследват и самолетът е пленен. „Те се опитват да ме убият. Някои имат ножове, а някои пистолети. Те завзеха самолета“, викал младежът. Екипажът и служителите по сигурността в самолета не успели да го успокоят. Така самолетът трябваше да извърши аварийно кацане на летището в град Чанша, където пътникът бе свален, пише РИА Новости, цитирана от  . Роднините му твърдят, че напоследък той бил емоционално неустойчив заради проблеми в работата. Младежът няма криминално досие.", "date": "2017.11.15", "title": "Самолет кацна аварийно заради пътник с халюцинации"}
{"url": "https://www.24chasa.bg/novini/article/6552242", "text": "Държавният секретар на САЩ Рекс Тилърсън призова за обективно разследване на обвиненията за нарушения на човешките права на мюсюлманите рохинги в Мианмар след среща с гражданските и военните лидери на азиатската страна, предаде Ройтерс. Над 600 000 души от етноса рохинги избягаха в съседна Бангладеш от края на август заради антибунтовническа операция на мианмарската армия в западния щат Ракхайн. \"Кадрите с онова, което се случи, са ужасяващи\", каза Тилърсън на съвместна пресконференция с фактическата лидерка на цивилната администрация на Мианмар Аун Сан Су Чжи, цитирана от БТА. Тя поделя властта си с военните, които допуснаха дългогодишната им политическа противничка до управлението на страната след избори преди две години. Тилърсън се обяви против всеобхватни икономически санкции срещу Мианмар, но допусна, че конкретни санкции срещу отделни хора може да се окажат подходящи, ако има достоверна информация за техните действия. Съединените щати все още преценяват дали военните операции, довели до бягството на 600 000 рохинги през границата, следва да бъдат характеризирани като етническо прочистване, отбеляза държавният секретар. Той обяви, че САЩ ще отпуснат допълнителна помощ от 47 млн. долара в помощ на бежанците. Аун Сан Су Чжи от своя страна каза, че не е мълчала по време на кризата с рохингите и че се е опитвала да предотврати настройването на етническите общности в Мианмар едни срещу други. Тилърсън проведе отделна среща с командващия на въоръжените сили на Мианмар генерал Мин Аун Хлайн. Държавният секретар на САЩ подчерта, че е задължение на правителството и силите за сигурност да защитават всички живеещи на територията на страната. По-късно генералът, цитиран от ДПА, написа в акаунта си във Фейсбук, че обяснил на Тилърсън \"реалното положение\" в размирния щат Ракхайн и \"истинските причини\" за бягството на рохингите, без да дава никакви уточнения. Военните в Мианмар отричат да са извършвали каквито и да било нарушения на човешките права, отбелязва ДПА.", "date": "2017.11.15", "title": "САЩ искат разследване за нарушенията на човешките права на рохингите в Мианмар"}
{"url": "https://www.24chasa.bg/novini/article/6552471", "text": "Няма пострадали български граждани вследствие на силно усложнената метеорологична обстановка, предизвикана от бурята Евридика в Южна Гърция, особено в района на южна Атика, са причинени значителни разрушения и материални щети. Това съобщиха от пресцентъра на МВнР. Проливните дъждове са прекъснали стария път между Атина и Коринт в района на Неа Перамос, Мандра, Магули и Мегара. Затворени са училищата в Мандра, Неа Перамос и Магула. В района е обявено извънредно положение. Екипи на противопожарната служба се опитват да достигнат до бедстващите граждани. До момента в района на град Мандра, където обстановката е най-сериозна, са установени седем жертви. В посолството на Република България в Атина няма постъпила информация за пострадали или бедстващи български граждани в следствие на бедствието. В района на Мандра са затворени следните пътни участъци: - при втория километър от стария национален път Елевсина – Тива в района на Агиос Сотирас, община Мандра - и в двете платна; - при 15-ия километър от стария национален път Аспропирго, платното в посока Коринт; - при 21-я километър (пътен възел Парадисо-Елевсина), в посока Коринт; - при 24-я километър (пътен възел Мандрас), платното в посока Атина. Трафикът в горните точки се отклонява по новия национален път. Министерството на външните работи препоръчва на българските граждани, пътуващи или пребиваващи в южната част на Гърция, с цел собствената им безопасност и улесняване на спасителните операции, да проявяват повишено внимание, да се осведомяват предварително за актуалната обстановка, да избягват засегнатите райони и да спазват стриктно указанията на местните власти. Очаква се лошите климатични условия в района да продължат до 19 ноември т.г. Българското посолство в Атина следи ситуацията и е в постоянен контакт с местните власти. При нужда, българските граждани могат да се свържат с посолството на дежурния телефон за спешни случаи: +30 6937 096 220.", "date": "2017.11.15", "title": "Външно: Няма пострадали българи при бурята Евридика в Южна Гърция"}
{"url": "https://www.24chasa.bg/novini/article/6552472", "text": "СРП повдигна обвинение на 6 лица за транспортиране и укриване на нелегални мигранти, съобщиха от пресцентъра на Прокуратурата на Р България. На 13-14 ноември 2017 г. при съвместна акция на ГД “НП“ и Софийска районна прокуратура беше пресечен канал за транспортиране и пребиваване на нелегално влезли в страната чужденци. В хода на извършените действия по разследването са били установени 22 афганистански граждани, превозвани с камион от българо-турската граница към с.Чепинци, Столична община, където е трябвало да бъдат укрити. В къща в с.Чепинци са били открити още трима нелегално пребиваващи чужденци. При извършените претърсвания са били открити и иззети лек автомобил и камион, с които са били транспортирани, незаконно огнестрелно оръжие, наркотични вещества и пари от престъпната дейност. За извършените престъпления са привлечени 6 лица в качеството на обвиняеми и всички са задържани до 72 часа. Повдигнати са им обвинения по чл.281, вр. чл.26 ал.1 от НК и чл.270 от НК. Предстои внасяне на искания от Софийска районна прокуратура в Софийски районен съд за вземане на постоянна мярка „Задържане под стража“ за всички обвиняеми.", "date": "2017.11.15", "title": "Повдигнаха обвинение на 6 души заради укриване на мигранти край София"}
{"url": "https://www.24chasa.bg/novini/article/6552518", "text": "Британски изследовател изчезна, след като тръгна да изучава отдалечено племе на \"ловци на глави\" в Папуа Нова Гвинея, съобщава ДПА, цитирана от БТА.  От Бенедикт Алън нямало вест от месец октомври. Той бил закаран с хеликоптер до земите на племето Хаифо, които не са били в контакт с чужденци от 30 години насам. Този етнос населява джунглите на северозападната част на острова. 57-годишният изследовател бил спуснат с хеликоптер край Бисория и трябвало да изкачи планините, за да достигне до папуаските \"ловци на глави\". В своя последен туит, преди да тръгне от Великобритания, Алън почти на шега написа, че ще бъде излишно да го търсят, ако се изгубят следите му - \"Там където отивам, е изключено да ме намерите!\" Алън неведнъж е предприемал експедиции в Папуа Нова Гвинея. Той е известен и с това, че прекоси Монголия на камила и че се спусна по Амазонка пеша и с кану.", "date": "2017.11.15", "title": "Британски изследовател изчезна след посещение при \"ловци на глави\" в Папуа Нова Гвинея"}
{"url": "https://www.24chasa.bg/novini/article/6552511", "text": "Не трябва да преекспонираме темата - председателство и доклад за наблюдение. Относно доклада - в определен период ни наблюдават как изпълняваме определени критерии, препоръки и това, което сме поели като ангажимент. Това заяви министърът на Българското председателство на Съвета на ЕС Лиляна Павлова в предаването \"Лице в лице\" по Би Ти Ви по повод Мониторинговия доклад на ЕК за България. \"Ние очаквахме да излезе доклад, който обективно и коректно да покаже къде сме се справили добре и той наистина дава цялостна оценка за напредък, къде не е достатъчно и къде какво може да се направи още. Заключението е: вървите в правилната посока. Няма нови препоръки, оценят се усилията\", категорична бе Павлова. \"Ясно е, обаче, че има още какво да се желае. Аз съм даже крачка напред оптимист. Юнкер миналата седмица заяви: \"Докладът ще ви зарадва, защото е положителен\", допълни тя. \"Ако съдиме по това, което се случва последните седмици, единствената цел на вота на недоверие, е да клати кабинета. От опозицията са много хитри, добри са да правят манипулации и да насаждат усещането за нестабилност. Всяко положително действие на правителството, всяко действие, което отчита напредък се предизвиква около него скандал, за да може да се принизи, да не се чуе и види, защото лошата новина винаги е по-интересна. Добрите новини и резултати биват размивани. Много стратегически от тяхна страна \", каза още Лиляна Павлова.", "date": "2017.11.15", "title": "Павлова: Заключението за Мониторинговия доклад е, че вървим в правилната посока"}
{"url": "https://www.24chasa.bg/novini/article/6552560", "text": "Салах Абдеслам, единственият оцелял от джихадистите, извършили атентатите на 13 ноември 2015 г. в Париж, отново не пожела да отговори на въпросите на съдията на днешното пето изслушване, откакто му бяха повдигнати обвинения преди година и половина, съобщи съдебен източник, цитиран от Франс прес. Ключов заподозрян за терористичните актове, отнели живота на 130 души във френската столица и северното й предградие Сен Дени, Абдеслам бе заведен тази сутрин от затвора \"Фльори-Мерожи\" до съдебната палата в Париж и след това върнат обратно в свръхохраняваната си килия. Арестуван на 18 март 2016 г. в брюкселския район Моленбек след четиримесечно издирване, той бе обвинен на 27 април същата година в извършване на предумишлени убийства и тероризъм и до момента не е промълвил и дума пред френските съдии. Абдеслам, който отказва да му бъде назначен адвокат, е под 24-часово видеонаблюдение. Той ще бъде съден през декември в Белгия за опит за убийство на полицаи при престрелка, станала три дни преди ареста му. Противно на всички очаквания, Абдеслам пожела да се яви на делото и Белгия поиска официално от Франция да му предаде обвиняемия, за да бъде съден в столицата Брюксел.", "date": "2017.11.15", "title": "Салах Абдеслам отново отказа да говори в съда за атентатите в Париж"}
{"url": "https://www.24chasa.bg/novini/article/6552563", "text": "Директорът на външното разузнаване на Германия (БНД) Бруно Кал заяви, че Русия може да бъде разглеждана като „потенциална опасност“, а не като партньор на европейската сигурност и добави, че нейните големи военни учения от това лято демонстрират стряскащо високо равнище на модернизация на нейните въоръжени сили, съобщи Ройтерс. Според Кал е важно за Германия, НАТО и за ЕС да следят от близо развитието на руските въоръжени сили. Той добави, че мащабното руско учение „Запад“ от лятото е демонстрирало, че Русия е близо до целта си до 2020 г. да модернизира 70% от своите въоръжени сили, предаде \"Фокус\". „Трябва да останем нащрек. Мирът в Европа вече не е гарантиран факт“, добави той. Според него цел на Русия е да „отслаби ЕС, да изтласка САЩ и особено да вкара клин между тях“. „Това означава, че вместо да бъде партньор на европейската сигурност, имаме в лицето на Русия потенциална опасност“, заяви Кал. „Руският президент Владимир Путин възнамерява да предотврати източното разширяване на европейските ценности, които да включат Украйна, която заедно с Грузия няма шанс да стане член на НАТО, докато гледната точка на Путин за света преобладава в Москва“, заяви той. „Световният играч Русия се завърна. Тя ще остане неудобна сила и Западът трябва да гледа на това реалистично“, добави той, макар и да посочи, че е необходимо да се поддържа диалог с Москва, въпреки дейността ѝ.", "date": "2017.11.15", "title": "Шефът на германското разузнаване: Русия е опасност за европейската сигурност"}
{"url": "https://www.24chasa.bg/novini/article/6552572", "text": "Севернокорейският диктатор Ким Чен Ун бил лудо влюбен в Дженифър Анистън и дори планирал отвличането й, твърди американското клюкарско издание National Enquirer. Според изданието, което се позовава на „информатор на ЦРУ,“ диктаторът бил обсебен от актрисата и иска да я направи своя жена. Предполагаемият \"информатор“ добавя: \"Той е напълно погълнат от всичко в Холивуд. Гледа отново и отново \"Приятели\". Убеден е, че скоро ще се забавлява с най-големите звезди в Холивуд“. Ким Чен Ун дори наел бивши агенти на КГБ, за да отвлекат Анистън по време на пътуването й до Париж през април. Те обаче нищо не направили, защото холивудската звезда постоянно била заобиколена от телохранители,  След като отбеляза, че предполагаемата мисия в крайна сметка се е провалила, „източник“ добави: „С няколко седмици изтече информация за тайнствени масови екзекуции в столицата на Северна Корея и това (провалът на мисията) може да е причина\". На свой ред изданието Gossip Cop реши да провери тази история и се свърза с говорител на ЦРУ. Той пък се изсмя на абсурдното съобщение. Gossip Cop често разобличава Enquirer за публикуване на неверни истории за Дженифър Анистън. ", "date": "2017.11.15", "title": "National Enquirer: Ким Чен Ун влюбен в Дженифър Анистън, планирал отвличането й"}
{"url": "https://www.24chasa.bg/novini/article/6552606", "text": "\"Стараем се да има един публичен честен прием в училищата. Но за съжаление наредбата позволяваше да се създаде една неяснота, която доведе до това, че на някои места бяха посочени критерии със субективен елемент\". Това заяви за   заместник-кметът на София по образованието Тодор Чобанов на фона на дебата честни ли са критериите за прием на първокласниците. \"В София вече допълнителни критерии няма да има. Това излиза от допълнителния текст на наредбата. Ще има уседналост\", обеща заместник-кметът.", "date": "2017.11.15", "title": "Зам.-кмет на София: Стараем се приемът в училищата да е честен (Видео)"}
