{"url": "https://www.24chasa.bg/novini/article/6722837", "text": "Пожар избухна днес в манастира \"Джоканг\" в градския окръг Лхаса, едно от най-свещените места за тибетския будизъм, съобщи Ройтерс, цитирана от БТА. Няма данни за жертви и не е ясно какви са пораженията. Вестник \"Тибет дейли\" съобщи, че манастирът, обект от световното наследство на ЮНЕСКО с повече от 1000 години история, се е запалил рано тази вечер. Пожарът е бил бързо потушен. Не е известна причината за избухването му. Държавните китайски медии не дават подробности, а много публикации в социалните мрежи по темата бяха бързо цензурирани, съобщи Асошиейтед прес. Новините за големи произшествия в Тибет, размирен и политически деликатен регион, често са стриктно контролирани в Китай.", "date": "2018.02.17", "title": "Пожар избухна в голям манастир в Тибет"}
{"url": "https://www.24chasa.bg/novini/article/6722637", "text": "На мястото, където , са пристигнали 4-ма спасители от Банско с 2 моторни шейни и куче. Към тях се отправят и планински спасители от Сандански, но районът е много трудно достъпен, вече е тъмно и акцията ще бъде затруднена.  Затрупаната туристка е била с още 2-ма души, които обаче успели да се спасят и не са пострадали. ", "date": "2018.02.17", "title": "Спасително куче се включи в акцията по издирване на затрупаната от лавина"}
{"url": "https://www.24chasa.bg/novini/article/6722663", "text": "Млада жена е загинала при катастрофа на АМ \"Струма\" при пътен възел \"Бобошево\". Това съобщиха за  \"Фокус\"от ОДМВР-Кюдстендил. Управляваният от младата жена автомобил \"БМВ\", се е преобърнал в платното в посока София. Шофьорката, която е загинала на място, е на 30 години. Автомобилът, който е карала, е с адресна регистрация от столицата. Започнато е досъдебно производство за установяване на причините за инцидента.                                                                                                                                                                                                                                                                                                                       ", "date": "2018.02.17", "title": "Кола се обърна на АМ \"Струма\", шофьорката е загинала"}
{"url": "https://www.24chasa.bg/novini/article/6722684", "text": "Кипърски съд нареди да бъдат задържани двама кандидати за убежище, за които се предполага, че са предизвикали бунт в център за прием на имигранти, довел до сериозни щети, предаде Асошиейтед прес. Кипърската полиция съобщи, че в петък вечерта в приемния център в Кофину избухнали безредици с участието на около 25 души, при които били запалени мебели и било повредено имущество. Арестуван е и трети мъж, предаде БТА. Задържаните мъже са част от 40-те еритрейци, които бяха прехвърлени в Кипър от Италия в рамките на програмата на ЕС за трансфер на бежанци, заяви днес вътрешният министър Кипрос Киприану.", "date": "2018.02.17", "title": "Арестуваха трима кандидати за убежище, предизвикали бунт в център за мигранти"}
{"url": "https://www.24chasa.bg/novini/article/6722696", "text": "Твърде рано е да се предвижда среща на върха със Северна Корея, въпреки сближаването покрай Зимните олимпийски игри, заяви днес южнокорейският президент Мун Дже-ин, цитиран от Франс прес и БТА. \"Има големи надежди за среща на върха между Севера и Юга, но смятам, че е малко прибързано\", заяви той пред журналисти в град Пьончан. Севернокорейският лидер Ким Чен-ун направи дипломатическа офанзива благодарение на игрите в Пьончан, където изпрати сестра си Ким Йо-чен - първия член на властващата в Северна Корея династия, който стъпва на южнокорейска територия след края на Корейската война. Тя официално предаде миналата събота поканата на севернокорейския ръководител към Мун Дже-ин да посети Пхенян. Според анализатори тези действия целят да вбият клин между Сеул и Вашингтон и да отслабят решителността на международната общност да притиска със санкции властите в Пхенян.", "date": "2018.02.17", "title": "Южна Корея: Твърде рано е за среща на върха с КНДР"}
{"url": "https://www.24chasa.bg/novini/article/6722700", "text": "Двама души загинаха днес в Диеп, Северна Франция, при експлозия в завод за растителни масла , клон на френската агропромишлена компания , предаде Ройтерс, цитирана от БТА. Говорител на компанията каза, че към 11 часа местно време в завода на  в град Диеп е имало експлозия, последвана от пожар. Седем души са в шоково състояние и един е леко ранен. В промишленото предприятие работят 40 души. Компанията посочи, че причините за аварията все още не са изяснени и че е рано да се каже кога заводът ще поднови работа.", "date": "2018.02.17", "title": "Двама са загинали при експлозията в завод във Франция"}
{"url": "https://www.24chasa.bg/novini/article/6721375", "text": "Без дебати, без програма и без солиден опонент, с кампания, сведена до минимум, Владимир Путин се явява на президентски избори на 18 март, за да влезе за 4-и път в Кремъл. “Путин е единственият кандидат без програма. Това буди силна тревога, защото издава пренебрежение към своя народ”, посочва политологът Андрей Колесников от центъра “Карнеги” пред АФП. Ще е огромна изненада, ако настоящият президент не бъде преизбран за мандата до 2024 г., казват анализаторите. Тогава ще се навърши почти четвърт век, откакто Владимир Владимирович бе посочен от Борис Елцин за негов приемник. Кандидатите за президентските избори в Русия вече са ясни - останаха само 7 джуджета срещу Путин. Сред тях има опитни професионалисти и млади бунтари. Обединява ги фактът, че нямат никакви шансове, констатира “Дойче веле”. На изборите през 2000 г., когато Владимир Путин беше избран за първи път за президент, имаше 11 кандидати. След това техният брой драстично намаля. Някои критици навремето казаха, че Кремъл ограничава списъка на кандидатите. Изглежда, че сега Русия се връща към старите времена. В публикувания списък за президентските избори на 18 март 2018 г. има общо осем кандидати - два пъти повече в сравнение с 2008 г. Лидерът на опозицията Алексей Навални обаче е със забрана да участва на изборите - защото бил осъден за измами. Той призова поддръжниците си, много от които млади, да бойкотират изборите. Очаква се избирателната активност да е най-ниска сред избирателите между 18 и 24 години. По тази причина основното предизвикателство пред Владимир Путин е да осигури достатъчна активност пред урните, за да легитимира резултата от предстоящите избори с предрешен резултат. Още на изборите през 2016 г. активността намаля драстично. В Москва гласуваха едва 35% от имащите право на глас. Наблюдателите смятат, че Кремъл се опитва да увеличи интригата около изборите с нови лица, без обаче да застрашава победата на Путин. “Върнахме се към нещо, което се надявахме да загърбим след краха на съветската власт - ритуалните избори, които не решават въпроса за властта, защото резултатът е програмиран”, пише политическият хроникьор Фьодор Крашенинников в опозиционния седмичник “Ню Таймс”. Месец преди изборите се очаква да го подкрепят над 71,5% от избирателите, сочи анкета, чиито данни разпространи близкият до правителството Общоруски център за проучване на общественото мнение. Това надхвърля неговия резултат от 2012 г. (63,6%) и оставя конкурентите му далеч назад. Бившият агент на КГБ става президент за първи път през 2000 г. Сега води кампания за четвърти мандат, а децата на нацията едва познават различна държава от тази, водена от 65-годишния лидер. Напуска поста за кратко, но само за да стане премиер за четири години, оставяйки Кремъл в ръцете на Дмитрий Медведев. След това отново пое кормилото. Военните му хазартни игри - анексирането на Крим и влизането в Сирия, засега, изглежда, му печелят одобрение у дома въпреки враждебността, която провокират в чужбина. В последно време Путин два пъти отдаде чест на загиналите в съветските войни - в Санкт Петербург и Волгоград (по-рано Сталинград) - 75 години след като СССР се обърна срещу нацистка Германия. Простото послание е: пак можем да бъдем велика сила, която заслужава световено уважение. Дълго представян като гол до кръста мачо лидер, който защитава Русия от Запада, президентът Владимир Путин сега има доста по-мистичен образ, създаден от държавните медии. С изборите през март водещите тв канали, контролирани от държавната власт, се обръщат към религията, за да хвърлят върху Путин светлината на национален спасител, който изцелява исторически разделената Русия и спасява нацията от хаос. Основното средство бе неотдавнашен документален филм на най-големия национален канал “Россия 1” за манастир, смятан за любим на Путин - “Валаам”, на отдалечен архипелаг в Ладожкото езеро. Затворен по време на съветското управление и почти напълно съсипан от години на пренебрежение, “Валаам” е възстановен след разпадането на СССР благодарение на, както твърди филмът - жизненоважната подкрепа от страна на Путин. “Валаам” почина, когато великата руска държава беше унищожена”, казва водещият на продукцията. “Той беше възстановен и нашата държава отново се изправи на крака”, добавя той на фона на видео, на което Путин посещава манастира. Сергей Бабурин се появява на тези избори като спомен от далечното минало. Бил е депутат във Върховния съвет на РСФСР и в Държавната дума и дори зам.-говорител на Думата, но всичко това е в края на 90-те години. Впоследствие известният консерватор остава в сянка. През 80-те години отбива военна служба в Афганистан, като става единственият от своята рота, който никога не е бил раняван. Като юрист и радетел на закона, Сергей Бабурин се противопоставя на разпадането на СССР през 1991 г. Ректор е на Руския държавен университет по търговия и икономика в Москва от 2002 до 2012 г. През декември 2012 г. образователното министерство оценява университета като неефективен и решава да го обедини с друг. След това решение избухват масови студентски протести. Бабурин пише отворено писмо до президента Путин с молба да преразгледа ситуацията около университета. На 25 декември 2012 г. е уволнен. Днес Бабурин е председател на консервативната националистическа партия “Руски общонароден съюз\", която го номинира за кандидат-президент. Подкрепя външната политика на Путин, доволен е от анексирането на Крим и казва, че Русия “се защити успешно” в Сирия. Но относно вътрешната политика Бабурин смята, че Русия е затънала в корупция и несправедливост. “Неолибералната мафия” движи нещата, оплаква се той и добавя, че властите са разрушили образователната ѝ система и здравеопазването и са потопили федералния бюджет в хаос. След резултатите от онлайн първични избори за определяне на един-единствен ляв кандидат на вота през март Бабурин не успя да достигне до втория тур. Спечели Павел Грудинин. 57-годишният Борис Титов е сравнително нов в политиката - той бе избран миналата година за кандидат-президент от младата дяснолиберална Партия на растежа, на която е лидер. Семейството на Титов е собственик на фабриката за шампанско “Абрау-Дурсо”, а самият той дълги години ръководи борда на директорите на компанията, част от луксозен руски курорт на Черно море. От 2012 г. е бизнес омбудсман на президента Путин - работа, която включва борба с корупцията, като се грижи за правата на руските предприемачи. Като служител в президентската администрация Титов е споменат в “Кремълския доклад” на финансовото министерство на САЩ. На изборите за Думата Партията на растежа спечели 1,29%. Личният му рейтинг е по-малък от 1%, но анализатори очакват този път да постигне значително по-добър резултат. Титов се втурва в надпреварята като икономически либерал, който с влиятелния си пост досега насърчава развитието на бизнес отношенията с Китай. Може да спечели доверието на бизнес настроените руснаци, но не е широко известен на национално ниво. Титов казва, че цели отново да превърне Русия в печелившо място за международни инвеститори. Стъпка, която изисква данъчни реформи и по-малко държавна бюрокрация. Сред новите лица в тези избори е и Максим Сурайкин. 39-годишният мъж е председател на основаната през 2012 г. партия “Комунистите на Русия”, която се представя като алтернатива на утвърдената комунистическа партия КПРФ. Партията на дългогодишния лидер Генадий Зюганов обвинява “Комунистите на Русия”, че иска да открадне гласове от нея и че е проект на Кремъл, чиято цел е да отслаби старите комунисти. Сурайкин отвръща, че руските комунисти са се разпаднали, защото КПРФ започнала да популяризира “олигарси” като кандидати за вота. “Не разбирам как един милионер може да бъде кандидат на протеста”, каза той по адрес на Грудинин. Максим Сурайкин се определя като “ленинист сталинист” - единственият кандидат, който иска да унищожи капитализма и да върне СССР. В периода 1996-2004 г. е член на КПРФ и е заемал няколко висши поста в партията. Преди това е учил логистика и е работил в областта ремонт на компютри. Отхвърля шансовете на своите съперници в това състезание, тъй като били “буржоа”. 39-годишният политик казва, че неговата партия има около 50 000 членове и 72 клона. Но нито един от лидерите ѝ не е известен в страната политик. Веднага след кандидатирането на Павел Грудинин му бе лепнат прякор “ягодовия кандидат”. 57-годишният земеделски инженер притежава 42,8% от акциите на “Държавното земеделско стопанство Ленин” - най-големия производител на ягоди в Русия, базирано в южните покрайнини на Москва. Името може би навява спомени на по-възрастните руснаци, но бизнесът на Грудинин е по-ефективен, отколкото на повечето съветски ферми някога. Реколтата ѝ от ягоди е около 60 тона дневно. Грудинин е най-неочакваният участник в президентската надпревара - до номинирането му на конгреса на Комунистическата партия в края на декември той не бе обявил публично намеренията. Дотогава Грудинин не изглежда да има каквато и да е връзка с комунистите. През 2000 г. е един от 14-те доверени лица на кандидат-президента Путин, а до 2010 г. е член на партия “Единна Русия”. В миналото поддържа приятелски отношения с лидера на Либерално-демократическата партия на Русия Владимир Жириновски. Анализаторите прогнозират, че той ще спечели 6% от гласовете и може да се класира на второ място след Путин. Някои наблюдатели обаче смятат, че Грудинин може да спечели доста повече гласове, защото много руснаци харесват неговите умерени възгледи. Очевидно и Кремъл се опасява, че Грудинин може да вгорчи победата на Путин и държавните медии го атакуваха особено остро. И то не заради факта, че нарича Сталин “най-добрия владетел за последните 100 години”, а заради банкови сметки в чужбина. В тв дебат той каза, че “комунистическата идея обединява хората” и “предателство причинява рухването на СССР”. Тази носталгия по съветската ера е отражение на патриотизма на президента Владимир Путин, посочва Би Би Си. 36-годишната Ксения Собчак е особен случай, не само защото е единствената жена сред кандидатите. Тя е дъщеря на бившия кмет на Санкт Петербург Анатолий Собчак, който минава за политически ментор на Путин. Ксения става известна първо в шоубизнеса и е разпознаваема за над 90% от руснаците. Впоследствие се развива като журналист с опозиционни възгледи. Тя обаче не е професионален политик. Наричат я “руската Парис Хилтън”. Преди да се кандидатира на изборите, Собчак се срещнала с Путин и обсъдила с него номинацията си. По думите ѝ той не бил особено доволен. Някои виждат кандидатурата й като хитра маневра на Кремъл, за да подкопае подкрепата за Алексей Навални - твърдение, което тя категорично отрича. Ксения Собчак води предизборната си кампания под мотото “Една срещу всички” и се опитва да спечели на своя страна протестните избиратели. Има либерални възгледи и предпазливо критикува шефа на Кремъл. Собчак е скандална не само заради огромното си богатство и присъствието си в шоубизнеса. Участва в демонстрации срещу Путин през 2012 г. и се застъпва за нов референдум в Крим, който според нея принадлежи на Украйна. Най-младата кандидатка за Кремъл се оплаква, че руската политика е корумпирана и застояла. Ксения Собчак обаче е силно поляризирана и едва ли ще спечели много гласове. С обезоръжаваща откровеност по време на кампанията си казва: “Няма да спечеля тези избори”. В сравнение с останалите кандидати единствената жена прави най-радикалните изявления. Нарича анексирания Крим украински (юридически), изказва се в полза на правата на сексуалните малцинства, критикува лидера на Чечня Рамзан Кадиров и Руската православна църква. Казва пред Би Би Си, че иска “еволюция, а не революция” на системата на Путин. 71-годишният националистически бунтовник е ветеран от постсъветската политика. Владимир Жириновски бе утвърден политик още преди повечето руснаци да са чували за Путин. Формално е в опозиция, но отдавна е част от истаблишмънта и е верен на линията на Кремъл. Неговите изяви, при които обича да заплашва Запада с ядрен удар, са неотменна част от руските токшоута. В сравнение с него Путин изглежда умерен и благоразумен. Опитният политик е абсолютен лидер по участие в избори. Първият път, когато се кандидатира за Кремъл, е през 1991 г., когато се класира на трето място. През последните 10 години кандидатурата му е издигана на различни нива 193 пъти. Несменяемият лидер на ЛДПР четири пъти беше кандидат за президентския пост в Русия, един път се пробва за президент на РСФСР и така и никога не успя да стигне до второ място. Отказа да участва в изборите само веднъж, през 2004 г., издигайки вместо това своя охранител Олег Малишкин. Губил е избори повече от 30 пъти. Жириновски израства в беден дом в Казахстан и твърди, че това го е направило съпричастен към губещите в обществото. Партийният лидер може да изглежда земен човек, но официалната му декларация за имущество показва, че има 8 апартамента в Москва, два огромни гаража и милиони акции в руската банка ВТБ. Стилът на Жириновски е мачо, антизападен популизъм, привързан с агресия и груб хумор. Той мечтае за възстановяване на имперската сила, така че “руските войници да могат да си мият ботушите в топлите води на Индийския океан”. Казва, че Русия “не е трябвало да създава Украйна и Беларус”. Според проучване 5,9% от руснаците са готови да пуснат гласа си за него. Също като Жириновски и Григорий Явлински отдавна се опитва да стане президент. Той е набор на Путин - на 65 години. Явлински е в политиката от началото на 90-те години и е съосновател на дяснолибералната партия “Яблоко”. Два пъти участва в президентските избори - през 1996 и 2000 г., като втория път печели над 7% от гласовете и се класира трети. През 2012 г. третият му опит за участие бе неуспешен: ЦИК отказа да го регистрира, като се обоснова с липса на подписи, необходими за номинацията (съгласно действащия през 2012 г. закон кандидатът от непредставена в парламента партия трябваше да събере 1 млн. подписа). Явлински има имидж на либерал с прозападни възгледи, но така и не успява да спечели на своя страна широки слоеве от населението. Делът на неговите избиратели дори намалява. По данни от социологически проучвания той има подкрепата на 0,9% от гражданите. За много руснаци либералът носи много политически багаж от бурното минало. Той заемаше позиции в икономическото управление в СССР и помогна за либерализирането на съветската икономика при Михаил Горбачов. По-късно не беше съгласен с масовата приватизация, която създаде супербогати олигарси и задълбочи бедността на милиони руснаци. Манифестът му поставя като основен приоритет разрешаването на конфликта в Украйна чрез международно посредничество. Той се противопоставя на анексирането на Крим от Русия. Обещава да въведе основен доход, който да помогне за справяне с широко разпространената бедност в Русия и ще предостави държавна подкрепа, за да позволи на милиони руснаци да имат собствен дом и парцел земя.", "date": "2018.02.17", "title": "6 джуджета и една Снежанка за стола на Путин"}
{"url": "https://www.24chasa.bg/novini/article/6722703", "text": "Миналата година милиардерът Джордж Сорос се е срещнал с един от хората, които определят политиката на Европейската централна банка (ЕЦБ) – Беноа Куьор, за да обсъдят въпрос, който интересува силно роденият в Унгария интернационалист: по-дълбоката интеграция на еврозоната, предава американската агенция Bloomberg, цитирана от Фокус. Частната среща между Куьор и ръководството на фондовете на Сорос се е провела на 14 ноември във Франкфурт и е била фокусирана върху „задълбочаването на интеграцията в еврозоната“, се разбира от календар на проведените от борда на директорите на ЕЦБ срещи, публикуван в петък. Куьор отговаря за международните и европейските отношения на Банката. Според сведенията на Bloomberg, 86-годишният Сорос е заявил, че мрежата фондации „Отворено общество“ увеличават усилията си за насърчаване и защита на демокрацията в развития свят. От агенцията припомнят, че по време на Световния икономически форум в Давос миналия месец, той е изразил мнение, че Европейския съюз трябва да бъде проведе „радикални реформи“, за да си върне общественото доверие и да предотврати разрастването на националистическите настроения в Европа. Освен това, Сорос е посъветвал ЕС да не образува ядро от държавите, влизащи в еврозоната. В коментар пред Bloomberg, говорител на ЕЦБ е заявил, че разговорите на много високо ниво със Сорос са били изцяло по темата за интеграцията на еврозоната.", "date": "2018.02.17", "title": "Сорос посъветвал човек от ЕЦБ да не става ядро от страните, влизащи в еврозоната"}
{"url": "https://www.24chasa.bg/novini/article/6722806", "text": "  е открито мъртво. Този път снежната маса падна в района на Синанишкия циркус около хижа Синаница, предава  По първоначална информация момичето е било с двама души, които са успели да се спасят.  На мястото дойдоха спасители от Банско и Сандански с обучено куче, но те откриха туристката мъртва. Работата на спасителните екипи в Пирин беше перфектна, но за съжаление без добър край. Това каза за „Фокус“ директорът на Планинската спасителна служба (ПСС) при БЧК Емил Нешев във връзка лавината в района на хижа „Синаница“ в Пирин, която затрупа туристка. „Намерено е момичето, но за съжаление вече не е между живите. Най-вероятно е починало от задушаване от лавината. Ходейки по билото на планината, момичето попада на козирка, която се чупи и пропада надолу. При падането предизвиква лавина, която я затрупва. Момичето е било с още две момчета, които не са попаднали в козирката. Те подават сигнала около 17.00 часа. Най-вероятно тялото на момичето ще бъде транспортирано към Банско, но не съм сигурен на 100%, тъй като подходът натам е много тежък с моторни шейни и не знам дали ще могат да я свалят“, обясни Нешев. По думите му в спасителната акция като първи екипи са излезли две моторни шейни с по двама човека и спасително куче. „Всъщност те са свършили работата. Отделно бяха тръгнали още 7 моторни шейни от Сандански и още две от Банско. Те вече се връщат“, добави Нешев. Той изказа своята благодарност към екипите, които са работили. „Подходът наистина е много труден, а те успяха да стигнат за минимално време. Перфектна работа, но за съжаление без добър край“, уточни той и подчерта, че опасността от лавини остава.", "date": "2018.02.17", "title": "Откриха мъртва затрупаната от лавина край хижа \"Синаница\" туристка"}
{"url": "https://www.24chasa.bg/novini/article/6722818", "text": "Президентът на Бразилия Мишел Темер обяви, че е решено да бъде създадено министерство на обществената сигурност. То ще координира действията на властите в борбата с престъпността на федерално равнище, предава БТА. Темер съобщи новината при посещение в Рио де Жанейро. \"В най-близо време, не по-късно от идната седмица, искам за създам извънредно министерство на обществената сигурност, което ще координира работата в тази свефа в цялата страна, но няма да отнема пълномощия на регионалните власти\", каза Темер в пряко предаване на телевизионния канал Глобу, предаде ТАСС. В петък бразилското правителство се разпореди армията да поеме командването на полицейските сили в щата Рио де Жанейро на фона на новата вълна от насилие, предизвикано от сблъсъците между местни банди на наркодилъри. Властите на южноамериканската страна вземат такава извънредна мярка за първи път от средата на 80-те години на миналия век, когато бе свалена военната диктатура. За ръководител на операцията бе назначен генерал Соуза Брага Нето, който отговаряше за гарантирането на сигурността по време на олимпийските игри в Рио де Жанейро през2016 година.", "date": "2018.02.17", "title": "Мишел Темер: Министерство на обществената сигурност ще има в Бразилия"}
{"url": "https://www.24chasa.bg/novini/article/6722809", "text": "За четвърта поредна събота във Видин се проведе протест за магистрален път и тунел под Петрохан и протестиращите блокираха за няколко часа движението към Дунав мост 2. Макар че в него се включиха по-малко хора в сравнение с предишните съботи, организаторите обявиха, че протести ще има и на 24 февруари, и на 3 март и ще продължат докато управляващите не изпълнят исканията им. Въпреки че стана ясно, че строителството на най-тежките участъци от пътя ще започнат през тази година, организаторите настояват за решение на Министeрския съвет за стартиране на процедурите по изграждане на цялото трасе на магистрила Видин и София и тунел под Петрохан, с точен график, етапи, осигурено финансиране и краен срок на завършване до края на 2021 година. През седмицата АПИ обяви обществена поръчка за извършване на археологическо обследване по трасето на пътя от Видин до Враца, а на 31 януари правителство прие решение за отчуждаване на имоти за участъка Мездра – Ботевград. До 15 март ще започнат процедурите за избор на строител на тази отсечка, която е с дължина 35 км, а до средата на годината започва процедурата и по избор на строител и надзор в отсечката Видин – Ружинци. От пътната агенция съобщиха, че до края на 2020 г. ще бъде изградена съществена част от магистралния път между Видин и Ботевград. ", "date": "2018.02.17", "title": "Протестът във Видин продължава „до дупка”"}
{"url": "https://www.24chasa.bg/novini/article/6722496", "text": "Отношенията между България и Република Македония имат дълбоки исторически и духовни връзки, а двустранното партньорство е от стратегически характер и това се признава от всички български политически партии. Това заяви президентът Румен Радев на среща с председателя на Събранието на Република Македония Талат Джафери, предават от прессекретариата на президентството. Държавният глава подчерта, че във всяка демократична държава има управляващи и опозиция, но когато е настъпил моментът за ратификация на Двустранния договор за приятелство, добросъседство и сътрудничество в българския парламент, той беше гласуван единодушно. Обща беше позицията, че с ратификацията на двустранния договор за приятелство и добросъседство се откриват нови възможности за развитие на сътрудничеството между България и Република Македония във всички сфери – политически диалог, икономика, туризъм, култура и образование, в сферата на сигурността и други, и всички институции на двете държави трябва да участват активно в този процес. Народните представители от групите за приятелство в българския и македонския парламент отбелязаха позитивната тенденция в развитието на двустранните отношения през последната година. Обсъдена беше възможността повече македонски военнослужещи да се обучават в българските военни училища, като президентът Радев изрази готовността на България да предостави пълен каталог за специалностите във военните ни университети.", "date": "2018.02.17", "title": "Радев: Българските партии знаят, че партньорството ни с Македония е стратегическо"}
{"url": "https://www.24chasa.bg/novini/article/6722490", "text": ", бе намерено, предаде Франс прес, цитирана от БТА. \"Получих телефонно обаждане, в което се казваше, че виолончелото е в автомобил, паркиран пред дома ми - разказа професионалната музикантка Офели Гаяр. - Открих виолончелото на задната седалка.\" Гаяр бе обрана на улицата в парижкото предградие Пантен, където живее, от мъж, който я заплашил с нож. Той откраднал мобифона й и калъфа, в който бил поставен музикалният инструмент. Виолончелото е произведено през 1737 г. в Удине, Италия, от лютиера Франческо Гофрилер. Предоставено е на Гаяр от банка и е оценено на 1,3 милиона евро.", "date": "2018.02.17", "title": "Откриха откраднато в Париж виолончело, оценено на 1,3 милиона евро"}
{"url": "https://www.24chasa.bg/novini/article/6722494", "text": "Двадесет и трима членове на едно и също семейство бяха евакуирани от круизен кораб от австралийската полиция след сбиване, при което имаше много ранени, предаде Франс прес, цитирана от БТА. Неделикатните пътници били свалени от поелия на 10-дневен круиз кораб, след като той акостирал на пристанището в Сидни. Членове на екипажа се опитали да се намесят, за да се предоврати сбиването, но усилията им били напразни. Според други източници, побойниците дни наред тероризирали останалите пътници. \"Хората виждаха, че децата им плачат и се страхуват. Затова ги подтикваха да излязат от басейна\", разказа мъж пред в. \"Хералд сън\". Жена заяви през телевизия Ей Би Си, че присъствала на 7 отделни сбивания по време на круиза. Полицията е започнала разследване, но все още не е предявила обвинения. Говорителката на компанията \"Карнивъл круиз лайн\" Дженифър Вандекрик поясни, че едно-единствено семейство е замесено в инцидентите.", "date": "2018.02.17", "title": "Свалиха 23-ма роднини от круизен кораб, сбили се по време на пътуването"}
{"url": "https://www.24chasa.bg/novini/article/6722535", "text": "Министърът на отбраната на САЩ Джеймс Матис е провел разговор с българския си колега Красимир Карачанов по време на министерската среща в щабкварирата на НАТО в Брюксел на 15 февруари. Според думите на главния говорител на Пентагона Дана Уайт, целта на разговорите е била да се затвърди и разшири военното сътрудничество между Вашингтон и София, съобщава официалната интернет страница на американското военно ведомство. Матис е изтъкнал ролята на България като ключов партньор в сферата на сигурността в атмосферата на нарастващо напрежение в черноморския регион, като според думите на Уайт, той е похвалил София за усилията й да модернизира своята армия и да увеличи военния си капацитет, включително плановете за увеличаване на военните разходи до 2% от БВП до 2024 година, предава Фокус. Военният министър на САЩ е благодарил на Каракачанов и за планираното увеличаване на българския принос в операцията на НАТО в Афганистан, както и за активното участие на България във военните учения на Алианса и партньорите му в Европа през миналата година.", "date": "2018.02.17", "title": "Каракачанов и Матис: Важно е военното сътрудничество между България и САЩ"}
{"url": "https://www.24chasa.bg/novini/article/6722523", "text": "\"Искам да изразя учудването си, че Европейският съюз, предимно западната му част, иска да бъде зависим от Газпром\", заяви днес във Вилнюс полският президент Анджей Дуда в отговор на въпрос за концепцията на газопровода \"Северен поток 2\", предава БТА. По думите му, цитирани от варшавския вестник \"Газета виборча\", Полша има собствен опит от такава зависимост, а на нея е изложена и Украйна, спрямо която доставките на руски газ се използват като оръжие в хибридна война срещу нея. Според Дуда \"затварянето на кранчето\" за Украйна представлява \"пример, смразяващ кръвта, за това какво може да стане, ако имаш работа с де факто монополист, който освен това е безогледен\". Полският президент обаче не изключи, че Полша ще купува природен газ от Газпром, но ако има и алтернативи за купуване на суровината, за да може да преговаря за цената, съобщи вестникът. Президентът на Литва Далия Грибаускайте каза за \"Северен поток 2\", че е \"геополитически проект без икономическа обосновка, който ще направи Европа на 80 на сто зависима от доставките на газ от един източник\", предаде ТАСС. Тя призна, че Вилнюс и Варшава не могат да блокират проекта, но призова за промяна в директивата на ЕС за диверсификация на доставките.", "date": "2018.02.17", "title": "Полският президент: Изненадан съм, че ЕС иска да е зависим от \"Газпром\""}
{"url": "https://www.24chasa.bg/novini/article/6722376", "text": "Един техник е загинал, а друг се води засега за изчезнал след станалата днес експлозия в завода за хранителни масла във френския пристанищен град Диеп, на бреговете на Ламанша, предаде Франс прес, цитирана от БТА. \"Има един загинал и един изчезнал\", съобщи местен депутат. Според говорител на групата Аврил (Avril), чиято собственост е заводът, \"пожарникарите ни информираха, че има един загинал и един човек се води за изчезнал\". Все още не е известна точната причина за инцидента, допълни същият източник.", "date": "2018.02.17", "title": "Експлозия в завод във Франция, 1 е загинал и 1 е изчезнал"}
{"url": "https://www.24chasa.bg/novini/article/6722390", "text": "Германският канцлер Ангела Меркел иска ЕС да постигне напредък по създаването на единна система за предоставяне на убежище, предупреждавайки държавите членки, които очакват финансова подкрепа от съюза, че трябва да покажат солидарност и когато става дума за мигрантите, предаде Асошиейтед прес, цитирана от БТА. В разпространено днес видеобръщение преди неформалната среща на върха на ЕС, която ще се проведе идната седмица, Меркел заяви, че въпросът е един от приоритетните за нея, и изрази надежда до юни да има напредък по него. През последните години Германия прие над 1 милион кандидати за убежище, което силно натовари бюджета й и засили позициите на антимигрантските партии. Макар някои други европейски страни като Швеция, Гърция и Италия също да понесоха сериозен товар, няколко членки на ЕС на изток отказват да приемат голям брой мигранти, отбелязва Асошиейтед прес.", "date": "2018.02.17", "title": "Меркел: ЕС трябва да напредне със създаването на система за убежища"}
{"url": "https://www.24chasa.bg/novini/article/6722477", "text": "Българският президент Румен Радев стана първият чуждестранен държавен глава, който посети Бигорския манастир в Република Македония в неговата хилядолетна история, предава БТА. Румен Радев заяви, че се вълнува да бъде гост на тази света обител. \"България съоцени ролята на Бигорския манастир както в миналото, така и в настоящото\", заяви българският президент. Държавният глава увери, че за укрепване на доверието ще си тръгне от манастира с най-топли чувства от посрещането. По думите му той си тръгва от манастира с чувство на дълг да се работи така, че да има още по-голямо доверие, приятелство и близост. Игуменът на Бигорския манастир Партений каза, че не е случайно, че за първи път от 1000 години чужд държавен глава посещава този древен манастир и той е от братска България. Румен Радев подари на манастира тефтерчето на Васил Левски и книгата на Патриарх Кирил. Пловдивският митрополит Николай подари на манастира света икона на Света Богородица.    ", "date": "2018.02.17", "title": "Радев - първият чуждестранен президент, посетил Бигорския манастир в Македония (Видео)"}
{"url": "https://www.24chasa.bg/novini/article/6722367", "text": "Говорителят на Министерството на външните работи на Гърция Александрос Гениматас обвини Анкара, че нарушава системно международното право и призова служителите на турското правителство да се придържат към европейските политически норми, предава електронното издание на гръцкия вестник Kathimerini, цитирано от Фокус. Изявлението на гръцкия дипломат дойде в отговор на коментарите на говорителя на турското МВнР Хами Аскьой, че гръцкият външен министър Никос Коцияс е възприел „немиролюбив“ подход по отношение на възникналото напоследък напрежение между Турция и Гърция в Егейско море. Гениматас бе категоричен, че „Турция системно нарушава международното право и постоянно преминава червените линии. А, когато бъде призована да се вразуми, тя се оплаква и реагира неадекватно“. Дипломатът добави ,че „Гърция е страна, която действа трезво, отговорно и мирно. И това е елемент от нейната сила. Тя настоява разрешаване на конфликтите с мирни средства и чрез диалог, като този подход съответства на съвременната европейска политическа култура, която Турция трябва да възприеме. А още по- важно е, тя да уважава международните норми и регулациите в Егейско море“.", "date": "2018.02.17", "title": "Гърция: Турция нарушава системно международното право"}
{"url": "https://www.24chasa.bg/novini/article/6722482", "text": "Турция държи около 10 000 членове на \"Ислямска държава\" в затвора, заяви премиерът Бинали Йълдъръм на годишната конференция по сигурността в германския град Мюнхен, предаде ДПА, цитирана от БТА. Тези цифри обаче противоречат на броя, обявен този месец от правосъдния министър Абдулхамит Гюл, който посочи, че 1354 заподозрени във връзки с екстремистката групировка се намират зад решетките. Не е ясно срещу колко от тях има обвинения, процеси или вече са осъдени, отбелязва агенцията. \"Попречихме на 5800 чужденци да пресекат нашите граници, върнахме ги обратно. От къде мислите, че идват? Идват от европейските страни\", заяви Йълдъръм в Мюнхен. По думите му още 4000 други са получили подобен отказ за влизане в Турция. Турция дълго време беше обвинявана, че има пропусклива граница със Сирия, която се използва от джихадистите, които се присъединяват към различни групировки, участващи в гражданската война, включително Ислямска държава. През последните години страната предприе стъпки за затягане на контрола. Частната агенция Доган съобщи днес, че при полицейска операция в Истанбул са били задържани 22 заподозрени във връзки с Ислямска държава, включително 14 чужденци. Турският премиер Бинали Йълдъръм заяви днес на Мюнхенската конференция за сигурност, че Турция не води война със Сирия, а само се бори с тероризма, предаде ТАСС. \"Турция не води война с нито една страна в света. В Сирия не става дума за война, а за борба с терористи. Такава борба води не само Турция, но и други 62 страни, които влизат в състава на международната антитерористична коалиция начело със САЩ, а също и Русия и Иран\", каза турският премиер. Йълдъръм подчерта също, ако някоя страна започне война с Турция, то ще получи съответния отговор. Премиерът още веднъж повтори, че текущата операция в района на Африн в Сирия не противоречи на международното право. Турската армия обяви на 20 януари началото на операция \"Маслинова клонка\" в района на сирийския град Африн срещу сирийските кюрдски Сили за защита на народа (СЗН) и Партията на демократичния съюз (ПДС), които Анкара смята за терористични организации.", "date": "2018.02.17", "title": "Йълдъръм: Турция държи 10 000 членове на \"Ислямска държава\" в затвора (Обновена)"}
{"url": "https://www.24chasa.bg/novini/article/6722519", "text": "Съветникът на президента Доналд Тръмп по националната сигурност заяви днес пред международна аудитория, че доказателствата за руска намеса в изборите в САЩ през 2016 г. не подлежат на съмнение, предаде Асошиейтед прес, цитирана от БТА. Хърбърт Реймънд Макмастър направи това в отговор на въпрос на руски делегат на Мюнхенската конференция по сигурността, малко след като външният министър на Русия напусна същата трибуна. По повод огласените вчера обвинения срещу 13 физически и 3 юридически лица от Русия, Макмастър каза, че щом като ФБР е предявило обвинения, \"вече има неоспорими доказателствата\" за руска кибернамеса. Съветникът на Тръмп се изказа иронично за евентуално бъдещо сътрудничество с Русия за кибернетична сигурност, като отбеляза, че САЩ биха започнали диалог, когато Русия стане откровена по въпроса съкращаването на своите сложи форми на шпионаж\". Малко преди това Лавров окачестви обвиненията срещу руските граждани и фирми като празни приказки, припомни АП. Иран изгражда и въоръжава все по-мощна мрежа от свои съюзници в страни като Сирия, Йемен и Ирак, която може да се обърне срещу правителствата на тези страни, каза още на конференцията Макмастър. \"Вече е време да се действа срещу Иран\", допълни той, цитиран от Ройтерс.", "date": "2018.02.17", "title": "Съветник на Тръмп: Доказателствата за руска намеса в изборите в САЩ са безспорни"}
{"url": "https://www.24chasa.bg/novini/article/6722583", "text": "Няколко стотин души се събраха на пл. “Св. Неделя” в София за факелното шествие “Луковмарш”. Очаква се всеки момент събралите се да тръгнат към дома на ген. Луков, където ще поставят венци и цветя пред паметната плоча. В района има засилено полицейско присъствие, а униформени проверяват документите на хората, които се събират на площада. Факелното шествие не е съгласувано от Столичната община. Столичният кмет Йорданка Фандъкова издаде две заповеди за забрана на “Луковмарш”. Те обаче бяха обжалвани от организаторите пред съда и магистратите отмениха заповедите за забрана. Така общината разреши само поставянето на венци пред паметната плоча. Преди минути със скандирания \"Генерал Христо Луков\" шествието тръгна по булевард \"Дондуков\", като движението е спряно. Според неофициална информация в шествието са се включили над 500 човека. Преди да тръгнат от организаторите предупредиха участниците да не ползват никакви символи и да няма скандирания, които са забранени от закона, също така и че консумацията на алкохол е абсолютно забранена, защото това е траурно факелно шествие. \"Въпреки хулите, лъжите и клеветите, които се сипят по генерал Луков и по наш адрес се радвам, че толкова много хора са тук, за да покажат почитта си към този изключителен български герой. Никой няма право да определя кой да честваме и да почитаме\", заяви Владимир Андонов от БНС.", "date": "2018.02.17", "title": "Стотици се събраха за “Луковмарш” в София (Обновена)"}
{"url": "https://www.24chasa.bg/novini/article/6722601", "text": "Турция извика холандския шарже д'афер в Анкара днес, за да изрази недоволството си от предложение за признаване на избиването на 1,5 милиона арменци от османските сили през 1915 г. за геноцид, съобщава Ройтерс, цитирана от БТА. Четирите управляващи партии в Холандия изразиха подкрепа към две законодателни предложения на консервативната партия Християнски съюз, които се очаква да бъдат обсъдени в парламента в близките седмици. Единият проектозакон признава убийствата за геноцид, а другият призовава холандски официален представител да участва в официалното възпоменание на геноцида на 24 април. Проектозаконите рискуват да влошат допълнително отношенията между Турция и Холандия, отбелязва агенцията. Турция признава, че много арменски християни, живеещи в Османската империя, са били убити при сблъсъци с османските сили по време на Първата световна война, но оспорва цифрите и отрича убийствата да са били систематично организирани и да представляват геноцид.", "date": "2018.02.17", "title": "Турция извика холандския шарже д'афер \nзаради проектозакони, признаващи арменския геноцид"}
{"url": "https://www.24chasa.bg/novini/article/6722606", "text": "Туристка е затрупан от лавина в Пирин в района на хижа „Синаница“.  На мястото вече е пристигнал един екип на Планинската спасителна служба. В момента се подготвя тръгването и на втори към мястото.                                                                                                                                                                                                                                                                                                                       ", "date": "2018.02.17", "title": "Лавина затрупа момиче край хижа \"Синаница\" в Пирин"}
{"url": "https://www.24chasa.bg/novini/article/6722618", "text": "Тринадесет души, включително три деца, са загинали при падане на хеликоптер на Министерството на вътрешните работи на Мексико, който е летял към епицентъра на скорошното голямо земетресение в страната, предава Франс прес, цитирана от Фокус. На борда на хеликоптера са били и вътрешният министър Алфонсо Наварете и губернаторът на щат Оаксака Алехандро Мурат, които обаче не са пострадали.", "date": "2018.02.17", "title": "Хеликоптер на мексиканското МВР се разби, 13 са ранени, сред които и 3 деца"}
{"url": "https://www.24chasa.bg/novini/article/6722578", "text": "Министър-председателят на Франция Едуар Филип призова държавите членки на ЕС да поемат по-сериозни ангажименти на оперативно ниво, за да не остане идеята за Европа на отбраната само на думи, предаде Франс прес, цитирана от БТА. \"Да си кажем откровено: ако Европа на отбраната не бъде придружена от по-голямо оперативно ангажиране на държавите членки, тя дълго време ще остане само на думи\", каза днес Филип на годишната конференция по сигурността в Мюнхен. Той припомни, че френските войски са \"ангажирани на много фронтове, където плащат с кръвта си\". \"Ако Европа не се интересува от войната, войната няма да пропусне да се поинтересува от Европа\", заяви Филип, перифразирайки Лев Троцки и уточнявайки, че не е негов \"страстен привърженик\". Филип повтори лансираното от френския президент Еманюел Макрон предложение за европейската инициатива за намеса, която цели \"сближаване на дейностите на армиите на най-ангажираните държави\". \"Да ги сближим, за да може в началото на следващото десетилетие Европа да разполага с общи сили за намеса, общ бюджет за отбрана и обща доктрина\", уточни Филип.", "date": "2018.02.17", "title": "Франция: Идеята за Европа на отбраната не трябва да остава само на думи"}
{"url": "https://www.24chasa.bg/novini/article/6722622", "text": "Управляващият директор на Международния валутен фонд (МВФ) Кристин Лагард заяви днес, че следи с голямо внимание последиците от данъчната реформа, одобрена през декември от Конгреса на САЩ, и най-вече дали тя води до повишаване на лихвите, което би могло да засегне световната икономика, предаде АФП, цитирана от БТА. \"От наша гледна точка трябва да сме внимателни какво става особено в САЩ\", заяви Лагард в интервю за радио Франс Ентер. Така тя отговори на въпрос за неотдавнашните резки сривове на пазарите, които според нея са \"неизбежна\" корекция. Тя коментира, че данъчната реформа ще действа като своеобразен стимул за сегашната икономическа ситуация в САЩ, които вече имат силен растеж, в момент, когато пазарите се опасяват от завръщане на инфлацията, която пък би могла да предизвика повишаване на лихвите. \"Можем да се запитаме дали това наистина няма да доведе до увеличение на заплатите, поскъпване на стоките, а следователно до инфлация, и дали тя, като резултат, няма да създаде опасност от намеса на паричните власти най-вече под формата на по-бързо или по-често повишаване на лихвите. Това би довело до последици за цялата световна икономика и най-вече за силно задлъжнелите икономики\", предупреди Лагард. Шефката на Фонда обаче категорично отказа да сравни сегашната ситуация с положението преди фалита на американската банка Лемън Брадърс (Lehman Brothers) преди 10 години.", "date": "2018.02.17", "title": "Кристин Лагард: Следим какви ще бъдат последиците от данъчната реформа в САЩ"}
{"url": "https://www.24chasa.bg/novini/article/6722345", "text": "Бизнесът в България и Република Македония трябва да има ясно определени обща визия и стратегия, за да растат стокообменът и благосъстоянието на гражданите от двете страни на границата. Това заяви държавният глава Румен Радев на среща с представители на стопански камари от Република България и Република Македония в Скопие, съобщават от прессекретариата на президента. Държавният глава е на двудневно официално посещение в Република Македония по покана на своя колега Георге Иванов. В рамките на визитата на Румен Радев беше подписан Меморандум за сътрудничество между Македоно-българската стопанска камара и Българо-македонската търговска палата. Представителите на бизнес организациите, придружаващи държавния глава, договориха с македонските си колеги подписването на Меморандум за разбирателство между Агенцията за насърчаване на малките и средни предприятия и Инвест Македония. “Много се радвам, че имаме вече политическо доверие на най-високо ниво. Това е предпоставка за бъдещите успехи на нашите предприемачи”, каза президентът по време на форума. Като неизменни предпоставки за икономически растеж и ръст на чуждестранните инвестиции на България и Република Македония президентът Радев определи сигурността във вътрешен и външен план, добросъседските отношения в региона и волята за инвестиране на усилия във високи технологии и иновации. “Много е важно да развиваме сътрудничеството си в дългосрочни и перспективни производства. Отвореността към чуждестранни инвестиции и навлизането на повече нови предприятия на пазара спомагат и за създаването на по-добър модел на функциониране на цялото общество”, заяви държавният глава и добави, че процъфтяващият честен бизнес налага нови стандарти за по-строга борба с корупцията. На срещата с бизнеса Румен Радев изрази и готовността на България да обмени своя опит в усвояването на европейски фондове със Скопие и увери, че страната ни ще подкрепя проектите за инфраструктурна, дигитална и транспортна свързаност, която да улесни икономическата дейност от двете страни на границата.    ", "date": "2018.02.17", "title": "Радев: Бизнесът в България и Македония трябва да има обща визия и стратегия (Обновена)"}
{"url": "https://www.24chasa.bg/novini/article/6722331", "text": "Висши представители на комунистическата номенклатура и агенти на Държавна сигурност подпомагат кариерата на Иван Костов преди 10 ноември 1989 - а година, разкри в предаването \"Документите\" Антон Тодоров. Ето и подробностите. Висши представители на комунистическата номенклатура като проф. Иван Илиев (главен икономически помощник на Тодор Живков), съветникът на Живков акад. Евгени Матеев, щатният служител на ЦК на БКП проф. Алекси Алексиев, бившият партизанин Мако Даков, зам. - ректорът по идейно - възпитателната работа във Висшия машинно - електротехнически институт „В. Ленин“ проф. Саркис Саркисян, както и секретните служители на ДС проф. Лалю Радулов и на РУМНО (разузнавателното управление на Министерството на народната отбрана) Стоядин Савов изкачват младия Иван Костов по стълбицата на кариерното израстване като идеологически преподавател преди 10 ноември 1989 г. Това разкри в предаването „Документите“ Антон Тодоров. Когато през 1977 г. Иван Костов е нарочен за махане поради преподавателска непригодност от Висшия икономически институт „Карл Маркс“, акад. Евгени Матеев му осигурява кариера на идеологически работник и преподавател в Центъра за идеологически дисциплини към Висшия машинно - електротехнически институт „В. Ленин“ Костов е подкрепян от проф. Саркис Саркисян, зам.-ректор по идейно-възпитателната работа във ВМЕИ „В. Ленин“. Научен ръководител и изключителен стълб в кариерното развитие на гл.асистент Иван Костов е й доц. (после професор) Алекси Алексиев, щатен сътрудник на ЦК на БКП. От началото на 80-те години на миналия век главният икономически помощник на Тодор Живков проф. Иван Илиев го привлича на работа в специализирана лаборатория, а впоследствие Научно-изследователски институт по прогнозиране на социално-икономическото развитие на страната. Цялата професионалната биография на Иван Костов преди 10 ноември 1989 г. е белязана от многобройни ангажименти и зависимости към комунистическата идеология и висша номенклатура, към щатни и нещатни сътрудници на ДС и РУМНО, както и контакти и обучения в специализирани идеологически структури в Съветския съюз, които са под юрисдикцията на ЦК на КПСС.", "date": "2018.02.17", "title": "БКП номенклатура и агенти на ДС подпомагат кариерата на Костов преди 10 ноември"}
{"url": "https://www.24chasa.bg/novini/article/6722334", "text": "Здравни експерти: НЗОК и здравното министерство трябва да работят в синхрон Неразбирателството между Националната здравноосигурителна каса и министерството на здравеопазването няма да приключи скоро. Така коментира в Европа сутрин здравният експерт Аркади Шарков искането за актуализацията на бюджета на касата, което направи управителя ѝ Камен Плочев. От своя страна ресорният министър Кирил Ананиев настоя за оставката му, защото е действал без да информира здравното министерство. \"Следващите няколко дни или седмици ще има някакъв пинг понг - размяна на писма между ведомствата, дали ще се случи нещо е въпрос вече на спекулация, но в случая смятам, че здравеопазването като такова трябва да бъде с ясна цел и общо взето да се постига съглашение между страните, а след като се налага НЗОК да работи с МЗ и обратно трябва да има яснота и в тези им отношения, иначе се появява една такава стагнация, която вреди не на кой да е, а на самите пациенти\", коментира здравният експерт. Шарков посочва, че не е ясно как точно се изразходват средствата от НЗОК. Според него основният проблем е, че все още няма възможност да съществуват частни здравноосигурителни каси и НЗОК остава в монополно положение. \"Проблемът с НЗОК е НЗОК. Проблемът с НЗОК е съществуването като монополен орган и съответно няма интерес да си оптимизира средствата, да си направи анализ на ситуацията, нито да контролира тези средства. Имаше така дадена заповед от страна на МЗ да се направи анализ на потреблението на медикаменти, който трябваше да е готов до края на декември. Дали такъв анализ е готов, защо няма информация в публичното пространство не се знае\", допълни Шарков. Здравният експерт припомня, че всяка година НЗОК иска актуализация на бюджета си, но за пръв път това става на толкова ранен етап и е възможно да се стигне до забавяне на подписването на Националния рамков договор в здравеопазването между лекарския съюз и здравната каса.", "date": "2018.02.17", "title": "Здравни експерти: НЗОК и здравното министерство трябва да работят в синхрон"}
{"url": "https://www.24chasa.bg/novini/article/6722309", "text": "Учени от университета на Аделейд, Австралия, са установили, че дронове наблюдават дивата природа по-успешно от хората, съобщава сайтът на учебното заведение. За да сравнят точността на летателните апарати и човека, специалистите са използвали хиляди гумени патета. С броенето на птиците са се заели опитни наблюдатели на дивата природа и хора, отчитащи бройката в изображения, заснети от дронове. Целта е била да се установи резултатите на коя от двете групи са по-близки до действителния брой на патетата. Наблюдаващите на място са използвали бинокли и телескопи. Дроновете са правили снимки от различна височина и под различен ъгъл, предава БТА.  \"Установихме, че с по-голяма точност птиците се броят с помощта на дронове, отколкото на място. В изображенията от летателните апарати могат да се откриват едва доловими промени, свидетелстващи за намаляваща численост\", обясняват специалистите. Учените са разработили и алгоритъм, способен да брои птици в изображения от дронове. Показаните от програмата резултати са били същите като тези, демонстрирани от хората, използвали снимки от летателните апарати. \"Във време, когато много животни по света са застрашени от изчезване, необходимостта от прецизно преброяване е по-голяма от всякога\", допълват специалистите.", "date": "2018.02.17", "title": "Учени: Дронове наблюдават дивата природа по-успешно от хората"}
{"url": "https://www.24chasa.bg/novini/article/6722087", "text": "Австралийски и новозеландски учени извлякоха ДНК от фосилизирани екскременти от птица моа, съобщи Лента. Учените събрали копролити - вкаменелости от екскременти, от четири птици, включително от моа - гигантски нелетящи птици, които са изчезнали от лицето на нашата планета, и от бухалов папагал какапо, който е застрашен вид. Копролитите датират отпреди 124 - 1557 години. Анализът на образците показал, че птиците се хранели с гъби, които живеели в симбиоза с корените на южния бук. Гъбите разпространявали спори, които позволявали на буковите гори да се възстановят след застудяване, предава БТА.  Птиците моа се срещали в Нова Зеландия и се хранели с растения. Някои видове достигали огромни размери. Тези птици били изтребени от маори през 16-и век, макар че според непотвърдени данни някои екземпляри са оцелели до 18-и - 19-и век. Резултатите от изследването са качени в сайта Ars Technica. През 2014 г. американски учени съживиха вирус по негова ДНК, съхранена в замръзнали в ледовете фекалии от северни елени. Съживеният вирус успешно зарази растението Nicotiana benthamiana.", "date": "2018.02.17", "title": "Учени извлякоха ДНК от фосилизирани екскременти от птицата моа"}
{"url": "https://www.24chasa.bg/novini/article/6722093", "text": "Британският премиер Тереза Мей заяви в по време на Конференцията по сигурността в Мюнхен, че Великобритания ще излезе от ЕС и няма да има втори референдум по въпроса, съобщава агенция Reuters, цитирана от \"Фокус\".  По думите на министър-председателя, „ние напускаме Европейския съюз и не може да става въпрос за втори референдум или връщане назад“. Мей добави също така, че „хората във Великобритания са убедени, че когато ние вземем решение, правителството не трябва да отстъпва дори крачка или казва „не, вие сгрешихте“. Коментарът ѝ е направен като отговор на репортерски въпрос.", "date": "2018.02.17", "title": "Мей в Мюнхен: Напускаме ЕС и не може да става въпрос за втори референдум"}
{"url": "https://www.24chasa.bg/novini/article/6721394", "text": "Макар и да не е “кръчмата на властта”, защото е отворена за всички, през последните 3 г. Бойко Борисов води там всичките си специални гости, включително преди месец - и японския премиер, първия министър-председател на Страната на изгряващото слънце, посетил България. Вероятно защото Центърът за българска национална кухня и фолклор “Воденицата” в “Драгалевци” отстоява реномето на българското заведение, което държи на качеството - и на обслужването, и на храната, и на интериора. Не на последно място - и заради атракцията с нестинарите, които всяка вечер шашват публиката с опасното си изкуство, и заради фолклорната музика. Много е важно чужденецът да усети хубавото на българското - този уют, тази чистота, този ред, и да му е вкусно и приятно, все едно си е у дома. Ресторантът е направен по времето на соца, през 1967 г., сред природата. На това място при реката навремето имало три воденици. Комплексът пресъздава традиционното, което за българина е душевен сантимент, а за чужденеца - вълнуващо откритие. И до днес в ресторанта има колело, високи тавани, автентичност. През 1999 г. е направен ремонт на градината, разказва мениджърът на “Воденицата” Емил Николчев. Рекичка ромони между масите на двора, в който неизменно всяка вечер, освен ако не вали проливен дъжд или пък не е много сурова зима, върви нестинарско шоу. “Иначе, дори да е натрупал сняг, има ли специални гости, не пропускаме. При желание някои гости биват вдигани на ръце и пренасяни през огъня - за здраве. Има такова поверие - че така всички болести бягат далеч от теб”, споделя Николчев. Ресторантът е предпочитан от много правителствени делегации. Книга за впечатления няма, макар и преди години да са купили такава. “Хубаво е да им се поднесе, но всеки път се отказваме, за да не притесняваме гостите. Когато бе естествено да отчетем, че е уморен, и да не се натрапваме”, обяснява и другият мениджър - Цветелина Павлова, че във “Воденицата” държат на дискретността. Има обаче една стена на славата, на която са наредени снимки на част от най-популярните политически и шоу звезди на планетата, които са минали през ресторанта, а някои - дори тропнали хора. Когато дойдат такива специални клиенти, ресторантът почти никога не е изцяло затварян, обяснява Николчев. Голяма изненада било, когато Борисов пристигнал с премиера на Великобритания (вече бивш) Дейвид Камерън, без в ресторанта да са имали предварителна информация за височайшата визита. Какво обаче било учудването за част от клиентите - оказало се, че същата вечер сред тях има англичани, които, докато гледали нестинарски танци, вдигнали поглед от жаравата и забелязали отсреща действащия си министър-председател! Това в родината никога не може да ни се случи - премиерът да е до нас на живо, шашнали се британците. Същото се случило преди години и с една китайска група, която изпаднала в екстаз, като видяла покрай масата си да минава ключов пекински министър. Гостите на Борисов във “Воденицата” са неизброими и все важни. Тук той доведе колегата си Зоран Заев, след като двамата подписаха историческия договор за добросъседство между България и Македония. Съвсем наскоро японският премиер е тук, като делегацията му избира по-тясната част от ресторанта, под типично българските снимки на фотографа Асен Великов. Етикецията и протоколът не допускат оркестрите да се доближат до ВИП маса, за да посвирят “на ушенце”. Освен ако самите те не проявят желание. Валя Балканска и други майстори на фолклора са били в програмата на “Воденицата”. Всички чужденци търсят, естествено, шопската салата, печените чушки, питката и агнешкото, качамака. Безспорно вниманието приковават Ники Топчийски, Нина Атанасова и Борислав Гяуров. Усещането да си в центъра на огъня, макар и да не си стъпил върху жаравата, е незабравимо. Отвсякъде те обзема топлина. Вокалът на “Скорпиънс” Клаус Майне и световноизвестният цигулар Васко Василев са получили такава “огнена закалка” - носени са над огъня. И величията, и въобще всички посетители влизат във “Воденицата” като клиенти, а си тръгват като приятели. Лично благодарят на сервитьорите, на кухнята и на мениджърите. Сред тях са холивудските звезди Морган Фрийман, носителят на “Оскар” за ролята му в “Ганди” Бен Кингсли и Жан Клод ван Дам.", "date": "2018.02.17", "title": "Където носят световните лидери буквално на ръце"}
{"url": "https://www.24chasa.bg/novini/article/6722109", "text": "Веднага след като се върна в Германия, след като беше освободен от турски затвор, журналистът Дениз Юджел публикува в социалните медии интересен видео клип, пише вестник „Джумхуриет”. На страницата „#FreeDeniz” той изразява учудване, че при излизането от затвора му е връчен документ, в който пише „продължаване на ареста”. Докато беше на територията на Турция, Дениз Юджел се въздържаше от каквито и да е изявления за медиите, а щом стъпи на германска територия, моментално разкри истината около неговото освобождаване, предава \"Фокус\".  Показва и дадения му документ – решение на 3-ти състав на Гражданския съд в Истанбул за продължаване на срока на неговия арест. „Днес е много интересен ден. … Има решение за продължаване на ареста ми от 3 февруари. Днес го получих, при излизане от затвора. Но въпреки това пак ме пуснаха от затвора. Все още не зная: защо излязох от затвора, защо преди една година бях арестуван? Много неща има да се кажат по темата, но нека днес да се задоволим само с това. Тази история няма да е неразказана и неразкрита.”, разкрива истината Дениз Юджел. . ", "date": "2018.02.17", "title": "Дениз Юджел: Не зная защо ме освободиха, тази история ще има продължение"}
{"url": "https://www.24chasa.bg/novini/article/6722132", "text": "„Ако държавата чрез прокуратурата и съда не си свършат работата и не осъдят подобаващо убиеца на жена ми, ще заведа частно дело срещу Пламен Георгиев , заяви Павел Методиев от врачанското с. Търнава. – Този безразсъден младеж лиши двете ни деца от майка, като я прегази с колата си, а сега се скри вдън земя.” . По-младата жена почина от тежките си рани в линейката на път за спешния център в Бяла Слатина. Загиналата жена, която била бременна с третото си дете, бе погребана от близки и роднини в четвъртък, а огорчените й близки споделиха, че нито шофьора убиец, нито някой от семейството му са изразили съжаление за смъртта на Миглена пред опечалените и са предпочели да се скрият зад високата ограда на дома си в Търнава. Засеченият за употреба на марихуана водач е син на пътния полицай Володя Георгиев от участъка в с. Борован и учителката в селската прогимназия Даниела Георгиева. И двамата отказват изобщо да разговарят по случая. В коментар под публикацията на сайта на „24 часа” за трагедията в Търнава подписалият се с псевдонима „Куршум” пътен полицай твърди, че за случилото се със сина му трябвало да питаме „демократите, които ни донесоха демокрацията”. Веднага след тежката катастрофа Пламен Георгиев бе задържан за денонощие в ареста на полицията в Бяла Слатина, а след излизането си от кауша изобщо изчезнал от селото, разказаха местните. От прокуратурата пък бяха лаконични, че още тече разследване за всички обстоятелства по случая по образуваното досъдебно производство. Хората в Търнава не вярват, че причинилият смърт на пътя шофьор ще получи справедлива присъда, а мнозина се скептични дали изобщо случая ще стигне до съдебната зала. И припомнят случая от преди пет години, когато полицая Володя Георгиев бил спипан с незаконно оръжие и боеприпаси, но успял да се измъкне без присъда като се отървал само с дисциплинарно наказание.", "date": "2018.02.17", "title": "Убилият бременна жена дрогиран шофьор от врачанското с. Търнава се покри"}
{"url": "https://www.24chasa.bg/novini/article/6722130", "text": "Земетресение с магнитуд от 4,3 по скалата на Рихтер е регистрирано в Албания в ранните часове на събота, показва справка на официалната интернет страница на Европейският средиземноморски сеизмологичен център, предава \"Фокус\".  Епицентърът му се е намира на дълбочина два километра под земната кора и на около 24 километра северозападно от град Корча. Не се съобщава за разрушения или жертви.", "date": "2018.02.17", "title": "Трус от 4,3 по Рихтер се е усетил в Албания"}
{"url": "https://www.24chasa.bg/novini/article/6722133", "text": "Косовският премиер Рамуш Харадинай заяви в събота, че Европейският съюз не бива да позволява на пет държави членки да „блокират последващата европейска перспектива на Косово“, съобщава сръбската агенция Tanjug. Според Харадинай, ЕС трябва да признае независимостта на Косово, тъй като това ще направи по-лесно постигането на споразумение за нормализиране на отношенията с Белград, предава \"Фокус\".  В интервю за виенски вестник, министър-председателят е добавил, че липсата на споразумение със Сърбия и непризнаването на Косово от Съюза „не прави живота ни по-лек“.", "date": "2018.02.17", "title": "Косовският премиер: ЕС трябва да признае независимостта на Косово"}
{"url": "https://www.24chasa.bg/novini/article/6722137", "text": "Международна група от астрономи оповести, че открила близо 100 нови екзопланети с помощта на излезлия от строя през 2013 г. космически телескоп \"Кеплер\", съобщи Лента. Учените изследвали 275 сигнала, които били идентифицирани чрез т.нар. транзитен метод. Той е базиран върху намаляване светимостта на звезда, когато пред нея минава небесно тяло. При това затъмнението на звездата трябва да е забележимо и периодично. В такъв случай се говори за наличие на кръжащи около нея обекти, предава БТА.  149 от небесните тела, идентифицирани с помощта на транзитния метод, се оказали планети, като 95 от тях били нови за учените. Някои изменения в светимостта били предизвикани от съседни звезди или от смущения във функционирането на космически апарати на околоземна орбита. Учените открили екзопланета, на която една година продължава 10 дни. Екзопланетата орбитира около звездата HD 212657. Става въпрос за най-ярката открита от телескопа \"Кеплер\" звезда, около която кръжи планета. Космическият телескоп \"Кеплер\" бе изстрелян през 2009 г. и имаше за цел да търси екзопланети. Резултатите от изследването са качени на сайта Phys.org. ", "date": "2018.02.17", "title": "Излязъл от строя космически телескоп откри 95 нови екзопланети"}
{"url": "https://www.24chasa.bg/novini/article/6722147", "text": "34-годишен варненец почина в линейката на път към спешния център, след пиянско сбиване със съквартиранта си. По първоначална информация причината за смъртта е комбинация от множество травми. Задържан е 36-годишният приятел на починалия - Венцислав А. Срещу него е повдигнато работно обвинение за убийство. Предстои Варненската окръжна прокуратура на внесе искане за задържането му под стража. Починалият Явор водел скитнически живот, но от два месеца живеел в дома на Венцислав в бл. 404 във варненския квартал \"Владиславово\". Той дори имал адресна регистрация на адреса на приятеля си. Вечерта на Трифон Зарезан двамата се скарали, но скандала бързо преминал в размяна на удари. Не е ясно какво точно се е случило и как Яор е успял да излезе от апартамента, но силите му свършили пред входа на блока и той паднал на земята. Случайно минаващ оттам мъж го видял и се обадил на 112. Въпреки усилията на парамедика, Явор починал в линейката на път към болницата.", "date": "2018.02.17", "title": "34-годишен варненец почина след пиянско сбиване"}
{"url": "https://www.24chasa.bg/novini/article/6722167", "text": "Днес, в 12:30 часа в Ритуалната зала на Централните софийски гробища се състоя поклонението на дългогодишния кмет на София Петър Междуречки. Десетки се сбогуваха с видния общественик и дипломат.  Роденият на 2 май 1934 г. Междуречки почина на 13 февруари тази година след дълго боледуване. Той беше кмет на София от 1978 до 1986 г., а след това посланик на България в ГДР. ", "date": "2018.02.17", "title": "Десетки се сбогуваха с Петър Междуречки днес (Снимки)"}
{"url": "https://www.24chasa.bg/novini/article/6722208", "text": "Председателят на Европейската комисия Жан-Клод Юнкер изтъкна днес колко важно е да се предложи на страните от Западните Балкани перспектива за членство в ЕС, но подчерта, че те трябва да решат всичките си гранични спорове, преди да се присъединят към съюза, предаде Ройтерс. Има множество спорове за границите на Западните Балкани и те трябва да бъдат решени, преди да предприемем по-нататъшна стъпка, заяви Юнкер на годишната конференция по сигурността в германския град Мюнхен, предаде БТА.  Председателят на ЕК изрази разочарование от продължаващия граничен спор между Хърватия и Словения, който не е бил решен преди влизането им в ЕС, и каза, че иска да се предотврати подобна опасност при другите потенциални членове на Евросъюза. Юнкер заяви, че споразумението за сигурност между ЕС и Великобритания, ще се запази и след Брекзита, посочва Асошиейтед прес. Юнкер говори, след като британският премиер Тереза Мей призова в Мюнхен партньорите от ЕС да не допускат \"закостенелите институционални ограничения\" да пречат на едно широко партньорство в областта на сигурността. \"Смятам, че тъй като не сме във война с Обединеното кралство и не искаме да му отмъщаваме за решението, взето от британците, този съюз в областта на сигурността - мост на сигурността между Великобритания и ЕС - трябва да се запази. Ние продължаваме да се нуждаем от него\", каза председателят на ЕК на конференцията. Той обаче отбеляза, че отношенията в сферата на сигурността не бива да се смесват с други свързани с Брекзита теми. Великобритания и ЕС трябва да вземат решения за търговията и други въпроси, свързани с излизането на Лондон от блока, отделно от дискусиите за споразумението за сигурността, подчерта той.", "date": "2018.02.17", "title": "Юнкер: Страните от Западните Балкани \nда решат споровете си преди да влязат в ЕС"}
{"url": "https://www.24chasa.bg/novini/article/6722217", "text": "В предстоящия летен туристически сезон националните ни курорти да покажат нова визия е целта, която стои пред министерството на туризма. Това каза за предаването „Метроном“ на Радио „Фокус“ министър Николина Ангелкова. Тя припомни, че само за миналото лято 5.3 милиона чуждестранни туристи са посетили страната и са реализирани приходи от международен туризъм за над 4.5 млрд. лева, което е 7.6% ръст. „За тази година също имаме изключително амбициозна програма, която да запази ръстовете от миналата година, включително да доведе до тяхното увеличение. Като продължаваме усилено работа с големите туроператори TUI, Thomas Cook и DERTOUR, които водят голяма част от туристите по българското Черноморие, а и във вътрешността на страната. Стартира до няколко месеца и нашата маркетингова кампания по интегрираните комуникационни пазари, която касае основните целеви пазари, на които България се промотира. Изключително сме амбицирани това лято националните ни курорти, особено емблематичният курорт Слънчев бряг, да покажат нова визия“, каза Николина Ангелкова. По думите ѝ се очаква предприетите стъпки до доведат до устойчиви ръстове и да се повиши броят на чуждестранните туристи спрямо миналата година не само в цифровото измерение, но и по отношение на качеството. Тя уточни, че ще се набляга все повече на туристи от високия клас, което задължава да се предлагат и разнообразни услуги, които да предизвикат техния интерес.", "date": "2018.02.17", "title": "Ангелкова: Националните курорти да покажат нова визия е целта за летния сезон"}
{"url": "https://www.24chasa.bg/novini/article/6721480", "text": "Новината, че двама влюбени, българка и германец, “са се самоубили в сатанински ритуал” на остров Кефалония на Нова година, възмути сатанистите в България. Защо? Защото хората масово не разбират за какво става въпрос, когато се споменава Богът на Долната земя. Нещо повече – хората не знаят, а и не искат да се задълбочават в това що е сатанизъм?. Сатаната, Луцифер, Падналият ангел, Дяволът - за широките народни маси са нещо средноаритметично на Злото. А що е Добро и що Зло? – питат риторично сатанистите. Ето тук, в неразбирането, се отваря едно пространство, където навръх Нова година. И никой не може да отговори смислено защо. Нито роднини, нито приятели, нито колеги, а най-малко гръцката полиция. За всички е необяснимо. Освен за гръцката полиция, която няма как, трябва все пак да излезе криво-ляво с някаква версия за пред обществото. Щом има свещи по пода, ножове, кръв от прерязани вени и някакъв медальон с пентаграм, са сатанисти, сто на сто. Та нали точно така свидетелите намират мъртвите тела на Лилия Ботушева, на 23 г., и Торстен Фоман, на 30 г.? Тя – полугола на дивана, починала първа от кръвозагуба, той – във ваната. “За да умре по-бързо”, освен че също си прерязва вените, момъкът си хаква ножа в сърцето. Ужас, ужас! Чухте ли? Всички били потресени. Но нима гръцката полиция не знае, че Сатанизмът не само не проповядва, но и отрича убийството на любим човек и най-вече самоубийството? “По никакъв начин случаят не ми прилича на сатанизъм”, коментира Стефан Иванов, който поддържа фейсбук страница “Сатанисти”. Той държи да подчертае, че “приятелите” на страницата не са секта. “Пентаграмът е символ, за който почти всеки човек е чувал, но със сигурност не е и сатанински. Обърнатата петолъчка се е използвала от вещиците през Средновековието за защита от магии и заклинания. Разбира се, но е много по - специфичен от обърната петолъчка. При извършване на такъв вещерски ритуал пентаграмът, струва ми се, трябва да е нарисуван на земята и долният лъч да сочи на север. Луната също е свързана по-скоро с магьосничеството, отколкото с някаква религия. Магьоснически ритуали се правят обикновено по “Синя луна”, която е веднъж на 3 г. По принцип не може да става въпрос за “сатанински зверства”. Ако момичето и германецът бяха убили не себе си, а трети човек, тогава – да, съгласен съм. Сатанизмът ни учи не да се убиваме и да се самоубиваме за някаква невидима кауза. Според мен всичко опира до наркотици и вероятно алкохол. Познавам много хора, които вземат амфетамини и един господ знае какви химикали и знам на какво са способни в даден момент...” Стефан, който иначе е специалист по уебдизайн, разкрива строгите закони, по които живее един истински сатанист: “Сатанизмът е криворазбран в обществото. Някои си мислят, че трябва да колят наред хора и животни, други - да си режат вените върху черни свещи, но това не е така. Всичките Разбира се, по света има сатанински секти, които правят тъкмо така и казват, че е правилно, но според мен това са повече езически ритуали, свързани със скандинавската митология. Лично аз, както и много други разумни хора, които се интересуват от сатанизъм, се водим по книгата “Сатанинската Библия”, написана от Антон Шандор ла Вей и публикувана през 1969 година. Като цяло в книгата се обяснява как човек трябва да живее достойно, да не се самосъжалява и да НЕ вреди на себе си и на други, освен ако не са го предизвикали. Смъртните грехове на човека според Сатанинската библия са: тъпота, превзетост, субективизъм, самозаблуда, стадно чувство, липса на перспектива, забравяне на минали общоприетости, противопоказна гордост и липсата на естетика. Смъртта на Лили и Торстен е най-голямата загадка в тази толкова мрачна история. Според психолога Светла Влахова  в каквото и да са вярвали двамата, на практика е невъзможно да се преодолее най-силният инстинкт – инстинкта за самосъхранение. За да се стигне до фатален край при двамата, тежка форма на депресия, за психотропни и упойващи вещества. “Смъртта с прерязани вени е най-безболезнена. Когато кръвта ти изтича, ти се отпускаш и изпадаш в безтегловно състояние, докато се свърши. А не е малко вероятно те да са убити от трети човек, който след това е избягал”, заключава психологът. “Абсурд е Торстен да се е пробол сам в сърцето” - анализира Лилит, която е духовен лидер на Вампирското общество в България. Лилит: Всички знаят, че когато се практикува такова нещо, се вземат мерки. Не се пие кръв просто така. Наистина сцената, която двамата са си устроили по пълнолуние, прилича на ритуал на Хеката. Пълната луна действа много силно и при опит за трансформация - при вампири и върколаци. Може би те са се стремили онази нощ към някаква трансформация? Лилит: Но вампирите никога не си прерязват вените така, че да им изтече кръвта и да умрат. Не се допуска човекът да умре, иначе той не може да се преобрази и да постигне безсмъртие. Абсурдно е и друго - че Торстен е открит с нож в сърцето. Та нали това е единственият начин да бъде убит един вампир – когато се унищожи физически сърцето? Но щом проблемът на Лилия Ботушева и Торстен Фоман не е в сатанизма и вампиризма, тогава в какво е? момиче, засмяно до уши Макар че родителите ѝ са разведени, видими конфликти, от които тя да страда, няма. Учи в Германия, след това си намира работа, има приятели – и нищо не подсказва, че смъртта я гони по петите. През юни Лили внезапно изчезва - яко дим! Сменя си телефоните. Баща ѝ, брат ѝ и безброй приятели започват да я търсят най-вече чрез фейсбук. Пресцентърът на МВР съобщи за “24 часа”, че тя никога не е била обявявана за издирване в България. Сигналът на роднините до германската полиция в крайна сметка дава резултат – през лятото тя е открита. Първоначално в нейното жилище намират изоставения ѝ лаптоп с изтрити хардове, както и захвърлени банкови карти. Лили е изтеглила всички пари, преди да напусне. Когато полицията се свързва с нея, тя декларира категорично, че иска да скъса с предишния си живот и не желае да я безпокоят повече. Затова германците прекратяват разследването. И така до мига, когато след Нова година гърците звънят на баща ѝ – да отиде да разпознае трупа. Роднините и досега не знаят какво се е случило с нея. Никой не им дава обяснение. Въпросът “Какво се е случило с нея?”, означава едно – че никой не я познава добре. и отнася в крайна сметка в небитието. Единственото, което приятелки на Лили в България чуват за него, е, че той е искал да се самоубие още през лятото. Фейсбук профилът на Торстен, който е почти затворен за публиката, говори обаче достатъчно. “Не може двамата да са се самоубили поради сатанизъм!”, категоричен е и друг изследовател на тайните философии, известен с ника си Магистус. “Ситуацията, в която са били намерени двамата млади хора, по-скоро ми прилича на магическия ритуал Черната меса. Може би просто са си направили някаква сексуална садо-мазо сцена.” Интересно, Черната меса също често се описва от разни медии по изумително превратен начин. Самата християнска църква заклеймява този магически ритуал едва ли не като кървава порнооргия, ръководена от разпопен поп, с гола разчекната жена и дявола в образа на козел. Обикновено те колят некръстено бебенце... Това, което уж още извършват тези “изроди”, ще спестим тук, защото не е лесно дори да се прочете. Феновете на сатанизма разясняват, че с тази пропаганда християнската църква се опитва да компрометира сатанистите за своите чисто меркантилни цели – да привлича повече вярващи в храмовете и да печели. Според тях истинската Черна меса е магия, идваща от дълбините на езичеството, която на пръв поглед представлява пародиен спектакъл, но която е предназначена да постигне далечна духовна цел. Но били ли са Лилия Ботушева и Торстен Фоман чак толкова „посветени”? Нейни приятелки споделят, че преди да замине за Германия, като ученичка в родния ѝ град Сливен, тя гравитира около метъл обществото, слуша хардрок, интересува се от готик културата. Но в Сливен няма действащи секти, твърдят те. Никога не са я виждали и с наркотици. “Повечето привърженици на сатанизма - това са деца и юноши, които дават израз на младежките си бунтове. А момичето Лили има същия профил!” – тълкува ситуацията психологът Светла Влахова, която е специалист по сектите и алтернативните религии. “Но доколкото тя е много млада, на нея ѝ е простено. За съжаление, същото незряло поведение имат около 40-годишни мъже и жени. Тогава нещата стават страшни. Бунт при младите хора има – те търсят изява, искат да бъдат различни, забелязани, търсят себе си. Проблем при младите хора изобщо е липса на смисъл и на комуникация. Те живеят в свои илюзии, но в един момент виждат, че те не са достатъчни. Тогава или решават да се развият, или затъват и нещата излизат извън контрол В основата на сатанизма всъщност са залегнали идеи като освобождаване на индивида от оковите на обществото, от матрицата и от манипулацията. Основната идея е за самоусъвършенстване, за самонадскачане и утвърждаване на Човешкото. Тук има неразбиране. Отричат се заблудите, насаждани от християнството. Така че сатанизмът, независимо дали е деистичен или атеистичен, показва стремеж към трупане на лична сила. Към материалното и в същото време духовно преуспяване и личното преживяване на свободата. Да загърбиш овчедушието, да не обръщаш и другата си буза, да не изневеряваш на себе си. Това не са престъпни и бездуховни идеи. Така че лошото не са идеите, а как се интерпретират. Така е и при християнството, така е във всяка една идеология. Всъщност има и някои секти, замаскирани като „сатанизъм”, които парадират и самоубийство. Интересното е, че зад тези групировки стоят много високи политически фигури Всъщност те се създават и с такава цел – защото им трябват хора, които да обират мърсотията и да служат за измиване на ръце. Такъв е „Храмът на черната светлина”. Неговите привърженици отричат изобщо света, заклеймяват го като гнил и мръсен, като свят, от който човек трябва на всяка цена да се отърве. Тази идеология проповядва самоубийството, обаче, забележете! – Трябва да умреш не как да е, а в битка, отдавайки живота си на Сатаната. В християнските крайни секти също се проповядва, че трябва да отдадеш живота си на Господ. А същото се наблюдава и в исляма в крайните групировки. Така че да се обвинява в случая сатанизма е елементарно и инфантилно. Самобичуването в средновековната християнска църква е било много по-лошо”, казва Влахова. Сатанизмът не е религия, а философия и няма нищо общо с християнството. Според православието окултизмът и сатанизмът са ерес и коварни учения, които са опасни за човека, а хората, подвластни на тях, имат нужда от помощ. Там липсва вярата във висши сили, които стоят над хората. В своя декларация срещу ересите през 2015 г. Св. синод поставя сатанизма редом до йогата, дъновизма и орфизма. Всеки може да вярва в каквото намери за добре, да не вярва изобщо или да се отдава на сатанизъм и бесовщина, ако смята, че това би го направило щастлив. Господ Исус Христос ни е дал правилното, етично и нравствено учение. Но ни е дал и свободна воля. С тази свободна воля ние можем да изберем Него или да се отвърнем от Него. Нашият Бог ни е завещал, че вяра се преподава с любов. Не със сила. Затова и Българската православна църква проповядва Неговото учение и Неговия завет с любов към ближния. Без прозелитизъм, без гонения или обещания за материални облаги, но със състрадание и човешка болка спрямо отпадналите или неоткрилите Христа”, пише в обръщението. “Сатаната, демоните и сключилите сделка с тях желаят човечеството да се изражда в лесно манипулируем “човекопоток”, пропит от стремеж към физическо оцеляване, чувствени удоволствия, егоизъм, материални богатства и суета. Съвременният глобализиращ се свят пречи на човечеството да се развива според заложения в него Божи образ за достигане на Божие подобие и моделира “човешкия материал” така, че в неговия живот да няма място за истинския Бог, за истинската църква, за истинските светии, за истинското семейство, за истинския човек, за истинския ближен”, пише д-р Десислава Панайотова от Културно-просветния отдел на Св. синод, анализирайки “празника” Хелоуин като активно сатанинско мероприятие. Изморена съм, усещам се нечиста, кожата ме боли, крайниците ми са студени, очите – полузатворени, дробовете ме срязват, устните ми щипят (пак започнах да ги хапя), усещам дрехите върху себе си така тежки, малката лека висулка на врата ми – да дишам... И въпреки това, с изпускането на дима, устата ми се разтяга, изпълвайки абсолютния капацитет на една усмивка. Как? Защо? Довчера мислех, че лицето ми се е вкаменило и се е превърнало в маска, прикриваща черната дупка, представляваща изчезналата ми същност. Но сега се усмихвам... и камъкът не се напуква, както очаквах, че ще стане, когато сменя равнодушието с емоция. Не се разпада на милиарди молекули. След толкова дълго безразличие една усмивка в самотата... Гледам прелитащите черно-бели птици с Tool в ушите си. Вятърът гали това съвсем, съвсем ново изражение и леко ме обгръща с удоволствие. Смятах, че мускулите ми са атрофирали и никога повече няма да могат да изпълнят точно тази дадена функция... Как решаваш, че обичаш някого? Кога? Защо? Кой заслужава да изстрадаш ВСИЧКО за него? Кои негови движения те карат да искаш да му споделиш всичко, всеки малък детайл от ежедневието си? Коя от полу-умъртвените ти от апатия нервни клетки ти дава нетърпимия импулс да го прегърнеш и да стоите просто така в мълчание с часове? Кое е чувството, поради което искаш да си всяка секунда с него; поради което половин час, след като сте се разделили, той вече ти липсва? Кое косъмче по тялото му го различава така коренно различно от всички останали? Как да съществуваш, когато нямаш на кого да кажеш някой от безбожно тъпите си вицове; да довериш безсмислените си за всеки друг тайни; да поплачеш на рамото му, когато те боли; да докосваш, когато ти се струва, че всичко около теб не е реално; да гледаш в очите и да усещаш всяка негова емоция като своя собствена; когато нямаш някой, който в най-подходящия момент да те зашлеви с гняв в перфектните ириси и да те свали от лъжливите облаци? Когато нямаш на кого да дадеш всичката тая огромна любов, бушуваща в теб като разярен звяр и жадуваща за усмирение от еднаединствена дума или жест? Как да съществуваш, когато нямаш кой да изтръгне сърцето ти, без да се усети... дори не защото иска да те нарани. Как би оцелял без приятел, на когото да се обадиш през поредната тотална, емоционална катастрофа през нощта? Кой ще те подготви за гадния лош свят, в който ще те предават безкрай, ако не някой, който знае ВСИЧКО и е решил да го използва срещу теб? Как оцелях аз? ... Знам, че една вечер не обръща всичко на обратно и животът ми от сега нататък няма да е приказка, дори няма да се промени истински. Но въпреки това Поглеждам огледалото и в ума ми изскача единствено “Здрасти! Коя си ти? Май си ми позната, но не съм те виждала вече толкова време...” Изведнъж усещам едно странно кълбо в гърлото си, пречещо ми да говоря. Клепачите ми започват да горят. Не падат сълзи. Усмивката си стои, тялото ми все още левитира, дрогирано от прехвърчащи спомени. На това ли му казват да ти се плаче от щастие? Красиво е... Поне чувството. Имам симптомите на влюбването, ха!... Тя е Любовта и живее вътре в мен. Днес, утре и завинаги!” Той се интересува от масонство и е фен на типове от рода на Джоуи Джордисън, глемрок и хорър музикант, който участва в разюздани спектакли като “Полубогове, полудяволи”. В тях се редуват със жрици, целите в бяло, които държат огромни луни... Опитът да се свържем с негови и нейни фейсбук приятели предизвикаха груба реакция. “Приятелите” заявиха, че нямат нищо общо с двамата и заплашиха със съд, ако ги свържем със случилото се... Профилът на Лилия не е много по-богат, но дава “линкове” към душевността ѝ. Нейният ник е особено показателен – Superbia Luxuria. На пръв поглед това е заглавие на една живописна електронна игра. “Една лесна игра, музикално пътуване с докосване и удоволствие, което ще ви изпълни с радост”, твърдят авторите ѝ. Пред очите ти като огромни фунии се разтварят приказни цветя. Но забавлението, което идва от начина, по който докосваш с пръсти и променяш картината на екрана, не се оказва така невинно, както изглежда. Анализи на играта разкриват, че тя мощно въздейства на сексуалното въображение, а нейният магнетизъм води до пристрастяване. Luxuria обаче не е само игра. Според Библията това е името на един от седемте смъртни гряха, на Похотта. Зад Похотта стои демонът Асмодей... Но не е ли никът на едно момиче просто протест срещу лицемерието в обществото? Ръкавица, хвърлена през смях? Съвсем безгрижно Лили пуска във фейсбук десетки хард рок парчета, чиито ненавистни и гротескни текстове провокират статуквото. В тях често животът изглежда отвратителен и непоносим. Но пуснати по фейса с шеговити коментарчета – това води ли до смърт? Може би ключът към това, което е станало с нея, е в един до болка откровен текст, публикуван от Лилия в профила ѝ още през 2011 г. Тогава тя е само на 17 и още не умее да се прикрива (вижте го горе). Независимо дали чрез секта или не, през лятото, когато “изчезва”, Лили Ботушева е направила своя житейски избор – да се посвети изцяло на нещо, за което можеш дори да умреш. Може би на любовта ѝ към Торстен? Любовта, чрез която двамата са поискали да избягат от “гадния свят”. Лили бе погребана в Сливен в тесен кръг от съсипаните й близки. Баща й Христо написа: ", "date": "2018.02.17", "title": "Да ти изтръгнат сърцето, без да усетиш"}
{"url": "https://www.24chasa.bg/novini/article/6722229", "text": "Европа трябва да реши сама кой влиза на нейна територия, а притокът на мигрантите може да подкопае мира и благополучието на континента, това заяви в събота канцлерът на Австрия Себастиан Курц в рамките на втория ден от Конференцията по сигурността в Мюнхен, предават ТАСС и \"Фокус\". „Арабската пролет в Персийския залив се превърна в зима, в Африка съществува напрежение заради мигрантския поток, който представлява огромен конфликтен потенциал“, подчерта Курц. „За да има мир и просперитет в Европа ние трябва да защитаваме външните си граници“, добави канцлерът и отбеляза също така, че „ако не направим това, светът ни ще бъде заплашен“.", "date": "2018.02.17", "title": "Курц: Европа трябва да реши сама кой влиза на нейна територия"}
{"url": "https://www.24chasa.bg/novini/article/6722262", "text": "Движението по АМ \"Хемус\" в района на гара Яна е затруднено и в двете посоки поради ПТП. В района е самокатастрофирал ТИР, който се е преобърнал в средата на платното и е блокирал двете скоростни ленти. Това съобщиха от пресцентъра на МВР. Няма пострадали хора. В момента движението се регулира от пътни полицаи и се осъществява в аварийните ленти.", "date": "2018.02.17", "title": "Тир се преобърна на АМ \"Хемус\" близо до гара Яна, движението се регулира"}
{"url": "https://www.24chasa.bg/novini/article/6715173", "text": "“Алекса, включи осветлението”, лампата в хола светва, но в дома ви няма никой друг освен вас. Как е възможно това? Отговорът - чрез т.нар. умен дом. Специализирана компютърна система разпознава гласови команди и изпълнява желанията на обитателите на къщата. По същия начин може да се регулира температурата в стаята, да се свалят щорите или да се включва телевизорът. Оборудван със сензори и камери, домът е готов да изпълнява всяко нареждане дори от разстояние - чрез телефона. Май идва време, в което да променим старата максима на “Моят умен дом е моята хай-тек крепост”. Едни от най-големите разработчици на идеята за умен дом са технологичните гиганти “Амазон”, “Епъл” и “Гугъл”. Те са създали своя система с изкуствен интелект. На “Амазон” той или по-точно тя се казва Алекса, на “Епъл” е Сири, а асистентът на най-голямата интернет търсачка също се казва Гугъл. Те са тези, с които всеки собственик общува. Гласовите команди се отправят към малко цилиндрично устройство, което много прилича на тонколона. То е ушите и мозъкът на умната къща. Може да бъде поставено навсякъде, защото се свързва безжично с домашната интернет мрежа. Този гласов асистент установява връзка и със смартфон, чрез който да контролирате дома си от разстояние. Например на път за вкъщи можете да затоплите хола, като нагласите градусите на климатика или радиатора. С помощта на няколко камери дори можете да наблюдавате къщата си, докато сте извън него, да кажем, че сте отишли на екскурзия в чужбина или . Голямо предимство на умния дом е, че “Технологията е широко застъпена в САЩ и доста хора тук се възползват от услугата “умен дом”, разказва айти специалистът Стоян Георгиев. Той е на 25 години и живее в Щатите от 6 години. Допреди няколко месеца работи в Маями за една от многото компании, които разработват технологии за умния дом. Инсталацията се изгражда на 3 етапа, казва Георгиев. “Първо минава екип, който прави проектирането и отбелязва дали ще е нужно да се разбиват стени. После минава екип, който премахва ненужните стени, но това не е трудоемко, защото къщите тук не са направени от бетон и тухли, а от дървени конструкции. След като се подготви теренът минава и третият екип. Той извършва инсталацията на умния дом.” Цената една средностатистическа американска къща от обикновена да стане умна е между 20 хил. и 40 хил. долара. Големите компании като “Амазон” са стигнали и доста по-далеч от това само да включваш електроуреди и осветление. Компанията на най-богатия човек в света Джеф Безос е разработила устройство, което улеснява всяка жена в колебанията как да се облече за деня. То има камера и се монтира в гардероба. Щом сте готови с първия тоалет, ви прави снимка. Щом сте готови и с втория, отново снима. Накрая сравнява двата кадъра и оценява в проценти кой от двата избора е по-моден. Устройството е свързано с база данни, които се обновяват според модните тенденции. То също следи и за подходящата комбинация между цветовете на дрехите. На технологичния пазар съществува също и умен гардероб. Той сгъва изсушеното пране. Единствено е нужно дрехите да се изсипят в най-долното му чекмедже. Оттам нататък със сгъването се заема роботска ръка в гардероба. Недостатъкът не идва толкова от високата цена, колкото от бавното сгъване. Всяка дреха му отнема по 15 минути. Вече има печка, която може да се настройва от разстояние, да се нагласят градусите и времето за готвене. Същото важи и за пералните. Чрез приложение за смартфон хладилникът изпраща информация за продуктите в него и напомня какво да купим, докато сме в магазина, Но не само американците разработват улесняващата бита технология. Българите отдавна са надскочили нивото на пръта за суджуци на терасата и произвеждат умни устройства. Пример за това е компанията на най-младия български предприемач Любомир Янчев. Още докато е в гимназията, 23-годишният младеж разработва устройства за домашния бит. Така се ражда “Мелиса” - системата за умен климатик. С нейна помощ всеки може да управлява температурата с няколко докосвания по екрана на телефона си. Днес компанията на младия предприемач се разраства и предлага още няколко устройства. Сред тях са умни ключалки за врати и контакт, с който нито една забравена ютия няма да предизвика пожар вкъщи.", "date": "2018.02.17", "title": "Домът готви, пере и се затопля сам, сгъва и дрехите"}
{"url": "https://www.24chasa.bg/novini/article/6719102", "text": "Кой забърка приватизацията у нас, има ли тя своите грешници и нужно ли е да се мери вината им днес? Този въпрос измъчва БСП вече 2 месеца и налива вода в мелницата на големия политически опонент ГЕРБ. И по стара дружеска традиция червените се обърнаха един срещу друг. Всичко започна, когато ГЕРБ обяви, че внася промени в конституцията за премахване давността за престъпления при приватизационни сделки от 1992 до 2017 г. Първо това разбуни червените юристи, защото съгласно основния закон без давност са само престъпленията срещу мира и човечеството. Дали случайно, или не обаче, темата се превърна в атака срещу Корнелия Нинова и участието ѝ в приватизацията на външнотърговското дружество “Техноимпекс”. Веднага след първия удар откъм ГЕРБ приватизацията бе умело вкарана в арсенала на вътрешнопартийната опозиция на лидерката. Основният ѝ опонент Красимир Янков в прав текст поиска участвалите в приватизацията да се оттеглят от ръководните постове в БСП. Депутатът Румен Гечев пък обвини Нинова за участие в приватизацията по време на правителството на СДС с премиер Иван Костов в края на 90-те години на ХХ в. И така истинската същност на въпроса пак бе изместена, а другарите се отдадоха на приятелски огън срещу председателката. “Не е грях, че Нинова участва в приватизацията на “Техноимпекс”, защото и нашето поколение е играло по техните правила”, обяви зам.-шефът на партията Кирил Добрев в опит да защити лидерката си. С което засегна Гечев, който беше вицепремиер и министър на икономическото развитие в правителството на Жан Виденов. То остава в историята с фалита на банките и хиперинфлацията в края на 1996 г., довели до огромна криза в държавата. Това даде основание на другарите да върнат дебата към събитията от 90-те години и ролята на БСП в приватизацията и всички процеси от зората на прехода. И започнаха обяснения за РМД-та, приватизационни бонове, масова приватизация... Как обаче БСП обяснява, че по принцип носи отговорност за прехода, но всичко в приватизацията е било хубаво през общо 4-те години на правителствата на Любен Беров и Жан Виденов? Станало лошо след това, когато на власт идва Иван Костов... Как твърди, че няма вина за РМД-тата, при положение че в правителствената програма на кабинета “Виденов” пише: “Правителството отдава голямо значение на работническо-управленското изкупуване на предприятията” и “с предимство ще се откриват процедури за приватизация, където работниците и управляващите декларират намерението си да ги изкупят”? Какви са фактите за приватизацията в България и какво е участието на БСП в поставянето на идеологическите основи на този процес? Отговорите дава проверка в архивите на в. “Дума” и публикувани там партийни документи и решения, програми и изказвания на тогавашния лидер на партията, а впоследствие и премиер Жан Виденов. Малко предистория. Приватизационният процес в България започва през 1992 г. с приемането на Закона за преобразуване и приватизация на държавни и общински предприятия и създаването на Агенцията за приватизация. По това време на власт е правителството на Любен Беров, излъчено с мандата на ДПС, но подкрепяно в парламента и от БСП. В онези години всички социологически проучвания и политически прогнози сочат, че Затова и левицата се готви да управлява и участва активно в разписването на правилата, включително тези за раздържавяването. В края на март 1993 г. на Общопартийна конференция (Национално съвещание на ръководството с председателите на партийните общински съвети) червените приемат политическа резолюция, в която се записват като цели: “Ускоряване на икономическата реформа, преодоляване на стопанския спад и безработицата и създаване на условия за достъпна за всеки български гражданин приватизация... В променените условия на работа на НС главна задача на депутатите социалисти да бъде деблокирането на законодателната дейност и приемането на следните приоритетни закони: Промени в закона за приватизацията, разширяващи кръга на участниците в нея като основа за икономическото демократизиране на обществото...” В хода на подготовката си за приемането на бюджет'94 пък БСП иска всички парламентарни сили да постигнат съгласие за приемане като пълен приоритет от Народното събрание на Програма за преструктуриране и приватизация 1993-1994 г., както и спешни промени в Закона за преобразуване и приватизация на държавни и общински предприятия. На свое съвместно заседание на 18 декември 1993 г. червеният пленум и депутатите социалисти решават, че “В Народното събрание трябва да се подкрепят усилията за стабилизация и структурни реформи, като с приоритет се обсъдят и приемат Програма за преструктуриране и приватизация за 1994 г., която да съдейства за финансово и макроикономическо стабилизиране на страната чрез мерки за преструктуриране на реалната икономика, както и промени в закона за приватизация, които да гарантират на държавните фирми управленска и пазарна автономност и да уредят основите на масовата призатизация, даваща шанс на всеки български гражданин.” Така се стига до лятото на 1994 г., когато С тях се създава нов чл. 35, с който се поставят основите на работническо-мениджърската приватизация: “Чл. 35. (Нов - ДВ, бр. 51 от 1994 г.) (1) Държавни и общински предприятия и обособени техни части се изкупуват без търг или конкурс, според оценката им, от: 1. работници и служители на приватизиращото се предприятие или обособената част, както и лицата по чл. 5, ал. 2, при условие че 20 на сто от тях желаят да участват в приватизацията; 2. наематели и арендатори с договори, сключени до 15 октомври 1993 г., ако срокът им не е изтекъл към датата на подаването на предложението за приватизация. (2) Ако за едно и също предприятие или обособена част са направени предложения за приватизация както от лица по т. 1, така и от лица по т. 2 на ал. 1, лицата по т. 1 имат предимство при приватизацията на производствени предприятия и обособени части, а лицата по т. 2 имат предимство при приватизацията на предприятия и обособени части за търговия и за услуги.” В следващите две години, когато БСП вече е на власт, този текст бива допълван 2 пъти. През октомври 1995 г. пък правителството на Виденов предлага на парламента програма за масова приватизация, списък на предложените за целта предприятия и проект за промени в закона, предвиждащ изменения на правилата за масова приватизация. “За широките маси правителството на Жан Виденов подготвя т.нар. бонова приватизация. За тесните кръгове на управляващите, от една страна, е съставен списък на стратегически и неприватизируеми предприятия - свещени крави, а от друга - се търси формула за задържане на места в управителните съвети. По този повод вицепремиерът Румен Гечев разработи и прокара през парламента специално олекотяване на данък печалба за приватизирани предприятия, в които е запазен държавен дял над 33%. За самите управители на държавните предприятия е разработена схема, която им позволява да закупуват дялове по преференциална схема с фактически десетократна отбивка от цената. Тези идеи бяха споделени за първи път от социалистите на кръглата маса през март 1990 г. пише икономистът Красен Станчев в изследване на приватизационния процес в България, публикувано в книгата “Анатомия на прехода: Стопанската политика на България от 1989 до 2004 г.” Според доклад на Агенцията за приватизация през 1996 - 1997 година Центърът за масова приватизация е извършил приватизация на държавни предприятия чрез инвестиционни бонове - за продажба са били предложени пакети акции от 1050 предприятия, в резултат на което са раздържавени активи в размер на 14,58% от общите активи на държавни предприятия или 22,08% от подлежащите на приватизация държавни активи. ", "date": "2018.02.17", "title": "Как БСП измисли “социалната” приватизация с боновите книжки и РМД-тата"}
{"url": "https://www.24chasa.bg/novini/article/6721932", "text": "Президентът на САЩ Доналд Тръмп, придружаван от първата дама Мелания, посети болницата, в която се лекуват пострадали  , предадоха световните агенции. В болницата в Помпано бийч Тръмп разговаря с лекарите и сестрите и им благодари за грижите, полагани за ранените. Тръмп каза, че те вършат невероятна работа. Президентът посети и пострадали в стрелбата, предава БТА.  Очаква се Тръмп да посети и офиса на шерифа на окръг Броуърд, където стана масовото убийство, за да се срещне с полицаите, реагирали първи на стрелбата. Същевременно на предварително обсъждане между членове на училищния съвет на гимназията, в която бе извършено масовото убийство, бе решено, че сградата ще бъде разрушена, а учениците ще бъдат премесени в ново здание. Стойността на операцията ще е 30 милиона долара, предаде ТАСС.", "date": "2018.02.17", "title": "Тръмп и Мелания посетиха пострадалите в масовата стрелба в гимназия във Флорида (Снимки)"}
{"url": "https://www.24chasa.bg/novini/article/6721929", "text": "Президентът на Украйна Петро Порошенко призова НАТО и ЕС да предложат на страната му перспектива за членство и в двете организации, въпреки противопоставянето на Русия, предаде ДПА. Този призив Порошенко отправи на конференцията по сигурността в Мюнхен. Пред участниците в конференцията Порошенко описа страната си като \"щит и меч\" за Европа и каза, че членството й в ЕС и в НАТО ще доведе до повече ползи за европейската сигурност, предава БТА.  Порошенко заяви, че разширяването на ЕС и на НАТО на изток може също така да бъде и подходящата реакция на руския \"дневен ред на лъжи, насилие и нарушаване на човешките прави и на върховенството на закона и демокрацията\". Украинският президент заяви, че единственото послание към Москва днес трябва да бъде това, че цената, която тя трябва да плати заради своята агресия ще продължи да се увеличава, докато руските войски не се изтеглят от Донбас и Крим.", "date": "2018.02.17", "title": "Порошенко призова НАТО и ЕС да предложат на страната му перспектива за членство"}
{"url": "https://www.24chasa.bg/novini/article/6721315", "text": "“В тази специалност започнахме 480 човека и завършихме 32. Всички те са много търсени от немската индустрия и още година преди завършването си получават доста съблазнителни предложения, на които трудно се отказва. Аз реших да се върна и да се заема със семейната компания в България”, разказва Александър. През 2009 г. нямахме нито един експорт. Днес имаме работещи системи в 58 държави на 7 континента, включително на Антарктида. Строим голяма фабрика в Кърджали. Носители сме на множество международни награди и отличия за технологични иновации, като една от най-ценните за мен е от Space X, лично връчена ми от Илън Мъск - награда за иновации, което е невероятно постижение и доказателство, че в България могат да се правят топпродукти и страхотни разработки и че има умни и знаещи хора.  Преди година, когато направихме последното увеличение на капитала и привлякохме чужд инвеститор, и това ни дава надежда, че всичко се променя към добро и че само труд и упоритост са нужни, за да продължим да следваме мечтите си. Сега работим предимно в трудно достъпни места в Африка, в Близкия изток, в Югоизточна Азия - това са основните ни пазари. Не ги правим за западния свят, където икономиките и инфраструктурата са добре развити, има и голяма конкуренция, а ги разработваме, както обичаме да казваме, там, където другите трудно успяват да работят, т.е. електрониката трудно успява да работи. Представете си има огромна влажност, запрашеност, опесъченост и където не всяка електроника може да работи. И когато комбинираш тези технологични постижения, за да можеш да доставяш ток и след тока - съответно всички други услуги от първа необходимост, чувството е страхотно! Има един интересен случай на една наша инсталация в Нигерия. Имаше възможност да представим една наша технология на един колеж, където хората и учениците нямат ток. Вечер използват свещи, през деня се готви на дърва, топлят се с огън и т.н. - основни нужди не могат да си покрият. Караха си вода от много далече, което беше и много скъпо, и за тях произведохме една от първите ни системи. Най-прекрасният момент беше, когато видяхме радостта в очите на хората и на учениците там. То е неописуемо чувство! Да видиш как те се радват на ток, нещо, което ние в днешно време го приемаме за даденост. те вече имат достъп до интернет, използват различни по вид електроуреди, комуникират помежду си. Беше инсталирана и клетка на мобилен оператор и в същото време освен тези привилегии им се спестиха огромни разходи, защото вече не се налагаше да се носи вода от 200 километра, всичко беше автономно! Моето послание е да не загърбват България! Прекрасно е, че са извън България, че виждат как се случват нещата, особено на Запад, виждат как нещата се правят правилно и как могат да бъдат реализирани. И е хубаво в един момент да се върнат обратно, за да пренесат целия този опит и положителните неща на своя престой обратно в България. Когато си знаещ и можеш да правиш нещата така, че да се случват и да предизвикваш промяна към добро, то от теб зависи да решиш да го направиш, да положиш труд и упоритост, защото нищо не става лесно. И в този смисъл географията вече няма никакво значение.", "date": "2018.02.17", "title": "33-годишният Александър Рангелов пусна ток от вятър и слънце за 1,6 млрд. души"}
{"url": "https://www.24chasa.bg/novini/article/6721938", "text": "Военен хеликоптер, в който са пътували мексиканският министър на вътрешните работи и губернаторът на щата Оахака, катастрофира и двама души загинаха, предадоха световните агенции. Вътрешният министър Алфонсо Наварете и губернаторът Алехандро Мурат не са сериозно пострадали. Пилотът на машината загубил управление и тя паднала от няколко десетки метра в района на град Пинотепа Насионал в Оахака. Хеликоптерът е бил на обиколката на засегнатия от силно земетресение щат Оахака. Земетресението с магнитуд 7,2 разтърсило южните и централните части на Мексико и било усетено и в столицата. Първоначално американският Геофизичен институт бе съобщил, че магнитудът е 7,5, преди да го понижи. Епицентър е бил близо до тихоокеанското крайбрежие, на 2 километра източно от град Пинотепа де Дон Луис, на 148 километра югозападно от град Оахака в южния щат Оахака и на дълбочина според Ройтерс 43 километра, според Асошиейтед прес - 24 километра, а според ТАСС - 10 километра. Щатът Оахака се намира на около 600 километра южно от столицата на Мексико, припомня Франс прес. Засега се съобщава за незначителни щети по сгради в Оахака. Няма издадена тревога за цунами, предава БТА.  Трусът бе усетен и в Гватемала. В столицата на Мексико сградите се люляха повече от минута. Телевизиите показаха как хиляди хора излизат по улиците на мексиканската столица изплашени. На 7 септември трус с магнитуд 8,2 разтресе Мексико и отне живота на 96 души основно в щата Оахака. На 19 септември земетресение с магнитуд 7,1 отне живота на 369 души в страната в деня, в който мексиканците отбелязваха 32-ата годишнина от мощното земетресение от 1985 г., отнело живота на 10 000 души. След труса днес бяха регистрирани 60 вторични труса, като най-силният беше с магнитуд 5,9, предаде ТАСС.", "date": "2018.02.17", "title": "Трус от 7,2 разлюля Мексико, 2-ма загинаха при катастрофа на хеликоптер"}
{"url": "https://www.24chasa.bg/novini/article/6721941", "text": "Двадесетгодишен мъж бе осъден на 15 години затвор за нападение с нож над двама братя в американски мол, предаде Асошиейтед прес. В съда Мохамад Абдирахман от Минеаполис е казал, че е бил вдъхновен от организацията Ислямска държава, когато извършил атаката в мола Блумингтън в града миналия ноември. Той призна вината си и каза, че отишъл в мола да извърши нападението, за да отвърне на призив за джихад, защото вярвал, че САЩ са във война с исляма, предава БТА.  Нападнатите от Абдирахман братя са съответно на 19 и 25 години. Те бяха сериозно ранени.", "date": "2018.02.17", "title": "Осъдиха 20-годишен на 15 г. затвор за нападение в американски мол"}
{"url": "https://www.24chasa.bg/novini/article/6721943", "text": "Тъжно е, че за една година на президентство на Доналд Тръмп отношенията на САЩ с Русия не се подобриха в сравнение с онова, което бяха по времето на Барак Обама. Това заяви руският министър на външните работи Сергей Лавров в интервю за Евронюз. Отношенията дори се влошиха в известна степен, допълни той, визирайки конфискацията на дипломатическо имущество на Русия в САЩ, което, според него, противоречи на Виенските споразумения и на принципите, на които се основава американската конституция и американското общество. Лавров припомни, че Тръмп е обещал по време на предизборната си кампания да развие нормални отношения с Русия, основаващи се на взаимното уважение и изгода, предава БТА.  Говорейки за отношенията със САЩ, Лавров каза, че сътрудничеството между двете страни за Сирия продължава, въпреки, че е много трудно. Той припомни, че зоната за деескалация в южната част на страната е била създадена с участието на Русия, САЩ, Йордания и работи много добре, но предстои да се приложи изтеглянето на всички сили, които не са сирийски, от този район. По повод турската операция в Африн, Лавров припомни, че още от началото на ангажимента си в Сирия, американците са на страната на кюрдите и пренебрегват позицията на Турция, а именно, че тя смята някои групи в Сирия като еманация на Кюрдската работническа партия и поради тази причина ги е сложила в списъка си с терористичните организации. \"Турците повториха, че ще попречат с всички средства на кюрдите да поемат контрола на границата между Сирия и Турция. Но през този период американците постоянно въоръжаваха и то доста масивно кюрдските сили и игнорираха турската позиция. Като си играеха с кюрдския въпрос само в една част от региона, САЩ показаха, че това е една много опасна игра. Една игра, която може да доведе до големи вълнения в много страни, в които живеят кюрдите\", предупреди Лавров. \"Ние трябва да помислим за начина, по който да гарантираме равенство на кюрдите в настоящите граници на страните, в които те се намират, вместо да се опитваме да предизвикваме вълнение в целия район, както бе направено през миналия век от нашите западни колеги\", каза той. На въпрос дали Русия вижда в Турция и Иран съюзници в изготвянето на обща политика за влияние в Близкия изток, след като трите страни са постигнали споразумение за Сирия, Лавров каза, че трите страни искат да свършат \"онова, което бе започнатото в Сирия, по времето, когато администрацията на Обама стана напълно некомпетентна при изпълнение на споразуменията между Москва и Вашингтон за прекратяване на огъня\". \"Следователно ние нямахме друг избор, освен да работим с онези, които държат на обещанията си\", каза Лавров, визирайки Иран и Турция, които са демонстрирали воля за борба с тероризма. Говорейки за трите страни, Лавров каза, че се подготвя нова тристранна среща на върха, която може да се очаква през първата половина на март. В интервюто Лавров коментира широк спектър от въпроси. Той каза, че присъствието на САЩ на международната сцена се развива все повече във военната област при управлението на Тръмп. Лавров припомни, че \"американците са в Сирия, където никой не ги е канил, в Афганистан, където те бяха поканени, но в продължение на 15-16 години присъствието им не донесе нищо, производството на дрога се умножи десетократно, а терористичната заплаха продължава да съществува\". Лавров припомни, че в Ирак сега американските сили разширяват присъствието си, след като при Обама се бяха изтеглили. Той припомни също, че военните учения на САЩ в Югоизточна Азия са се увеличили доста отвъд необходимото, за да се възпре севернокорейската заплаха. А американският противоракетен щит в Полша и Румъния, в Южна Корея и в една интересуваща се от него Япония поражда проблеми не само за Русия, но и за Китай. Говорейки за Европа, Лавров каза, че Русия иска да види една силна и стабилна Европа и отрече хипотезите, че една дестабилизирана и отслабена Европа ще служи на стратегическите интереси на Русия. Той припомни, че Европа остава най-големият инвестиционен партньор на Русия и затова Русия иска ЕС да се развива постоянно. Руският министър каза, че нуждите от енергийни ресурси в Европа нарастват и че те могат да бъдат удовлетворени благодарение на проекти на Русия с Европа, като Северен поток 2 и Турски поток. Миналата година Газпром е увеличил по един зрелищен начин доставките за Европа, така че разговорите за необходимост да се избегне зависимостта от руския газ са политическа игра, чиято цел е да се разруши по един изкуствено начин естественото икономическо партньорсто на Русия с Европа, смята Лавров. За Балканите министърът напомни, че те са исторически партньори на Русия и припомни, че Русия е положила много усили, за да гарантира сигурността и независимостта на много балкански държави по време на Руско-турската война, Първата световна война и Втората световна война. Той припомни, че в последните години Русия има много добри отношения със Сърбия и Словения, че има добър диалог с Македония, че неотдавна паузата в отношенията с Хърватия е била прекъсната. Той каза, че ситуацията в Черна гора поражда безпокойство и има опити да се използва тази стана в антируската борба и добави, че членството в НАТО на Черна гора й е било наложено. \"Няма практически страна на Балканите, където американският посланик заедно с европейските посланици, да не е поискал от ръководство да престане да дружи с Русия\", каза Лавров и допълни, че Русия не иска никога от нейните партньори на Балканите или на други места да спрат да развиват отношенията си с дадена страна. \"Това е фундаменталното различие между нашата външна политика и външната политика на Запада\". За Украйна Лавров каза, че разполагане на миротворци на ООН там не трябва да противоречи на минските договорености. За идеите, че Русия има планове за нападане на трите балтийски страни, Лавров каза, че те може да се \"зародят само от възпален мозък\".", "date": "2018.02.17", "title": "Лавров: Тъжно е, че за 1 г. президентство на Тръмп отношенията ни не се подобриха"}
{"url": "https://www.24chasa.bg/novini/article/6721945", "text": "Инспектори на Автомобилна администрация и Икономическа полиция установяват средно по 4 случая дневно на нерегламентиран превоз на пътници само на Летище София. При проверките са открити \"помпи\" за увеличаване на сметките. Нередовните таксита предлагат и транспорт до зимните курорти. Летище София - все още една от най-доходоносните дестинации за т.нар. \"копърки\", предава  . За тях няма ред, няма нормална тарифа, как си награбят някой, после си го отработват. Набелязването на жертвите обикновено започва още от зоната пристигащи. Шофьорите най-често чакат полети от Западна Европа, носейки табелка такси. Предварително подготвят фрази на няколко езика. Тече едно договаряне на въпросната сума, след като сумата е конкретизирана се качват в лекия автомобил и отиват за конкретната дестинация, твърди Росен Игнатов от Икономическа полиция ГД ,,Национална полиция\". Проверките на Икономическа полиция показват, че такситата менте излизат в най-добрия случай двойно по-скъпо.  На територията на град София до момента това, което се установи в рамките на 20-30 лв. за курортите като Банско 80 евро или 160 лв., според Росен Игнатов. От началото на годината инспекторите на Автомобилна администрация са съставили 150 акта само на Летище София. В девет коли са открити устройства за манипулиране на данните на таксиметровите апарати. Инспекторите съветват ако станем жертва на измама, да пазим касовата бележка. По този касов бон ние може да проверим много неща и съответно водача можем да го санкционираме, твърди Красимир Сребров, директор на ИА ,,Автомобилна администрация\". От Автомобилна администрация предвиждат затягане на контрола върха касовите апарати. Ще променим и ще включим към НАП всички касови апарати на таксиметровите автомобили за контрол. Тогава ще можем да ограничим страшно много документи, които в момента ги изискваме към водачите на таксиметрови автомобили, каза още Красимир Сребров. При проверките инспекторите са установили още, че някои водачи са шофирали без удостоверение за психологическа годност и непопълнени пътни книжки. Нарушения са открити и при ползването на задължителната седмична почивка. До момента са направени общо 830 специализирани проверки.", "date": "2018.02.17", "title": "Масови проверки на таксита около летищата и автогарите в страната"}
{"url": "https://www.24chasa.bg/novini/article/6721948", "text": "Бившият френски президент Никола Саркози е наредил подслушването на министрите си, твърди лидерът на дясната френска партия Републиканците Лоран Вокие, предаде Франс прес. \"Никола Саркози беше стигнал до степен, в която контролираше мобилните телефони на онези, които влизаха на заседание на министерския съвет. Той ги подслушваше, за да има достъп до имейлите и есемесите и да проверява какво е казал всеки от министрите му, когато се прибирахме от министерския съвет\", разказва Вокие по време на конференция пред студенти от Училището по мениджмънт в Лион. Без негово знание изказването му е било записано и публикувано от телевизия Те Ем Се. Пред студентите Вокие е заявил също, че настоящият държавен глава Еманюел Макрон е създал \"група за съсипване\" на Франсоа Фийон, бившия премиер на Саркози и кандидат за президент през 2017 г., предава БТА.  По повод на тези изявления говорителят на правителството Бенжамен Гриво каза, че те са клевети, обиди, вулгарни предположения и че студентите заслужавали нещо по-добро, от това да слушат такива неща.", "date": "2018.02.17", "title": "Френски министър: Саркози наредил подслушването на министрите си"}
{"url": "https://www.24chasa.bg/novini/article/6721953", "text": "Коя е мистериозната българска емигрантка в Австралия Маргарита Занеф, която   и още толкова на галерията в Сидни?, разказва специален репортаж на  . На 14 февруари по сметките на галериите в София и Сидни постъпват суми, равняващи се на по 1 милион и 800 000 лева. И двете институции са впечатлени. Но не знаят коя е щедрата дарителка - покойната вече Маргарита Занеф, емигрирала в Австралия през 1960 г. със съпруга и сина си. Надживява и двамата и си отива от този свят през 2016 г. Онези, които са я познавали, описват Маргарита Занеф като тиха дама, която обожава децата и цветята. Синът ѝ си отива на около 50-годишна възраст. Съпругът ѝ преди около 20 години. В огромната ѝ градина с азалии Алекс (неин счетоводител и приятел) и семейството му ходели често. Маргарита Занеф живеела в малък комплекс в Сидни. Често хващала влака до Сините планини в Блекхийт, Австралия. А именно от продажбата на имота ѝ в Блекхийт са парите, постъпили по сметката на Националната галерия. След като си отиде от този свят, Маргарита Занеф направи така, че и България да я спомене. С благодарност!", "date": "2018.02.17", "title": "Вижте българката, която дари близо 2 млн. лв. на Националната художествена галерия (Снимки)"}
{"url": "https://www.24chasa.bg/novini/article/6721954", "text": "Има ли роднински назначения в Лесотехническия университет роднински назначение. По темета пред    говори д-р Ирина Тодорова. „През 2012 г. се прибрах в София поради семейни причини и отидох на разговор с проф. Аминков”, разказва тя. Тогава той е шеф на катедра във Факултета по ветеринарна медицина, където Ирина се опитва да продължи преподавателската си дейност. „Тогава ме увери, че няма място за асистент и затова не могат да ме вземат. В продължение на пет години очаквах да се обяви конкурс. По-миналата година на конгрес във Варна разбрах, че 3-4 месеца по-рано в катедрата по хирургия, където работи професор Аминков, е назначен неговият син - Константин Аминков, за когото разбрах, че конкурс не е обявен\", казава Ирина. По закон всички конкурси за заемане на академични длъжности трябва да бъдат обявени на сайта на университета със срок от два месеца и в „Държавен вестник” . Единствено изключение прави изборът на асистенти. В момента проф. Аминков е декан на Факултета по ветеринарна медицина. Синът му Константин Аминков е асистент в катедрата, назначен веднага след завършването му. „Мога да твърдя, че към сина си съм много по-строг, отколкото към всички друг в катедрата. Той беше втори по успех, нямаше други кандидати. Конкурсът беше обявен, както всеки друг”, заявява проф. Аминков. Ирина търси в сайта на университета въпросния конкурс, но такъв не открива. През 2017 година се провежда втори конкурс за заемане на длъжност „Асистент”. Д-р Тодорова разбира за него в последния момент. „За друг син, на доцент Надя Златева, която също е преподавател в катедрата. Конкурсът е обявен заради нейния син. Въпреки това аз реших да си подам документите и да кандидатствам”, разказва още Ирина. Допусната е до втори кръг. Конкурсът обаче е спечелен от д-р Маринов. „Професор Аминков е кум на Надя Златева – семейна катедра. Имат и длъжностни, и служебни ангажименти помежду си”, обяснява още Ирина. За професорите от Лесотехническия университет точно документите са в основата на решението на Комисията. Кандидатът Маринов е изучавал две дисциплини повече от д-р Тодорова и владее по-добре чужди езици, а д-р Тодорова, въпреки дългия си трудов стаж, няма все още защитена дисертация. Д-р Тодорова търси правата си като подава сигнали до всички компетентни институции. Според Комисията конфликт на интереси няма, а според съда искането на Ирина е неоснователно, тъй като е задала грешно иска си. От Министерство на образованието заявиха, че отговор до д-р Ирина Тодорова е изпратен и в дадената ситуация ведомството няма правомощия. В подкрепа на доктор Тодорова се обяви и председателят на Съюза на ветеринарните лекари д-р Михаил Бащавелов. Д-р Тодорова е категорична, че ще продължи да търси правата си.", "date": "2018.02.17", "title": "Има ли роднински назначения в Лесотехническия университет?"}
{"url": "https://www.24chasa.bg/novini/article/6721977", "text": "Това е възможно, след като от вчера са в сила промените в Търговския закон. Новината съобщи в студиото на „Тази събота“ по   националният омбудсман Мая Манолова. Тя уточни, че гражданите имат 3-месечен срок да подадат заявление до съответното териториално поделение на НОИ. Срокът изтича на 16 май. От това право могат да се възползват работници, които не са получавали заплати след 1 февруари 2015 г. Според промените в Търговския закон, предложени от Мая Манолова, всеки работодател, който не си е платил на работниците, няма да може да прехвърли фирмата на клошар или безработен. По повод обвиненията на бизнеса, че заради промените в Търговския регистър е настъпил хаос, Мая Манолова коментира: Не е вярно, че е блокиран търговският оборот. Работодателите, които са си плащали заплатите, намериха начин със съответните документи да докажат това. Омбудсманът коментира и становището на законодателния съвет към парламента, оглавяван от проф. Огнян Герджиков, според което промените в търговския закон са противоконституционни. Каквото и експертно становище да има, органът, който казва това, е Конституционният съд. Институцията на омбудсмана също има конституционен съвет, и текстовете са прегледани от също толкова именити професори, заяви Мая Манолова. Тя подчерта, че правото на труд е гарантирано в конституцията.", "date": "2018.02.17", "title": "Манолова: До 16 май е срокът за работници без заплати 3 г. назад, ще ги получат"}
{"url": "https://www.24chasa.bg/novini/article/6721968", "text": "Дядо ми беше един смирен човек, отдаден на Бог и всичко, което правеше, беше с цел да върне вярата на хората в доброто и почтеността. Това остана скрито за хората. Думите са на внука на Християн Владимиров, внук на дядо Добри. Той говори пред  . Дядо Добри, който бе наречена Светеца от Байлово, почина през тази седмица на 103 г. Той живееше изключително аскетично, а за дългия си живот е дарил на църквата огромна сума пари. \"Единствената цел на дядо ми бе да възстановява църкви и манастири, които са изоставени, където няма живот и да върне миряните там. Това, че дари определена сума на храм-паметника „Св. Александър Невски” го направи популярен, но това не го прави от 10 години, а от много дълго време”, заяви Християн.", "date": "2018.02.17", "title": "Внукът на дядо Добри: Целта на дядо ми бе да върне миряните в храма (Видео)"}
{"url": "https://www.24chasa.bg/novini/article/6721970", "text": "Ще се състои поклонението на дългогодишния кмет на столицата, дипломат и общественик Петър Междуречки. Това съобщиха от пресцентъра на Градския съвет на БСП - София. Поклонението ще бъде от 12.30 часа в Ритуалната зала на Централните софийски гробища.  .", "date": "2018.02.17", "title": "Днес ще бъде поклонението на Петър Междуречки"}
{"url": "https://www.24chasa.bg/novini/article/6721976", "text": "Мъгла предизвика закъснение на полети от Летище \"Варна\". Това съобщиха за Агенция \"Фокус\" от Летище \"Варна\". Планираният за 5.10 часа полет Варна-София не е излетял, като се очаква това да се случи в 10.00 часа. Заради мъглата полетът за Дортмунд от Варна е излетял през Бургас.                                                                                                                                                                                                                                                                                                                       ", "date": "2018.02.17", "title": "Мъгла предизвика закъснение на полети от летището във Варна"}
{"url": "https://www.24chasa.bg/novini/article/6721992", "text": "Гръцкият външен министър Никос Кодзиас заяви в интервю за гръцката телевизия „Алфа“, че Атина разполага с готов текст на предложение за предварително споразумение за решаване на спора за името, който се състои от 20 страници и ще бъде изпратен на Скопие до края на февруари, това предават Македонската информационна агенция и \"Фокус\". Според първия дипломат на Атина, в проекта не е засегнат само въпроса за името, но и за неговата употреба, както и също така идентичността, някои акроними и търговски имена. Кодзиас още веднъж подчерта, че гръцката страна иска новото име на Македония да бъде както за вътрешна, така и за международна употреба.", "date": "2018.02.17", "title": "Кодзиас изпраща предварителен текст на споразумението за решаване на името до края на февруари"}
{"url": "https://www.24chasa.bg/novini/article/6721975", "text": "2. г. и половина да лежи в затвор българинът с австралийски паспорт Иван Захариев-Джон Терориста, защото дошъл у нас да се учи да стреля с автомат, за да стане терорист. Това реши състав на апелативния спецсъд с председател на Даниела Росенова, отменяйки присъдата на Джон на първа инстанция от 4 г. затвор. Решението на съда все още не е публикувано заради забрана в закона. Прокурор от апелативната спецпрокуратура искаше най-тежкото наказание от 8 г. затвор за 22-годишния Джон. Младежът, който е задържан от 2016 г., е подсъдим по първото дело у нас за обучение в тероризъм. Той дошъл в София от Мароко през 2016 г. и отседнал в апартамента на баща си в кв. „Хаджи Димитър“. Според прокуратурата Джон посещавал стрелкови клуб “Левски” в София и “360 градуса” в пловдивското село Войводино от 4 юли до 19 септември 2016 г. Там се учил как да стреля с „Калашников“. По време на тренировките искал да е по-близо до мишената. Апелативните съдии обаче установяват, че Джон е ходил на стрелбищата до август, а не до септември, научи „24 часа“. Това е един от аргументите за по-лекото наказание. За контакти на Джон с терористи се говори през 2013 г., става ясно по делото. Тогава той отишъл в Сирия и свързал се с терористична групировка, която се борила срещу сирийския президент Башар Асад. Оттам обаче го върнали, тъй като не бил подготвен за стрелба. Адвокатът на Джон Христо Ботев е на мнение, че в Сирия подсъдимият е контактувал с бойци от Свободната сирийска армия, която не е обявена за терористична организация за разлика от ИДИЛ. В решението си апелативните магистрати поставят акцент и на възрастта на Джон. Те обръщат внимание и на това, че майка му, която живее в Австралия, е болна от рак. Миналата година почина бащата на Джон Светломир Захариев (82 г.). Мъжът се бе върнал в София от Сидни, за да е със сина си по време на делото.  Решението на апелативния спецсъд не е окончателно и може да бъде оспорено пред Върховния касационен съд.", "date": "2018.02.17", "title": "Намалиха присъдата на Джон Терориста на 2 г. и половина затвор"}
{"url": "https://www.24chasa.bg/novini/article/6722000", "text": "Поради очаквани протестни действия от граждани на град Видин, свързани с блокиране на главен път Е-79 (София - Видин) в началото на града, планирани за след 10.00 часа днес, е възможно е да се образуват колони от изчакващи МПС, пътуващи за ГКПП Дунав мост 2. Това съобщиха от пресцентъра на МВР. За да не се стига до задръствания и натрупване на автомобили, препоръчва се на водачите, пътуващи към границата, своевременно да се насочват към алтернативни ГКПП.", "date": "2018.02.17", "title": "Очаква се протест на пътя София-Видин, пътуващите към Дунав мост 2 да изберат други маршрути"}
{"url": "https://www.24chasa.bg/novini/article/6722009", "text": "От името на Световния еврейски конгрес и нашия председател Роналд Лаудер, бих желал да изразя нашата сърдечна признателност към Вас за Вашата силна лична позиция срещу Луковмарш, както и тази на ПП ГЕРБ. Това се казва в писмо от главния изпълнителен директор на Световния еврейски конгрес Робърт Сингер до председателя на ПГ на ГЕРБ и зам.-председател на партията Цветан Цветанов, съобщиха от пресцентъра на ГЕРБ.  „За нас означава много, че правите всичко по силите си, за да запазите прекрасните традиции на България и да предотвратите този очевиден опит да се опетни доброто име на България. Аз и колегите ми с радост ще положим усилия, за да засилим още повече непоклатимата връзка на приятелство, която свързва нашите два народа“, пише още в писмото.", "date": "2018.02.17", "title": "Директорът на Световния еврейски конгрес благодари на Цветанов за позицията му срещу Луковмарш"}
{"url": "https://www.24chasa.bg/novini/article/6722018", "text": "Държавният глава Румен Радев проведе последователно срещи с председателите на ВМРО-ДМПНЕ и Демократичен съюз за интеграция (ДСИ) Християн Мицкоски и Али Ахмети. Разговорите се състояха в рамките на двудневното официално посещение на българския президент в Скопие, съобщиха от прессекретариата на президента.  България е подкрепяла неизменно Република Македония в най-тежките й моменти. Ние очакваме да премахнем границите между хората, да насърчим приятелството и бизнеса. Това послание отправи държавният глава Румен Радев на срещи с политически лидери, които се състояха в късния следобед вчера. Румен Радев призова политическите лидери в Република Македония да постигнат единство и обединение по отношение на стратегическите цели на страната, въпреки различията във вижданията си във вътрешнополитически план. На срещите бяха обсъдени и аспекти от двустранните отношения на Република България и Република Македония и перспективите на прилагането на Договора за приятелство, сътрудничество и добросъседство между двете страни. “Вярвам, че в най-кратък срок ще видим как хората от двете страни на общата ни граница пътуват бързо и удобно, правят бизнес, инвестират и строят свободно и си сътрудничат интензивно в културата, образованието и науката”, заяви държавният глава в разговорите си.", "date": "2018.02.17", "title": "Румен Радев в Скопие: Нашата обща цел е скоро да видим Македония в НАТО и ЕС"}
{"url": "https://www.24chasa.bg/novini/article/6722028", "text": "Германският външен министър Зигмар Габриел заяви днес, че е склонен някои от наложените на Русия санкции да бъдат облекчени, при осъществяване на примирие в Източна Украйна с помощта на миротворци на ООН, предаде Ройтерс. Габриел каза, че е нереалистично да се настоява за пълно изпълнение на мирните договорености от Минск, преди да се предложи на Москва известно облекчение на санкциите, предава БТА.  Министърът отбеляза, че все още има фундаментални различия около предложението на Русия да се изпратят мироопазващи сили на ООН в Източна Украйна, но каза, че намира идеята \"за една от малкото реалистични възможности\" за постигане на някакъв напредък към прекратяване на насилието, отнело живота на около 10 000 души в Източна Украйна от 2014 г. досега.", "date": "2018.02.17", "title": "Зигмар Габриел склонен на смекчаване на санкциите срещу Русия"}
{"url": "https://www.24chasa.bg/novini/article/6722054", "text": "Издадените от Агенцията по геодезия, картография и кадастър скици на имоти, независимо от датата на издаването им, са валидни до настъпване на промени в данните за имота, за който се издават. Това става благодарение на приетите изменения в Наредбата за съдържанието, създаването и поддържането на кадастралната карта и кадастралните регистри, съгласно която правното основание за предоставяне на услугата презаверка на скица или схема отпадна, съобщиха от пресцентъра на МРРБ.  Облекчението е част от мерките, предприети от Министерството на регионалното развитие и благоустройството и неговите структури в посока намаляване на административната тежест за гражданите и бизнеса и подобряване на условията за инвестиции в страната. Преди промяната, предходните нормативни разпоредби изискваха презаверяване на скици и схеми след изтичане на шест месеца от издаването им, ако в този период не е настъпила промяна в данните за имота. От началото на годината само в АГКК – София-град са подадени 13 361 заявления за предоставяне на услуги. Броят на издадените скици на поземлени имоти и сгради в урбанизираната територия, от началото на годината досега, са 178 260. В неурбанизираната територия са 14 069. Издадените скици за имоти в урбанизираната част за миналата година възлизат на 1 260 713, а за неурбанизираната – 119 428 броя. Общо приетите заявления в София, за 2017-та година, са 95 831. За цялата страна от началото на година досега подадените заявления за услуги от АГКК са 68 802 броя, като само 10% от предоставяните от агенцията услуги са заявени електронно. Административен орган, лице с публични функции, обществена организация и други органи и лица, пред които се представя скицата на имот или схемата, могат да извършват безплатни онлайн проверки в кадастралната карта и кадастралните регистри относно данните за имота, чрез уеб портала за онлайн-услуги -\"КАИС\" на Агенцията по геодезия, картография и кадастър. След извършената онлайн проверка, при липса на промени в границите и данните за имота, издадената скица, независимо от датата, на която е издадена, е актуална и същата може да се използва като официален документ. За да се подобри обслужването на потребителите на кадастрални услуги, от агенцията са осигурили няколко канала за достъп и възможности за заявяване и получаване на услуги от кадастралната карта и кадастралните регистри. Това може да стане на място – на гише, в която и да е служба по геодезия, картография и кадастър в страната, независимо от местонахождението на имота; чрез куриерска или пощенска услуга до посочено от заявителя място; по електронен път – чрез отдалечен достъп до информационната система на кадастъра. Заявената по електронен път услуга може да се получи като електронен документ – по електронен път, или на хартиен носител – на гише в избрана от заявителя приемна на СГКК. С общините и ведомствата има сключени споразумения за достъп до информационната система на кадастъра за извършване на справки, заявяване и получаване на електронни скици или схеми за имоти тяхна собственост, или за имоти собственост на физически и юридически лица, които са им необходими за провежданите от дадена община или ведомство административни процедури. Сключените споразумения с общините дават възможност на гражданите и юридическите лица за достъп до услугите, предоставяни от АГКК, на общинско ниво. Чрез отдалечен достъп до информационната система на кадастъра нотариусите могат да заявяват и да получават от АГКК електронни скици и схеми, които да разпечатват на хартия, да заверяват и да използват за провежданите от тях нотариални производства. По този начин не е необходимо от страните по една нотариална сделка да се изискват скици и схеми на хартиен носител.", "date": "2018.02.17", "title": "Имотните скици се издават безсрочно"}
{"url": "https://www.24chasa.bg/novini/article/6722060", "text": "НАТО обсъжда кандидатурата на германския министър на отбраната Урсула фон дер Лайен като приемничка на Йенс Столтенберг на поста генерален секретар на алианса, съобщи днес електронната версия на германския в. \"Велт\", позовавайки се на запознати източници в НАТО. \"Германският министър на отбраната Фон дер Лайен се ползва с блестяща репутация в алианса\", казва високопоставен представител на НАТО, цитиран от вестника. \"Тя притежава стратегически нюх, добра компетентност, всички министри слушат, когато тя говори.\" Също така по думите на източника тя \"се грижи за малките страни в алианса\". Друг източник на вестника, дипломат от една от държавите членки на НАТО, изразява мнение, че при Фон дер Лайен Германия \"значително е активизирала своите усилия в алианса\". Тя би била добър избор за поста генерален на секретар, допълва той. Според вестника възражения срещу кандидатурата на Фон дер Лайен е изразила Турция. Тези възражения не са непреодолими, като се посочва, че Анкара има определени очаквания, които трябва да бъдат изпълнени, предава БТА.  Според изданието консервативният блок Християндемократически/ Християнсоциален съюз (ХДС/ ХСС) и Свободната демократическа партия подкрепят издигането на германски кандидат за поста генерален секретар. Мандатът на Столтенберг изтича през 2020 г. Ако Фон дер Лайен бъде избрана, тя ще бъде първата жена на поста в алианса.", "date": "2018.02.17", "title": "Урсула фон дер Лайен може да поеме поста на Столтенберг като шеф на НАТО"}
{"url": "https://www.24chasa.bg/novini/article/6722078", "text": "Най-късно през август 2019 г. ще бъде издадено разрешението за строеж на пътя Ружинци-Монтана. \"Това ще се случи след тежка и тромава процедура. Тя изисква да се изпълнят 27 условия, които са задължителни според закона. Освен отчуждителните процедури, в тях са включени издаване на заповеди от министъра и други административни дела\", обясниха експерти пред \"24 часа\" От Агенция \"Пътна инфраструктура\" съобщиха днес, че през втората половина на годината ще бъдат обявени процедурите за строителство и надзор на още 52 км от Видин до Ружинци. През 2018 г. ще стартират тръжните процедури за строителството на общо 85 км по пътя. Проектите ще се изпълняват със средства от републиканския бюджет. \"Въпреки че от началото на годината досега това беше многократно заявявано, АПИ прави това уточнение по повод искания на жители от региона, които и днес заявяват, че ще блокират отсечки от път Е-79\", заявиха от АПИ.  От там обещават до  края на 2020 г. да бъде изградена съществена част от магистралния път между Видин и Ботевград. Строителството ще започне от най-сложните участъци Мездра - Ботевград и Видин - Ружинци. През март ще стартира обществената поръчка за избор на изпълнител на участъка Мездра – Ботевград от път E-79, с дължина 33 км. ", "date": "2018.02.17", "title": "Най-късно през август 2019 г. дават строителното разрешително за пътя Ружинци-Монтана"}
{"url": "https://www.24chasa.bg/novini/article/6722067", "text": "Най-важното е как да подпомогнем реформите в страните от Западните Балкани, основната цел на реформите трябва да бъде те да са заради гражданите на тези държави, за по-добър живот, върховенство на правото, работещи институции. Това каза вицепремиерът и министър на външните работи Екатерина Захариева на продължаващата днес в София Интерпарламентарна конференция за Общата външна политика и политика за сигурност и Общата политика за сигурност и отбрана. Форумът е част от Парламентарното измерение на Българското председателство на Съвета на Европейския съюз, предава БТА.  Захариева отново определи стратегията за Западните Балкани като всеобхватна, дългосрочна, навременна, честна, без да дава напразни надежди, но и много мотивираща и стимулираща. Много скоро заедно със страните трябва да набележим как ще изпълняваме конкретните инициативи от нея, какви ресурси - експертни и човешки, ще предоставим, посочи Захариева. Като позитивна тя определи възможността за участие на страните от Западните Балкани в различни формати на европейските институции, така че да се подготвят за бъдещо членство, както и да имат възможност да изразяват становища по бъдещето на ЕС и по неговите политики. Голямо внимание се обръща на реформите - за демократични и работещи институции, борбата срещу организираната престъпност и корупцията, подготовката на икономиките им за бъдещо членство, посочи Екатерина Захариева. Външният министър отбеляза, че само изграждането на транспортния коридор номер 8 би донесло 6 процента увеличение на брутния вътрешен продукт в държавите, през които минава, и 200 000 работни места. Нямаме предвид само свързаност на пътната и железопътната инфраструктура, но и с енергетиката, бизнеса, между хората на тези държави, каза Екатерина Захариева. Като голям проблем тя открои младежката безработица в държавите от региона - между 55-65 процента. По думите на Захариева е важно, че стратегията обхваща и шестте държави от региона. Българското председателство е обнадеждено и смята, че това е правилният път - стратегията да се отнася до всичките 6 държави от Западните Балкани, каза тя. Председателят на Делегацията в Парламентарния комитет по стабилизиране и асоцииране ЕС - Сърбия в Европейския парламент Едуард Кукан коментира, че условията и критериите за присъединяване са достатъчно ясни. Той напомни, че копенхагенските критерии са валидни и днес, както и винаги са били. Понякога забравяме за копенхагенските критерии и трябва да ги напомняме на държавите, които преминават през процеса на присъединяване, те са съществена част от този процес, посочи Кукан и напомни първия - за стабилността на институциите, гарантиращи демокрацията, върховенство на закона, човешки права и съблюдаване на правата на малцинствата. Кукан акцентира и върху разрешаването на двустранните отношения, които изискват регионално сътрудничество. За 2025 г. Кукан каза, че вместо да се концентрираме върху самата дата, трябва да се концентрираме повече върху реформите и необходимото, за да се подпомогне присъединяването. Стратегията е важен елемент от европейския път на Западните Балкани, от нашия път, все още има да работим много и да постигнем много, включително и нашата служба за външна дейност, посочи изпълнителният директор на Европейската служба за външна дейност /ЕСВД/ за Европа и Централна Азия Томас Майер-Хартинг. В момента две държави от Западните Балкани вече са процес на преговори и е много важно, че стратегията има послание към всички останали държави също, но за да се постигне това ни костваше много работа и ангажираност, за да може тази стратегия да обхване целия регион, каза Майер-Хартинг. Ясно е, че ЕС иска да се засили чрез този процес на разширения, затова беше и датата 2025 г., не искаме да вкарваме допълнителни проблеми, а да станем по-силни, добави той. Томас Майер-Хартинг акцентира и върху друго послание - да се разрешат собствените проблеми и да се създават добри съседски отношения. Стратегията не е адресирана само до Западните Балкани, а и към обществеността ни, към гражданите на нашите държави, каза той. По-късно днес е предвидено председателят на парламентарната комисия по външна политика Джема Грозданова да представи документите от конференцията.", "date": "2018.02.17", "title": "Захариева: Важното е как да подпомогнем реформите в страните от Западните Балкани (Снимки)"}
{"url": "https://www.24chasa.bg/novini/article/6722075", "text": "Специалисти на НАСА забелязаха нещо странно на планетата Нептун - зловеща буря, която се свива, съобщи Интернешънъл бизнес таймс. Страховитите бури на Нептун бяха загадка за специалистите, откакто ги засне космическият апарат \"Вояджър 2\" в края на 80-те години на миналия век. Те се появяват и изчезват и досега бяха наблюдавани само няколко пъти с \"Хъбъл\". \"Нямаме данни как се образуват вихрите, или колко бързо се въртят - каза Агустин Санчес-Левага от екипа. - Най-вероятно те се зараждат от нестабилност във ветровете\". Бурите на Нептун се задържат няколко години и изчезват. За разлика от тях Голямото червено петно на Юпитер е на повече от 200 години, предава БТА.  Бурята на Нептун се е появила през 2015 г. За три години тя се свива много странно. Първоначално е била достатъчно голяма, за да покрие целия Атлантически океан, от Бостън до Португалия, или към 5000 км. Сега тя е вече 3700 км. Очакванията на специалистите съвсем не бяха такива. Според предишни симулации бурите на Нептун се движат към екватора и изчезват с бурни облаци. Новите данни показват движение към южния полюс и бавна смърт.", "date": "2018.02.17", "title": "Телескопът \"Хъбъл\" засне загадъчна свиваща се буря на Нептун (Видео)"}
{"url": "https://www.24chasa.bg/novini/article/6722294", "text": "Дунавската стратегия има съществен принос за подобряване на стабилността и сигурността в Европа чрез изградените устойчиви мрежи и партньорства. Тя допринася и за задълбочаване на сътрудничеството между ЕС и държавите извън него и може да подпомогне страните от Западните Балкани по пътя им за членство в съюза.Това заяви заместник-министърът на регионалното развитие и благоустройството и Национален координатор за Стратегията на ЕС за Дунавския регион Деница Николова, която взе участие в Интерпарламентарната конференция по въпросите за Общата външна политика и политика на сигурност и Общата политика за сигурност и отбрана, част от програмата на Българското председателство на Съвета на ЕС. Според зам.-министър Николова Дунавската стратегията е мощен инструмент с потенциал да мобилизира страните по-лесно да се справят с предизвикателствата по отношение на разширяването и сигурността, защото предоставя интегрирана рамка за решение на въпроси, които изискват транснационален стратегически подход. „Сътрудничеството в рамките Дунавската стратегия улеснява създаването на устойчиви партньорства, обмен на ноу-хау, добри иновационни практики и мултикултурен диалог“, каза още зам.-министър Николова, съобщиха от пресцентъра на МРРБ.  Стратегията предоставя и възможности за стратегически инвестиции на макрорегионално равнище, напомни още заместник- регионалният министър и посочи, че са изведени девет стратегически проекта за над 40 милиона евро в областта на водния транспорт, транспортната инфраструктура, енергетиката, подобряване на административния капацитет, образованието, младежки инициативи и иновации. „Те допринасят за интегриран подход при справянето с конкретни регионални проблеми, като подобрена плавателност, по-добра свързаност, предотвратяване на наводнения, замърсяване на водите, като всичко това не се ограничава от националните граници“, обясни зам.-министър Николова. Тя посочи като успешен пример и проекта „Дунав - INCO.NET“, включващ 19 участници от 13 държави. Той насърчава научните изследвания и иновациите и има за цел да превърне Дунавския регион в по-привлекателен и конкурентоспособен, преодолявайки пречките и подобрявайки социалното и икономическо развитие, чрез насърчаване на иновациите и стимулирайки развитието на \"общество на знанието\". Националният координатор за Стратегията на ЕС за Дунавския регион призова за засилване на политическия ангажимент към стратегията от страна на всички държави, за да се преодолеят пречките и да се стимулират стратегическите проекти за Дунавския регион. „Това изисква по-координирано и интегрирано използване на наличното финансиране на различни равнища“, наблегна тя. Деница Николова изрази убеждение, че по-силното институционално участие на местно, общинско, регионално и национално равнище следва да бъде допълнително насърчавано, за да се осигури устойчив подход \"отдолу нагоре\" при координирането на стратегията“, отбеляза Николова. Тя изтъкна и важната роля на националните парламенти за насърчаването на макрорегионалните стратегии като ключов инструмент за сближаване. „България като ротационен председател на Дунавската стратегия ще се стреми да работи за популяризиране на Стратегията и да определи съвместни решения на общите предизвикателства. „Ще се съсредоточим върху дискусиите по отношение на културното наследство и туризма като основна тема на Седмият годишен форум на Дунавската стратегия, който ще се проведе на 18-19 октомври 2018 г. в София, като в рамките на предвидената среща на министрите, отговорни за туризма се надяваме държавите да се обединят върху конкретен стратегически проект в сектора и да се дефинират източници на финансиране“, каза зам.-министър Николова.", "date": "2018.02.17", "title": "Деница Николова: Дунавската стратегия е с  огромен принос за подобряване на стабилността в Европа"}
{"url": "https://www.24chasa.bg/novini/article/6722299", "text": "Процедурата за строителството на нов лифт в Пирин не е напреднала, защото все още трябва да се издадат поредица от нормативни документи и чак тогава може да се престъпи към процедурите по оформянето на цялата документация. Това подчерта в предаването \"Седмицата\" по   радио министърът на околната среда и водите Нено Димов. \"До този момент е заявено устно и през медиите желание на инвеститора само за строителството на втори лифт\", заяви Нено Димов. \"Ако е дадено инвестиционно предложение за строителството на втори лифт и за да се мине през всички законови процедури, ще бъдат необходими около три месеца, за да се оформят документите, посочи министърът на околната среда и водите. Ако това решение се обжалва и се мине през съда, то това ще отнеме поне 2 години\", каза още Нено Димов. На въпрос ще го накарат ли протестите да промени позицията си относно нови лифтове и ски-писти, той отговори: \"Когато г-н Каракачанов ме покани на разговор след като имаше яснота по управленската програма, която е съчетана между Обединените патриоти и ГЕРБ, бях поканен, за да работя по определена програма, да я приема. И аз работя точно по нея\". \"Когато си се явил на избори и са ти гласували доверие да проведеш определена политика, провеждаш именно нея. Когато си се явил на избори и си предложил на избирателите си план, който дори не са ти дали правото да го защитиш в парламента, очевидно българските граждани не искат тази програма. Тя може да е много вярна и съм убеден, че лидерите на тези партии са се явили на последните избори с доброто желание да покажат нещо, което от тяхна гледна точка е било правилно и добро. Говоря за Зелените, за \"Да, България!\", за ДСБ - политическите сили, които протестират. Само че то не е прието от голямата част от българските граждани. Те не успяха да прескочат дори 4-процентната бариера. Демократично това означава, че би трябвало да приемат, че това не е посоката, в която голямото мнозинство от граждани иска да се движат. Важна е местната общност какво мисли и да бъдеш смирен пред това решение\", допълни той.", "date": "2018.02.17", "title": "Нено Димов: Процедурата за строежа на нов лифт в Пирин не е напреднала"}
{"url": "https://www.24chasa.bg/novini/article/6722316", "text": "“ГЕРБ управляват местната власт на феодален принцип, а обвързаностите между различните власти на местно ниво го затвърждават”. Това каза по време на среща с монтанските социалисти заместник-председателят на БСП Кирил Добрев. По думите му управляващите превръщат всяка една община в собствено владение, а натискът върху хората е огромен. “Управляващите нямат политика за повишаване на доходите и за разкриване на нови работни места, по този начин на местно ниво най-големият работодател се оказват общините. Така и хората, и бизнесът са в зависимост от благоразположението на управляващите”, обясни Добрев. Според него същата схема на ГЕРБ се разиграва и с държавните институции, които на местно ниво се сливат и често действат в синхрон при изпълнение на политически цели. Това съобщиха от пресцентъра на ГЕРБ.  Добрев обърна внимание и на организационното състояние в Монтана, където партията почти не е губила парламентарни избори, но за съжаление не е така по отношение на местните. “За да започнем отново да печелим избори, ние трябва да бъдем алтернатива и на местно ниво, което зависи и от работата на нашите общински съветници”, подчерта той. Според него левицата в България има само едно лице и това Българската социалистическа партия. “Останалите политически субекти вляво, които до този момент привличаха от нашите гласове, вече са в ролята си само на политически коментатори“, допълни Кирил Добрев. “За нас е най-важно да покажем, че имаме капацитета да управляваме и сме готови дори за предсрочни избори, защото колкото повече оставяме ГЕРБ да управлява, толкова по-малко държава остава”, подчерта заместник-председателят на БСП. На срещата със социалистите в Монтана Добрев участие взеха и народните представители от БСП за България Атанас Костадинов и д-р Илиян Тимчев.", "date": "2018.02.17", "title": "Кирил Добрев: ГЕРБ управляват местната власт на феодален принцип"}
{"url": "https://www.24chasa.bg/novini/article/6722323", "text": "Турският президент Реджеп Тайип Ердоган заяви днес, че турската операция в Северозападна Сирия срещу кюрдските Сили за защита на народа (СЗН) се приближава към \"победа\" с всеки следващ ден, съобщава в. \"Хюриет дейли нюз\". Ердоган говори в окръг Афион преди окръжен конгрес на управляващата Партия на справедливостта и развитието. \"От 40 години моята страна страда много от терористите вътре в нея. И тези вътре в страната (ПКК) обединиха силите си с онези терористи в Сирия (СЗН) . . . Но ние се приближаваме към победа с всеки изминал ден\", посочи държавният глава. Анкара смята, че сирийската кюрдска милиция Сили за защита на народа (СЗН) е свързана с Кюрдската работническа партия (ПКК), която е разглеждана като терористична организация от САЩ, ЕС и Турция, предава БТА.  Президентът напомни, че целта на операцията трите милиона сирийски бежанци, които в момента се намират в Турция, да се върнат по домовете си в безопасност. \"За това се борим ние. Не ни трябват сирийски земи\", подчерта Ердоган. Офанзивата на турските въоръжени сили \"Маслинова клонка\" в района на сирийския град Африн започна на 20 януари.", "date": "2018.02.17", "title": "Ердоган: Операцията в Африн е близо до \"победа\""}
{"url": "https://www.24chasa.bg/novini/article/6722304", "text": "Авторите на доклада за Мюнхенската конференция по въпросите на сигурността представят влиянието на Москва в отрицателна светлина. Това заяви днес руският външен министър Сергей Лавров в изявление на мюнхенския форум, предаде ТАСС. \"Когато на Запад разсъждават за влиянието на Русия, то това в по-голямата част се представя в отрицателна светлина. Не са избегнали този подход и авторите на доклада, подготвен за сегашната конференция\", допълни руският дипломат номер едно. Изпълнението на плановете за създаване на американска система за противовъздушна отбрана в Европа подкопават стратегическата стабилност, каза още Лавров на конференцията в Мюнхен, предава БТА.  Русия, като никоя друга страна, е заинтересована от уреждането на вътрешноукраинската криза, а правните мерки за това са готови, допълни руският външен министър. По думите му днес Украйна, която е страна с огромен жизнен потенциал и талантлив народ, е доведена до \"състояние на неспособност да се управлява самостоятелно\". \"Русия, като никоя друга, е заинтересована от уреждането на вътрешноукраинската криза\", подчерта Лавров. ЕС така и не успя да намери златната среда в отношенията с Русия, отбеляза в изказването си Лавров. \"Според мен през изминалите десетилетия ЕС така и не успя да намери златната среда в отношенията с нашата страна. През 90-те години доминираше представата за Русия като за \"чирак\", който методично, без да се обръща внимание на възраженията, трябва да бъде обучаван по западните стандарти. Сега е задействан ирационалният мит за \"всемогъщата руска заплаха\", чиито следи се опитват да намерят навсякъде: от Брекзита до каталунския референдум\", заяви руският външен министър.", "date": "2018.02.17", "title": "Лавров обвини авторите на доклада в Мюнхен, че представят Русия отрицателно"}
{"url": "https://www.24chasa.bg/novini/article/6721347", "text": "Гражданска смърт - този термин от правото определя живота на бившия депутат от ДПС Митхат Табаков 18 месеца след като излезе от затвора. Потънал в забвение, изоставен от доскорошни приятели и съпартийци. Всъщност някогашният народен представител е единственият български политик в най-новата ни история, лежал в затвора за корупция. Зад решетките той изкара близо 2,5 г. “Има едно понятие в правото - гражданска смърт, точно това се случва с него”, коментира юрист, близък до Табаков. На 30 август 2016 г. бившият депутат беше условно предсрочно освободен. Престъпленията, за които бе наказан, са извършени по времето, докато е бил кмет на родния си град Дулово. В момента Табаков живее във Варна, където е семейството на брат му. Крах претърпели опитите му да се върне към гинекологията. Излъгали го, че ще бъде назначен в болницата в Дулово, където е работил, преди да стане кмет. “Не знам с какъв мотив му отказаха”, каза пред “24 часа” негов приятел. Той твърди , че бившият депутат бил зле финансово. Имуществото му е запорирано от доскорошната Комисия за конфискация на незаконно придобитото имущество (КОНПИ), която преди месец се вля в новия антикорупционен орган. Разчитал на заплатата на съпругата си, която е педиатър. “24 часа” потърси контакт с Табаков, но той отказа разговор. Съдебната сага на бившия народен представител започна още през 2009 г., почти веднага, след като прекрачи прага на Народното събрание. През годините срещу него бяха образувани пет дела. Две от тях приключиха окончателно, две са висящи във Варненския апелативен съд, а едно е върнато от Софийския градски съд след разпоредително заседание на Софийската градска прокуратура. Всичките обвинения са за престъпления, извършени по времето, когато е бил кмет на Дулово По някои от тях е разследван заедно с приятеля си от детските години, съученик и съпартиец Гюнай Сефер.  Три от делата срещу Табаков са за нередности при сключване на договори за обществени поръчки, едно е за взет подкуп в размер на 10 000 лв., а върнатото на прокуратурата е за укриване на данъци. Кариерата на родения през 1961 г . в Дулово лекар започва в болницата в родния му град. Преди това завършва Медицинския университет във Варна със специалност “Акушерство и гинекология”, а после учи и мениджмънт в здравеопазването. Още като студент става и сътрудник на бившата Държавна сигурност.   Последователно оглавява отделението по акушерство и гинекология, а по-късно става шеф на болницата. На директорския пост е до ноември 2003 г., когато е избран за кмет. Първите две обвинения на Табаков са повдигнати още в края на ноември 2009 г., след като на 14 ноември тогавашният главен прокурор Борис Велчев внася искане в парламента за снемане на депутатските имунитети на Табаков и Сефер. Обвиненията са за два проекта в община Дулово - за изграждане на път от с. Окорш до централното шосе Шумен-Силистра и за изграждане и модернизация на канализацията на града. Табаков и Сефер сами се отказват от имунитета си Любопитна подробност е, че делото за пътя на с. Окорш още не е приключило и има интересно развитие. В момента то е висящо във Варненския апелативен съд. Преди 2 г. бе прекратено от Софийския апелативен съд и върнато на прокуратурата 5 г. след старта му в Софийския градски съд. И тъй като Табаков вече не беше депутат, то бе внесено в окръжния съд в Силистра. Според прокуратурата двамата бивши депутати - Табаков и Сефер, извършват документни измами през 2005 г., за да получат неправомерно над 370 000 лв. Те съставят фалшиви документи във връзка с обществената поръчка за 3 км път край с. Окорш, твърди прокуратурата. За изпълнител на строежа е избрано дружеството “Булмекс” ООД, чийто собственик е Сефер. Табаков променил основните параметри на поръчката, за да набави облага за фирмата на приятеля си, гласи обвинението. През 2012 г. той бе осъден на 11 г. затвор, а Сефер - на 10 г. Делото обаче беше върнато на прокуратурата с мотива, че обвиненията за документна измама са неправилни, тъй като по тях като ощетено е посочено само юридическо лице. Силистренският окръжен съд наскоро ги оправдава по тези обвинения. Първата ефективна присъда на Табаков бе обявена през февруари 2014 г. Тогава той бе осъден на 5 г. решетки за престъпление по служба, свързано с обществена поръчка за канализацията на общината. През 2009 г. тя е спечелена от близката до него фирма “Джеми”. Проектът е по програма на ЕС на стойност 28 876 258 лв. без ДДС. Докато бе зад решетките, той бе осъден и на 3 г. затвор за взет подкуп от 10 хил. лв. от управителя на “Водоснабдяване и канализация” в Дулово Петко Горбанов. Срещу рушвета Табаков трябвало да уреди ВиК - Силистра, с обществена поръчка за подмяна на водопроводната мрежа в с. Вокил. Парите са преведени на 19 ноември 2004 г., а договорът за ремонта на тръбите е сключен на 24 ноември 2004 г. На делото Табаков отрича парите да са подкуп. В онези години Горбанов му бил приятел и когато колата на бившия депутат се повредила, се обърнал за помощ към него. По собствените му обяснения аварията станала на 18 ноември 2004 г., докато пътувал по лична работа за София. Той веднага се обадил на Горбанов да му изпрати пари за ремонта. На другия ден той му превел сумата. Табаков изтеглил 8500 лв. на няколко пъти от ПОС терминала на хотел “Принцес”, където бил отседнал. Той твърди, че после върнал парите на Горбанов. Но кога е станало това, не е много ясно. На 22 април 2015 г. Софийският градски съд обедини двете му присъди и така Табаков бе наказан с 5 г. лишаване от свобода. Делото за ремонта на 1,2 км път в с. Върбино през 2005 г. също не е приключило. Според прокуратурата Табаков и Сефер използвали фалшив протокол, чрез който Сефер получил неправомерно над 90 000 лева. По това обвинение Табаков също е оправдан от Силистренския окръжен съд. С три висящи дела обаче съдебната сага за Митхат е далеч от финал. Името на Митхат Табаков неизменно се свързва с това на Гюнай Сефер. И двамата са от Дулово, като Сефер е с година по-малък, роден е през 1962 г. И двамата са активисти на ДПС, а през последните 8 г. съпроцесници по няколко дела. По образование Сефер е социален педагог, но по призвание бизнесмен и политик. Преди да стане депутат, е лидер на ДПС в Силистра. Съдбата е по-благосклонна към него, отколкото към Табаков. До момента Сефер има 2 условни присъди. Едната - 6 месеца условно и 1000 лв. глоба, е за данъчно престъпление. Според прокуратурата Сефер не е платил близо 12 хил. лв. данъци, тъй като не подал годишната си декларация за доходи от 2008 г. По това обвинение съдът в Силистра го оправда през февруари 2016 г. Варненският апелативен съд обаче му даде 6 месеца условно. Другата условна присъда е 1 г. и е за документно престъпление, свързано с обществена поръчка за строеж на пазара в Дулово. По същото дело подсъдим е и Табаков. Обвинението бе за присвояване на 1 571 506 лв. от общината от 2 май 2006 г. до 14 декември 2007 г. ", "date": "2018.02.17", "title": "Приятели и партньори обърнаха гръб на Митхат Табаков след затвора"}
{"url": "https://www.24chasa.bg/novini/article/6722369", "text": "Четирима бежанци са били задържани при мащабна спецакция на полицията край Пловдив. Униформени спрели таксиметрова кола на магистрала „Тракия”, в която били открити четирима бежанци, потвърди директорът на областната дирекция на МВР старши комисар Атанас Илков. Той също участвал в операцията. По думите му тя била проведена в петък вечер. Към 18 часа на 133-и километър в посока София била спряна Дачия, управлявана от 44-годишен водач от Любимец. Колата превозвала емигранти, които били без документи. Органите на реда ги задържали заедно с шофьора и ги отвели за разпит. Таксиджията обяснил, че ги взел от района на Харманли. Казали му, че са от бежанския лагер и трябвало да бъдат превозени, за да видят свои близки. Самите пътници обяснили, че са сирийци. „Разследването се води от прокуратурата”, каза комисар Илков. Установява се дали шофьорът не е част от канал за транспортиране на бежанци. Съдия е провел разпитите на задържаните. Образувано е досъдебно производство. Петимата са в ареста с полицейски заповеди за 24 часа.", "date": "2018.02.17", "title": "Задържаха 4-ма бежанци и шофьора им на магистрала \"Тракия\" до Пловдив"}
{"url": "https://www.24chasa.bg/novini/article/6722351", "text": " Президентът на Иран Хасан Рохани заяви в събота, че страната му ще продължи да изпълнява задълженията си по сключената през 2015 година ядрена сделка между шестте световни сили и Техеран, предава Ройтерс, цитирана от Фокус. „Ще продължим да изпълняваме поетите задължения“, заяви иранският държавен глава, по време на мероприятие в индийската столица Ню Делхи, където е на посещение. “Смешно е да се пазариш, след като вече си подписал договор“, добави още той, визирайки исканията за промяна на ядрената сделка от президента на САЩ Доналд Тръмп.", "date": "2018.02.17", "title": "Иран: Ще продължим да изпълняваме задълженията си по ядрената сделка"}
