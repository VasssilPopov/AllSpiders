{"url": "https://www.24chasa.bg/novini/article/7265572", "text": "Три дни ще имат обвинените в тежки умишлени престъпления, за да върнат паспортите и личните си карти в МВР, след като им е наложена забрана от прокурор да напускат страната. Това предвижда промяна в Закона за българските лични документи, която предлага вътрешният министър Младен Маринов. Промяната се прави през изменения в Закона за МВР. На обвиняемите със забрана да напускат страната да се издават временни лични карти, предлага още Маринов. Ако престъпниците не върнат документите си в срок, те ще бъдат обявявани служебно за невалидни. Временните лични карти ще се издават от РПУ-тата на територията на съда, който е постановил забраната за напускане на страната. Те ще са готови за 8 часа и ще имат валидност като на отнетата нормална лична карта. Редовните документи ще се пазят в РПУ-то, издало временните и ще бъдат връщани при отмяна на забраната за напускане на България. Възможността за издаване на временни документи, с които да не може да се напуска страната, бе предвидена в НПК още през 2015 г. Оттогава обаче нямаше никаква нормативна уредба за временните лични карти. Нова главна дирекция в МВР ще обединява жандармерията и т.нар. барети от специализирания отряд за борба с тероризма, предвиждат още предложените от Маринов промени в Закона за МВР. Досега СОБТ беше самостоятелна структура, а жандармеристите - в Национална полиция. Работещите в института по психология на МВР и тези в националния институт по криминалистика пък вече няма да са държавни служители, а ще се подчиняват на Закона за МВР. Така те по-лесно ще бъдат карани да работят извънредно в почивни дни и нощно време. През миналата година на няколко пъти при тежки престъпления бе обяснявано, че психолозите и криминалистите не са полицаи, а държавни служители и заради това се бавели експертизите на престъпления, извършени в почивни дни. Вместо това пък от пагон ще бъдат лишени работещите в инспектората на МВР и те стават обикновени чиновници.", "date": "2019.01.26", "title": "Дават 3 дни на престъпници да върнат паспорти и лични карти"}
{"url": "https://www.24chasa.bg/novini/article/7265614", "text": "Движението по път I-1 Видин – Монтана в участъка Смоляновци – Винище временно се осъществява в една лента поради катастрофирал бус. Трафикът се регулира от Пътна полиция, съобщават от АПИ. Трафикът по път I-1 София – Перник в участъка \"Черния кос\" – Владая при км 277 се осъществява в две от трите ленти поради ПТП. Движението се регулира от Пътна полиция.", "date": "2019.01.26", "title": "Бус катастрофира на пътя Видин - Монтана, движението е в една лента"}
{"url": "https://www.24chasa.bg/novini/article/7265635", "text": "Демонстранти издигнаха бутафорен граничен пункт на граничната линия между Северна Ирландия и Ирландия днес в опит да привлекат вниманието към опасността от възстановяването на \"твърдата граница\", предаде ДПА. Стотици демонстранти, много от които облечени като войници и митничари, се събраха в крайграничния град Дъндолк, за да изразят страховете си, че излизането на Великобритания от ЕС може да доведе до твърда граница на острова и възобнови стари конфликти в региона, предаде БТА. \"Ние сме тези, които ще страдат от грешките, направени от Уестминстър. Няма да приемем тази граница, настояваме в Лондон да разрешат проблема, който създадоха\", каза протестиращ. Днешната отворена граница между Северна Ирландия и Република Ирландия датира от Споразумението от Разпети петък, подписано през 1998 година, което сложи край на тридесетилетния конфликт в Северна Ирландия, отнел живота на над 3600 души.", "date": "2019.01.26", "title": "Демонстранти издигнаха бутафорен граничен пункт на границата с Ирландия"}
{"url": "https://www.24chasa.bg/novini/article/7265641", "text": "Руската столица е изправена пред най-силния снеговалеж от почти 70 години насам. До момента са натрупали 40 сантиметра, а синоптиците предупреждават, че лошото време ще продължи до вторник, като ще вали сняг в продължение на 48 часа, предава NOVA. Силният снеговалеж предизвика хаос на две магистрали край Москва. Там станаха няколко верижни катастрофи, които спряха напълно движението. На магистралата за Симферопол са се ударили 50 коли, съобщи руската полиция. Няколко души са пострадали леко. Друга верижна катастрофа с 15 автомобила е станала на магистрала североизточно от Москва. 9000 единици снегопочистваща техника са по улиците на Москва, съобщиха властите в руската столица.", "date": "2019.01.26", "title": "Най-силният снеговалеж в Москва от 70 години насам (Снимки)"}
{"url": "https://www.24chasa.bg/novini/article/7265480", "text": "През септември 1995 г. на Първо авеню в Ню Йорк слушам един уличен проповедник да казва през мегафон, че Земята е плоска. Наблизо е сградата на ООН, в която тъкмо се открива сесия на Общото събрание с участието на стотици президенти и премиери. Онзи е с библейски вид, оскъдно облечен. Държи картон с цитат от някой си Чарли Джонсън: “Аполо 11” е ЛЪЖА!” През мегафона говори неща от сорта: “Онези по върховете са измислили тоя трик с прилуняването, за да изсмучат печалби от големи сделки с финансовите акули и за да засилят пропагандата на изтърканата теза, че Земята е кръгъл глобус и се върти... Помните ли филма “Полетът на Кеприкорн-1”? В него героят разкри, че цялата космическа програма на САЩ е шашма. И го гонеха да го утрепят, за да не ги разобличи. Прилуняването е опашата лъжа. Подиграха се с всички нас като в “Животинската ферма”!” Виж ти, този прави алюзия със зловещия роман антиутопия на Оруел, а някакъв полицай му дава знак да се пръждосва. Той си събира партакешите, но се качва в твърде луксозна кола. Питаме го с журналистката Ирина Йорданова кой е тоя Чарли Джонсън от цитата. Казва: “Това съм аз” и отпрашва. Аха, човекът се самоцитира! Значи си е самодостатъчен. Но се оказва се, че не е. Справка в уикито разкрива, че Чарли Джонсън е бил звезда на американския футбол. Той “знае”, че защото е бил и председател на Международното научно дружество за плоска Земя. Има такова и в него членуват 6700 души. То отхвърля като пропагандна шумотевица не само изпращането на хора на Луната, но и всички експедиции в Космоса. Днес, над 20-години по-късно, такива скептици вече не изглеждат така ексцентрично. Не само в Америка, но и в Европа, че и у нас. И там, и тук половината младеж следва висше и все пак изумително голям брой хора тъне в невежество и суеверия. В САЩ маса народ не вярва, че е имало прилуняване в Морето на спокойствието. Много хора смятат, че никога човек не е стъпвал на Луната. Броят им е уточнен на 39 милиона чрез анкета на в. “Вашингтон пост”. На 1001 случайно подбрани граждани е зададен въпросът: “Смятате ли, че е имало астронавти на Луната?” 9% отговарят, че тази експедиция по принцип е възможна, но никога не се е състояла. 5% не са сигурни, че е възможна и дълбоко се съмняват, че е станала. Допустимата грешка в данните е плюс-минус 0,3%. Има и такива отговори: “Много се говори за това, но аз не го вярвам”. “Не може да бъде, а и Господ не би го допуснал.” “Това е номер правителството да укрие парите, които е профукало”. “Баламосваха ни, за да изкрънкат пари и да си правят “звездните войни”. Да се спори с привържениците на плоската Земя, е излишно. Те са още един етаж по-долу от тълпата, която вярва в НЛО, а пък над нея са уж нормалните хора, които обаче си следят хороскопа. Тезата за шашмата на НАСА е показателна за конспиративното мислене. То обединява млади и стари, леви и десни в руслото на неверието и политическия цинизъм. Плоскоземните си приличат с тези, които отричат изтреблението на евреите през войната, просто защото не са били негови свидетели. Това е мироглед, който във философията носи означението “субективен идеализъм”. След Просвещението той завяхва, но през XX век видни мислители като Едмунд Хусерл му дават нов тласък. Хусерл основава своя школа и оказва огромно влияние върху философската мисъл на века. Според него Земята може да е плоска, защото това великолепно се съгласува с жизнения опит и възприятията на човека. Ето защо, за да приеме, че тя е кръгла, човек трябва да се довери на нечий авторитет - на астроном, космонавт и пр. Но по същия механизъм той може да повярва и че тя е плоска, като се довери на друг авторитет - на свещеник, теолог и пр. Излиза, че истината се свежда до избор на авторитет, заключава Хусерл. Плоскоземните го твърдят съвсем сериозно и убедено, а не за да си докарат евтина слава. За разлика от българския авангардист Недко Солаков. В края на 90-те години той дойде в редакцията на “24 маса” със странна молба - да публикуваме на страница \"Оживление\" кратка статия, която му е нужна за артинсталация. В статията трябвало да пише, че кораб в Тихия океан стигнал до ръба на плоската земя и в пропаст. Корабът за малко да изпадне от земята, но направил маневра. Макар да ни бе съвестно, че спъваме високото изкуство, отказахме публикацията с мотив, че “24 часа” не може да лъже читателите. Солаков явно не е допускал, че някой в редакцията ще свърже молбата му с романа на Умберто Еко “Островът от предишния ден”, който тогава още не бе преведен на български. Днес, когато вече се знае, че Солаков е бил агент на Държавна сигурност, най-вероятно е да се допусне, че сме опропастили негово “активно мероприятие” срещу самия Еко. В романа писателят елегантно развива темата за плоскоземните в интересен сюжет, за да покаже, че те имат своя теория за всичко. И те наистина имат и я подкрепят със снимки. Казват например, че убийството на Кенеди е шашма, и вадят снимка на жив Осуалд от 1965 г. Или пък снимка на самия Кенеди с рани от куршуми другаде по тялото. (И Солаков искаше към статията да има снимка на водното пропадане в края на плоската земя.) Има и снимки на НАСА от Луната, в чиито ъгли според скептиците се виждат декори и светлини от студийни прожектори. За разветия американски флаг те казват, че е изобличаващ, защото на Луната не духа вятър. За сенките на астронавтите - че няма как Слънцето да ги е осветявало под такъв ъгъл. Твърдят, че цялата комедия с дирята от крака на Армстронг върху лунната почва е била изиграна някъде в пустинята на Аризона или направо в студио на Холивуд по сценарий на Вашингтон и в угода на военнопромишления комплекс. През годините тази теория за космическата шашма се превърна в легенда и Холивуд я претвори в споменатия от проповедника Чарли филм “Полетът на Кеприкорн-1”. В него секунди преди старта на ракетата до Марс тримата астронавти са на ВВС. Там им нареждат да имитират изследване на почвата на Марс в зала, декорирана така, че да Тримата се подчиняват, защото ги изнудват с безопасността на семействата им. Цел на фалшификацията е президентът да даде пари за бъдещи космически изследвания. Сценарият е писан през 1973 г., но е чакал 4 г., докато събуди интереса на Холивуд. Негов автор и режисьор на филма е Питър Хайъмс, който е бил журналист в телевизията Си Би Ес по време на полета на “Аполо”. “Показаха ни симулации на прилуняване. Тогава си помислих: Я чакай малко! Само от тази камера зависи кое е истина и кое не. Излиза, че който контролира камерата, той може да втълпи на хората в какво да повярват”, казва Хайъмс. Той има предвид друг филм, който прави точно това. Заснет е 5 месеца преди прилуняването от НАСА. Показва негови и как астронавтите са се обучавали там. Този филм, правен със съвсем друга цел, се вписа идеално в теорията за шашмата. В очите на скептиците именно в Ню Мексико са били извършени всички космически подвизи на “ония мошеници от НАСА”. Явно е, че заедно с контрапросвещението в света настъпи и епохата на контрареформацията. В нея човекът е форматиран да прочита и да осмисля само толкова текст, колкото побира туитър. И това му стига, за да “знае” как стоят нещата всъщност и да ги коментира във фейсбук и по форумите. Смята се, че 20% от човечеството са параноици и мислят конспиративно. В интернет обаче те са поне 80%.", "date": "2019.01.26", "title": "Не е само учителката от 38-о - плоскоземните са между нас"}
{"url": "https://www.24chasa.bg/novini/article/7265668", "text": "Товарен влак е дерайлирал между гарите Шивачево и Твърдица. Инцидентът е станал около 19 часа тази вечер. Дерайлирали са 23-ти и 24-ти вагон от общо 33 в композицията. По информация на   влакът е пътувал от Бургас до Пирдоп, без товар. Малко преди гара Шивачево двата вагона излизат от релсите и композицията се движи така няколко километра, докато най-накрая влакът спира близо до гара Чумерна. Има поражения по целия коловоз в разстояние от 10-15 км. Движението е спряно. През същото място минават пътническите влакове от София до Бургас.", "date": "2019.01.26", "title": "Товарен влак дерайлира близо до гара Шивачево"}
{"url": "https://www.24chasa.bg/novini/article/7265591", "text": "Германският канцлер Ангела Меркел призова всеки един гражданин да помогне в борбата срещу антисемитизма, ден преди Международния възпоменателен ден на Холокоста, предаде Асошиейтед прес. \"В момента наблюдаваме много различен вид антисемитизъм - има я омразата към евреите от тукашното население, но и от мигрантите мюсюлмани\", каза Меркел в седмичното си обръщение, предава БТА. През последните години в Германия се наблюдава увеличаване на атаките срещу евреи, често придружени с насилие. Това накара правителството да назначи специален представител за борба с антисемитизма. Берлин финансира и създаването на национална регистрационна служба за престъпленията от омраза, свързани с антисемитизма. Германия наред с много други страни ще отбележи утре, 27 януари, Международния възпоменателен ден на Холокоста - 75 години откакто съветската армия освобождава концентрационния лагер Аушвиц в Полша. В Холокоста загиват близо шест милиона европейски евреи.", "date": "2019.01.26", "title": "Меркел призова всички граждани да се борят с антисемитизма"}
{"url": "https://www.24chasa.bg/novini/article/7265556", "text": "Антони Апостолов, който бе арестуван в сряда заедно с шефа на Икономическа полиция на 4-о РУ в София Красимир Кръстев и още 3-ма свои колеги, е свидетелствал срещу тях. Това се разбра в събота в спецсъда, където се гледаше мярката за неотклонение на Кръстев и подчинените му Марио Дринцолов и Радослав Томов. Заедно с тях е обвинен и Георги Найденов, но той се намира в МВР болница. Отстранен е от длъжност, а след изписването му от болницата ще бъде освободен срещу гаранция от 12 хил. лв. Четиримата полицаи са обвинени, че са действали като банда, която рекетирала търговци за такса “спокойствие”. Сумите били различни, срещу тях обещавали на собственици на автокъщи, наргиле барове, магазини и заведения, че няма да ги проверяват или ще им съобщават предварително. Апостолов бе задържан заедно с колегите си, но не е обвинен, а е станал свидетел срещу тях. В показанията си мъжът посочил, че като по-млад служител нямал избор и трябвало да участва в бандата. 50% от всеки взет подкуп отивали директно за Кръстев, посочил Апостолов. По време на акцията на МВР и спецпрокуратурата с 2000 лв. белязани пари е бил задържан Томов. Парите донесъл свидетелят Милко Велков. Той посочил, че Томов много пъти е искал подкупа, за да прикрие преписка, която дори не била възложена на него. Първоначално поискал 2000 евро, но склонил на 2000 лв., посочиха от прокуратурата. Сумата била занесена в кабинета на Томов, той преброил парите, а ръцете му “светнали” при ареста. Адвокатът на Томов посочи, че Велков първи е пипал белязаните пари и на излизане от кабинета се ръкувал с Томов. Така според защитата Велков пренесъл индикиращото вещество върху ръцете на Томов. Съдът остави и тримата в ареста. Решението може да се обжалва.", "date": "2019.01.26", "title": "Колега на задържаните за рекет полицаи: Накараха ме да изнудвам, 50% от всеки подкуп бяха за шефа (Обзор)"}
{"url": "https://www.24chasa.bg/novini/article/7265596", "text": "Германска правителствена комисия обяви днес исторически план, според който страната ще спре да използва въглища за производството на електроенергия до края на 2038 година, предаде ДПА. Комисията за въглищата заседава 21 часа, започвайки вчера сутринта, за да постигне споразумение, включващо както крайна дата за постепенното изключване на електроцентралите на въглища, така и компенсационна помощ от милиарди евро за енергийните компании и засегнатите провинции. Планът на комисията обаче е само препоръчителен, а прилагането на предложенията е в правомощията на правителствата на отделните провинции и федералната власт в Берлин, предава БТА. Германия иска да спре използването на въглища, за да изпълни екологичните си цели. Страната, която е четвъртата по големина икономика в света и има силно развита промишленост, планира също така до 2022 г. постепенно да се откаже и от ядрената енергия. Днешното решение бележи исторически ден за Германия, заяви председателят на комисията Ронал Пофала. Планът бе посрещнат с ентусиазъм от енергийните компании и скептицизъм от природозащитнически организации. Според \"Грийнпийс\" е неприемливо отказът от въглищата да се случи чак през 2038 година, заяви Мартин Кайзер, ръководителят на организацията в Германия. Той все пак приветства факта, че страната се събужда \"след години на кома в екологичната политика\". Представители на енергийния сектор приветстваха сигурността, която се осигурява за компаниите според плана на комисията. Договорката означава, че \"никой служител няма да се окаже на дръвника\", посочи Михаел Василиадис, ръководител на минодобивната компания ИГе Бе Це Е (IG BCE). В централните части на Германия все още работата на хиляди хора зависи от въглищата. През 2017 г. страната е произвела 37 процента от електричеството си от въглища, според статистическата служба. Преговорите в комисия постигнаха напредък по редица ключови въпроси. Въгледобивните региони като провинциите Северен Рейн - Вестфалия, Бранденбург, Саксония и Саккония - Анхалт искаха да бъдат поети обвързващи ангажименти за финансова подкрепа, за да се справят с необходимите структурни промени на фона на предстоящото закриване на миннодобивната промишленост през идните години. Междувременно нова анкета показа вчера, че по-голяма част от населението одобрява бърз отказ от изкопаемите горива. Сред запитаните 1258 души 73 процента подкрепят възможно най-бързия отказ от въглищата, сочи анкетата за телевизия Цет Де Еф. За 18 процента скоростното спиране на добива на енергия от въглища е по-малко важен, докато 7 процента посочват, че той няма значение.", "date": "2019.01.26", "title": "Германия спира използването на въглища за ток до 2038 г."}
{"url": "https://www.24chasa.bg/novini/article/7265608", "text": "Бразилските спасителни служби потвърдиха днес, че са открили 10 тела , информира ДПА. Все още близо 300 души са в неизвестност, а 46 са открити живи. \"Много е вероятно да предстои единствено да откриваме тела\", посочи губернаторът на щата Ромеу Зема пред телевизия \"Глобо\". Сред хората в неизвестност са до 200 жители на селския район Брумадинхо, както и 100-150 миньори, предава БТА. Кадри показаха река от кал, течаща през Брумадинхо, заливаща домове и пътища. Спасителни хеликоптери откарват хората в безопасност. Спасителните работи продължават и в тях участват над 200 души. Властите на щата обявиха тридневен траур. Заради срутването на стената са се излели 13 милиона кубични метра тиня, според местно издание. Президентът Жаир Болсонаро, който по-рано обещаваше да даде по-голяма свобода на компаниите и отхвърляше опасенията на екозащитници, днес отлетя с хеликоптер за района. \"Ще направим всичко по силите си да помогнем на жертвите, да минимализираме щетите, да разследваме фактите, да осигурим правосъдие и предотвратим подобни трагедии за бразилците и околната среда в бъдеще\", написа държавният глава в Туитър. Бразилската Национална агенция за минодобива днес нареди на Вале (Vale), компанията собственик на мината, да спре дейността й. На компанията бе наложена глоба от 250 милиона реала (66 млн. долара) заради екологичните щети, причинени от инцидента. По-рано властите замразиха като превантивна мярка 1 млрд. реала (265 млн.д.) по сметките й, припомня ТАСС. Прокуратурата днес поиска да бъдат замразени 5 млрд. реала (1,3 млрд. д.) от сметките на Вале за покриване на щетите. Израел съобщи, че е изпратил спасителни екипи в Бразилия, които да подкрепят в спасителните операции и да осигурят авиационна техника, информира Асошиейтед прес. Мисията ще потегли до 24 часа, обяви израелският премиер Бенямин Нетаняху.", "date": "2019.01.26", "title": "10 тела открити след срутването на стена на хвостохранилище в Бразилия, 300 изчезнали"}
{"url": "https://www.24chasa.bg/novini/article/7265576", "text": "Смекчен тон за Истанбулската конвенция, а не пълното ѝ отричане, както досега. Това е резултатът от конгреса на БСП, който единодушно одобри червената “Визия за България” и платформата на социалистите за евроизборите. 676 делегати участваха във форума в НДК. След тежка дискусия в комисията по визията в документа бе коригиран остър текст срещу конвенцията. Той бе заменен със следните изречения: “Обективно преценено, Истанбулската конвенция съдържа приемливи елементи за борба срещу насилието над жени и деца, които ние споделяме. Но тя, както показват изразените от експерти и обществото мнения, противоречи на българската традиция и семейство и това бе отчетено и в решението на КС.” Въпреки промяната във визията в платформата за евровота остана категоричният текст, че БСП е против конвенцията. Темата за Истанбулската конвенция отново се превърна в една от основните на червения конгрес. Въпреки очакванията за скандали обаче форумът премина вяло, вътрешната опозиция на Нинова не взе думата и силни критики срещу нея не се чуха. Първа темата за конвенцията захвана Корнелия Нинова. “Не ви обещаваме празни думи, а с изстрадани действия защитаваме конституцията, християнските ценности, семейството и децата”, заяви лидерката. И разказа, че когато БСП се противопоставила на Истанбулската конвенция, била под огромен натиск и от ГЕРБ, и от ПЕС, но не отстъпила. Нинова призова своите да започнат темата за евроизборите с политики, а не с интриги и редене на листи. Тя обаче обясни, че в червените листи ще влязат хора, които категорично ще се противопоставят на Истанбулската конвенция и третия пол, на джендър идеологията в училище, на пакта за миграция. “Вечни председатели няма. Нашата партия не се крепи на един човек и на председателя си, а на членовете и симпатизантите”, заяви още Нинова и напомни, че въведе два мандата за лидера - т.е. 8 г., и пряк избор. Темата за лидерството не бе в дневния ред на форума, но Нинова я използва като пример, че БСП е започнала промяната от себе си, затова хората трябвало да ѝ повярват, за да промени България. И обеща на червените победа на евровота. Левицата в Европа също допусна грешки, критикува Нинова и сред примерите посочи подкрепата за миграцията и джендър идеологията. Който се опитва да копае окопи между БСП и ПЕС, стреля в крака си, предупреди обаче президентът на европейските социалисти Сергей Станишев. И обясни, че ако БСП дойде на власт, ще ѝ е нужна подкрепа от ПЕС. БСП има шанс да спечели изборите само ако не прави грешки и не слага разделителни линии вътре в партията и извън нея, както Истанбулската конвенция, заяви соцдепутатът Антон Кутев. Той предупреди БСП да не влиза в конфликт с ПЕС. Кутев единствен критикува соцръководството от трибуната. Изказванията бяха прекратени поради лошото време в страната. Всички ние сме Елена Йончева. Няма да ни сплашите, насилието няма да мине. Това записаха делегатите на 49-ия конгрес на БСП в декларация в защита на соцдепутатката и журналистка. Тя бе предложена от соцлидерката Корнелия Нинова и приета единодушно. Няма съмнение, че Елена Йончева е атакувана в политическа услуга към управляващите с недоказано, но и недоказуемо обвинение, пише в декларацията. И се обяснява, че става дума за финансирането на филми, които имали място в златния фонд на българската журналистика, със средства от “банка, която се ползваше с всички привилегии и пълната закрила на първото правителство на ГЕРБ”. Опитът за политико-съдебна репресия на Йончева е отговорът на властта за нейните ярки разследвания, смятат червените. “Режимът в България се опитва да ни разедини и унищожи, да се разправят с нас един по един. Но няма режим, който историята не е спряла. И ние днес, ако искаме, ако имаме сили, можем да бъдем част от тази история”, каза пък самата Йончева. Журналистката се превърна в звездата на червения конгрес. Думите ѝ върнаха в залата пиещите кафе и хапващи сандвичи с кюфтета делегати. А след словото залата я изпрати с бурни аплодисменти и ставане на крака. Бившият ѝ приятел - президентът на ПЕС Сергей Станишев, лично я поздрави. На всички е ясно, че в България управлява най-антиевропейската организация. Босът, който днес управлява България, казва, че има корупция като навсякъде в Европа. Прав е. Но проблемът не е в корупцията, а в огромния грабеж - 11 милиарда, каза още Йончева. Има пълзящ авторитаризъм. Това управление ще влезе в историята като режима на една шайка, на една престъпна група, допълни тя. И обясни, че единствено БСП можела да свали този режим, който вече бил извадил голямата бухалка.  “Няма да допуснем някой да си решава вътрешнопартийните проблеми през изборния резултат на БСП. Няма да позволим БСП да се превръща в заложник на лични амбиции и реализации, защото тук става въпрос за 127 г. жива история.” Това предупреди зам.-шефът на БСП Кирил Добрев червените по повод вътрешните битки в партията. Двете години на ръководството били изключително трудни, но партията успяла да си върне самочувствието и вярата, че може отново да побеждава. Добрев призова при номинациите за евродепутати да не се правят компромиси, а да се издигат личности, в които обществото има доверие. И обясни, че резултатът на евроизборите е ключов за местните, а и за това дали ще има предсрочни за парламент. “2019-а е годината на БСП и всички сме в една лодка. С общи усилия или ще обърнем нагласите на евровота, или те ще обърнат нас”, каза Добрев.  ", "date": "2019.01.26", "title": "БСП омекна за Истанбулската конвенция, но в листите - само борци срещу нея (Обзор)"}
{"url": "https://www.24chasa.bg/novini/article/7265548", "text": "„ГЕРБ е в настоящето. И това го казваме не само ние, а българските граждани. На мен ми се иска да говорим с факти. А няма по-сериозен факт от истината. И един такъв факт са изборите. През 2018 г. са проведени 21 на брой частични избори. И в почти всички от тях ГЕРБ са реализирали своите кандидати. В 10 ГЕРБ е спечелила, а БСП – в 1. Няма по-добра социология и по-ясен факт от това. Това заяви народният представител от ГЕРБ Десислава Атанасова в предаването „Офанзива с Любо Огнянов” по  . Тя коментира и днешните думи на лидера на БСП Корнелия Нинова на конгреса на партията, която обяви, че България е в клинична смърт и изрази увереност, че левицата ще спечели евроизборите. „Думите на Корнелия Нинова са за повдигане на духа. Съвсем нормално е като опозиционна партия така да се говори”, допълни тя. Десислава Атанасова коментира и обвинението срещу соцдепутатката Елена Йончева и позицията на БСП, че застава зад нея обвинявайки управляващите в репресия. „На мен ми прави неприятно впечатление, че голяма част от БСП лепят етикети на българската прокуратура необосновано. Защото българската прокуратура защитава българската държавност. Защото и г-жа Нинова е работила като следовател и би трябвало добре да познава Конституцията и разделението на властите. И не подобава на един политик подобно отношение. Защото, ако искаме уважение към институциите – това не е начинът. Г-жа Нинова трябва да знае, че подобни внушения няма да гарантират уважението към институциите. Но това не и първият подобен случай, в който тя се изказва по подобен начин. И не знам дали няма да има реакция от хората, работещи в тази система, защото това не е нормално”, каза депутатката от ГЕРБ. „Конкретно за този съдебен състав имаше редица разследвания, включително и срещу членове на ГЕРБ и то срещу ръководни фигури”, каза Атанасова, като визира сигналите на Сергей Станишев срещу Цветан Цветанов и на Мая Манолова за аферата „Костинброд”. „Е, същата тази прокуратура тогава поръчкова ли беше”, попита риторично Атанасова. „Странно е как разследващ журналист не е направила собствено задълбочено разследване или изследване на тези средства откъде са идвали. Тъй като и тя самата е теглила заплата от 12 хиляди лева. Това е по-голяма заплата от на президента и от 60 минимални пенсии. Има много морални и интересни въпрос в този казус”, каза още тя. По отношение на войната между институциите и престрелките между президента Румен Радев и управляващите и как може тя да спре, тя коментира: „За да спреш някаква война или трябва да си я инициирал, или да имаш надмощие във военните действия. В случая това може да стане, ако случайно Корнелия Нинова оглави изпълнителната власт. Но това ми се струва, че може да стане, ако се стигне до служебен кабинет и я назначат нея за премиер”. Тя обърна внимание и на взаиомоотношенията между „Обединените патриоти” „Ние имаме управленска програма и управленско споразумение. Управляваме с тях по силата на вота. Понякога е доста трудно, но вече имаме известен опит от предходни управления, в които имахме с подкрепата на Реформаторския блок и АБВ. Тогава също не бе лесно. Властта не е самоцел за ГЕРБ. Важно е за българските граждани. И проблемът е, че не се виждат постигнатите резултати, взирайки се в проблемите на малката коалиция”, коментира представителят на ГЕРБ. Относно социологическите проучвания, според които ГЕРБ и БСП вече са с изравнени сили Атанасова обясни, че е още е рано за прогнози и е „много е важно да се съсредоточим в политическите послания и да има сериозен дебат относно бъдещето на Европа”. Тя отвърна и на още едни обвинения на левицата, че под управлението на ГЕРБ олигархични кръгове потъпкват бизнеса. „БСП да говорят за олигархия е комично. Да говорят за Прехода като престъпен – също. Чудесно е да сложат края на Прехода. Но нито един човек от ГЕРБ не е участвал в приватизацията, нито един човек от ГЕРБ не е олигарх, нито един човек от ГЕРБ в момента не е с обвинения за пране на пари или криминални прояви”, каза Атанасова и даде примери с Бенчо Бенчев, Елена Йончева и Манол Генов. „Разбира се има презумпция за невинност, но в ГЕРБ такъв проблем няма. За нас най-сериозното оръжие е истината и затова никога никого не сме прикривали”, каза още депутатката. „Надявам се, че ще имаме още много повече сили, много повече време за българските граждани, за решаването на техните проблеми и резултатите ще бъдат видими”, обобщи Десислава Атанасова.", "date": "2019.01.26", "title": "Атанасова: Нинова може да стане премиер само ако се стигне до служебен кабинет"}
{"url": "https://www.24chasa.bg/novini/article/7265541", "text": "В ООН днес Венецуела отхвърли категорично ултиматума на няколко европейски страни, които й дадоха 8 дни, за да свика избори, заплашвайки, че ако не го направи, ще признае властта на опозиционера Хуан Гуайдо, предаде Франс прес. \"Никой няма право да ни поставя срокове, нито да ни казва дали трябва да има избори или не\", заяви венецуелският министър на външните работи Хорхе Ареаса. \"Кои сте вие, че да поставяте ултиматум на едно суверенно правителство? Това е намеса, инфантилна намеса\", каза той по време на заседание на Съвета за сигурност, предаде БТА.", "date": "2019.01.26", "title": "Венецуела пред ООН: Никой няма право да ни поставя срокове! Инфантилна намеса"}
{"url": "https://www.24chasa.bg/novini/article/7265562", "text": "Държавният секретар на САЩ Майк Помпейо призова всички страни да подкрепят венецуелския народ в опита му да се освободи от това, което той нарече \"незаконна мафиотска държава\" на Николас Мадуро, предаде Асошиейтед прес. Те (страните) трябва да подкрепят опозиционния лидер Хуан Гуайдо като временен президент на Венецуела, заяви той. Хуманитарната ситуация изисква да се действа сега, подчерта американският топ дипломат на днешното заседание на Съвета за сигурност на ООН. По думите му девет от всеки десет венецуелци живеят в бедност, а три милиона са били принудени да напуснат родината си, което е застрашило международния мир и сигурност. Помпейо обвини Русия и Китай, че се опитват \"да удържат на повърхността Мадуро, докато той е в отчаяно положение (...) с надежда да си върнат милиардите долари зле обмислени инвестиции и помощи, предоставяни през годините\". Според него обаче никоя страна не е направила повече за поддържане на \"кошмарното положение на венецуелския народ\" от Куба, която е изпратила \"разбойници от силите за сигурност и разузнаването\" в подкрепа на Мадуро, предава БТА. Държавният секретар изрази надежда страните, заявили подкрепа за опозиционния лидер Хуан Гуайдо, да прекъснат връзките на финансовите си системи с режима на Мадуро, допълва Ройтерс. \"Надяваме се всички страни да се присъединят към нас в признаването на временния президент Хуан Гуайдо\", посочи Помпейо пред медии в кулоарите на срещата. \"Надяваме се също така, че всяка от тези страни ще прекъсне връзките на финансовата си система с режима на Мадуро и ще позволи активите, принадлежащи на венецуелския народ, да отидат при законните управници на страната\", каза той. Според САЩ случващото се във Венецуела е международна криза, отговорност за която носи Мадуро, посочи ръководителят на американската дипломация. Вашингтон се надява, че Русия ще промени решението си да подкрепи Мадуро, отбеляза той. Помпейо допълни, че САЩ също така очакват ООН да приеме \"съответните резолюции, когато настъпи правилният момент\". Той предупреди властите в Каракас да не предприемат каквито и да било действия срещу американските дипломати на венецуелска територия във връзка със скъсването на дипломатическите отношения между двете страни, информира ТАСС. Ръководителят на Държавния департамент изрази увереност, че сигурността на дипломатите ще бъде гарантирана според Виенската конвенция. Според постоянния представител на Русия пред ООН Василий Небензя обаче САЩ искат да въвлекат Съвета за сигурност в мръсните си игри по дестабилизацията на Венецуела и да сменят властта в страната. \"Днешното мероприятие е предизвикано от американската делегация с единствената цел да се продължи дестабилизацията на Венецуела, като на страната бъдат наложени собствените им подходи и рецепти за разрешаване на проблемите, с които тя се сблъсква напоследък\", каза дипломатът. Европейските страни пък той обвини, че игнорират суверенитета на Венецуела. \"Предлагате тази криза да се разреши по своеобразен начин - поставяте абсурден осемдневен ултиматум. Напълно игнорирате суверенитета на Венецуела, налагайки й решение, което ви устройва. Не призовавате към постигане на разбирателство между политическите сили в интерес на осигуряване на мира и спокойствието. Това, с което се занимавате, не се нарича превенция, а подстрекателство\", отвърна Небензя на постоянния представител на германия Кристоф Хойсген. \"Как бихте се отнесли към това Русия да предложи в Съвета за сигурност на ООН да бъде обсъден въпросът с \"жълтите жилетки\" във Франция; бихте ли оценили това като превенция?\", попита той представителя на Франция. Великобритания заедно с другите членки на ЕС настоява във Венецуела бързо да бъдат проведени нови, честни избори. В противен случай Лондон възнамерява да признае Гуайдо за временен президент, заяви на заседанието в ООН британският заместник външен министър Алън Дънкан. Франция призова Мадуро да приеме предложенията на редица страни от ЕС и да организира нови избори под международно наблюдение, каза заместник постоянният представител на Париж в ООН Ана Геган. Тя припомни думите на президента Еманюел Макрон, според когото венецуелският народ \"трябва да има възможността свободно да определи бъдещето си\". Ако избори не бъдат обявени до осем дни, Франция е готова да признае Гуайдо за временен президент на Венецуела, за да постави началото на политическия процес, посочи Геган. Френският дипломат определи като неприемливо използването на сила срещу демонстрантите. Властите на Перу не признават Мадуро за президент на Венецуела и призовават Гуайдо да проведе предсрочни избори за държавен глава, заяви перуанския представител при ООН Густаво Меса-Куадра. Той подчерта последиците от \"продължаващото мащабно и историческо напускане\" на страната от милиони венецуелци върху Перу и други страни в региона, отбелязва ДПА. Този феномен е \"пряк резултат от антидемократичните, потиснически действия и политика на режима на Мадуро\", каза Меса-Куадра. Над 3 милиона души избягаха от Венецуела и над половин милион от тях са в Перу. ООН очаква броят им да се увеличи до 5,4 милиона към края на 2019 година, което според перуанския представител е консервативна оценка. Китай се противопоставя на всякаква външна намеса във вътрешните работи на Венецуела и призовава международната общност да уважи избора на народа й, заяви китайският постоянен представител Ма Чжаосюй. \"Китай подкрепя усилията на правителството на Венецуела за запазване на националния суверенитет, независимост и стабилност\", отбеляза Ма. По думите му всички вътрешни проблеми на Венецуела \"трябва и могат да бъдат решени само от народа\" на страната.", "date": "2019.01.26", "title": "Помпейо за Венецуела: Незаконна мафиотска държава на Николас Мадуро"}
{"url": "https://www.24chasa.bg/novini/article/7265582", "text": "Постигнат е значителен напредък за решаването на конфликта в Афганистан, заяви американският специален пратеник Залмай Халилзад, цитиран от Франс прес и Ройтерс. \"Срещите тук бяха по-продуктивни, отколкото в миналото. Постигнахме значителен напредък по изключително важни въпроси\", заяви в Туитър Халилзад след шестдневни преговори с талибаните в Катар. Той изрази увереност, че преговорите ще продължат скоро. Източници от средите на талибаните съобщиха неофициално пред Ройтерс, че американските преговарящи са приели проект за мирно споразумение, предвиждащ изтеглянето на чуждестранните сили от Афганистан до 18 месеца след подписването му. Подробностите все още не са потвърдени от американска страна. Нито една от двете страни не е направила и официално изявление, отбелязва БТА. Предстои Халилзад да посети Кабул, за да уведоми президента Ашраф Гани за резултатите от преговорите, които продължиха по-дълго от предвиденото, потвърждава дипломат, цитиран от Ройтерс. Твърдолинейната ислямистка група е предложила гаранции, че няма да позволи Афганистан да бъде използван от Ал Каида или Ислямска държава за нападения срещу САЩ и техни съюзници, съобщават талибанските източници. Не е известно дали е приключена работата по проектоспоразумение, приемливо и за двете страни. Ключова част от планираното споразумение е прекратяването на огъня, съобщават талибанските източници. Ислямисткото движение все още не е потвърдило график за това, но е готово да преговаря с правителството в Кабул само след спирането на боевете.", "date": "2019.01.26", "title": "Специалният пратеник на САЩ: Има значителен напредък за решаване на конфликта в Афганистан"}
{"url": "https://www.24chasa.bg/novini/article/7265586", "text": "Шестима души са в тежко състояние 22 души са пострадали при взрив на газ в кафене в село Лисей Гори в Саратовска област в Русия, съобщиха за ТАСС от Министерството на извънредните ситуации. Сред тях има две деца на възраст 4 и 6 години. В момента на експлозията в кафенето е имало 40 души.  14 от пострадалите са настанени в болница. Състоянието на 6 от тях е тежко, предава NOVA.  Общо два са били взривовете в заведението, разказват очевидци пред ТАСС. Веднага след гърмежите, от кафенето започнал да излиза дим.  Министерството на извънредните ситуации съобщи, че след взрива е избухнал и пожар. По първоначална информация причина за експлозията е взрив в газовата инсталация. ", "date": "2019.01.26", "title": "Взрив в кафене в Саратовска област в Русия, 22-ма са ранени"}
{"url": "https://www.24chasa.bg/novini/article/7265431", "text": "\"Жълтите жилетки\", разделени по отношение на възможността да представят свои кандидати на европейските избори, започнаха да се мобилизират отново днес следобед във Франция, показвайки непримиримостта си срещу президента Еманюел Макрон, който си връща популярността, десет дни след началото на големия национален дебат, който трябва да разреши безпрецедентната социална криза, предаде Франс прес. Целта на \"жълтите жилетки\" е да присъствието им по улиците да остане видимо. От средата на ноември техните протести срещу социалната и данъчната политика на правителството разтърсват всяка събота много френски градове, припомня БТА. По данни на властите през последните две съботи в протестите са се включили 84 участници. Движението изглежда получи втора вълна след затишието по Коледа и Нова година. От 10 дни обаче правителството се опитва да канализира недоволството, като организира срещи за граждански дебати. Вчера сайтът на големия национален дебат показваше над 1500 такива събития. За да поддържат обществената мобилизация, на 11-ите си протести \"жълтите жилетки\" прибягнаха до нова стратегия. Към обяд на известния парижки булевард \"Шанз Елизе\" се събраха няколкостотин протестиращи, които се разделиха на четири отделни шествия, три от които ще се съберат на площада на Бастилията в центъра на столицата. Много малко от участниците в протестите изглеждат убедени от националния дебат, отбелязва АФП. \"Големият дебат е преди всичко голям маскарад. Имаме впечатлението, че участниците в него се подбират\", заяви Матийо Стирна, 36-годишен дърводелец, дошъл от Северна Франция, за да участва в протестите. Според Ерик Друе, застанал начело на около 500 жълти жилетки в Източен Париж, също отправи критики към дебата. Според него това е начин за правителството да спечели време. Няколко проучвания на общественото мнение показаха, че популярността на президента Еманюел Макрон се повишава. В същото време в редиците на \"жълтите жилетки\" се появиха нови вътрешни конфликти, след като техните лидери Ерик Друе и Присия Людоски влязоха в конфликт. След като в сряда беше обявено създаването на листа на \"жълтите жилетки\" за европейските избори, под името \"Обединение за гражданска инициатива\" (ОГИ), се появиха разногласия. 64-годишният пенсионер Марк, живеещ в парижко предградие, е дошъл на протеста, защото се плаши от политизацията на движението. \"Разпръскваме се, трябваше да останем заедно\", казва той, но се успокоява, че нещата ще потръгнат, когато \"дойдем тук и на свой ред ги уплашим\". \"Жълтите жилетки\" са поканени да участват и в \"жълта нощ\", която ще продължи от 17 до 22 ч. (16 до 21 ч. по Гринуич) на площада а Републиката. Извън Париж властите се опасяват от ексцесии в Бордо и Тулуза, където движението има много активни поддръжници и през последните седмици имаше сериозни случаи на насилие. В Нормандия и в Еврьо \"жълти жилетки\" се събират от сутринта и е имало няколко напрегнати момента, съобщиха местните власти. По данни на ТАСС в Еврьо са се събрали около 1500 протестиращи и е имало сблъсъци с полицията. Предвидени са и няколко нощни шествия в Монпелие и Олорон сен Мари. Снощи беше проведен нощен протест в Дюнкерк. Във Фейсбук имаше амбициозни проекти за организиране на човешки вериги, отбелязва АФП. За утре е предвидено друго шествие: на \"червените шалове\", за да бъде чуто \"мълчаливото мнозинство\" и да бъдат защитени демокрацията и институциите от насилието, до което се стигна на много протести на \"жълтите жилетки\" от ноември насам. От днес силите на реда, които използват спорните отбранителни оръжия с несмъртоносни куршуми ще бъдат екипирани и с камери, заяви министърът на вътрешните работи Кристоф Кастанер. Той обеща по-голяма прозрачност при използването на това несмъртоносно оръжие, което е обвинено за травми на очите на няколко протестиращи. Вчера френският съд отказа да забрани употребата му въпреки опасенията на някои синдикати и правозащитни организации, че това може да доведе до нови пострадали и дори жертви сред протестиращите. Стотици \"жълти жилетки\" се събраха пред сградата на Европейския парламент в Страсбург и преминаха през центъра на града, предаде ТАСС, като цитира в. \"Фигаро\". В шествието участват между 200 и 300 души по преценка на изданието. Протести се очакват и в Тулуза, където днес беше отменена планирана среща на представители на движението с кмета. Причината беше нежеланието на местните власти да я излъчват пряко във Фейсбук. По данни на радио \"Франс енфо\" протести се провеждат в Руан, Кан, Бордо, Ница, Льо Ман, Нант и други градове, където има и сблъсъци с полицията. В Бордо е планирано и нощно шествие. Организаторите държат в тайна маршрута му. Френската министърка на отвъдморските територии Аник Жирарден предложи на участници в акцията на \"жълтите жилетки\" да организират среща, съобщава ТАСС. Тя подчерта, че отвъдморските територии имат какво да предложат на националните дебати. \"Трябва да се вслушваме в гражданите\", заяви Жирарден. Телевизия Бе Еф Ем показа също как тя обсъжда инициативата за провеждане на граждански референдум с професора по право и икономика Етиен Шуар, който подкрепя активно тази идея.", "date": "2019.01.26", "title": "\"Жълтите жилетки\" във Франция се мобилизират отново"}
{"url": "https://www.24chasa.bg/novini/article/7265434", "text": "Външнополитическият представител на Европейския съюз Федерика Могерини прикани Венецуела да организира нови, свободни и прозрачни президентски избори, за да изберат ръководство, което действително да представлява волята на нейните граждани, предадоха Ройтерс и БТА. \"Ако няма съобщение за организирането на нови избори с необходимите гаранции през следващите дни, ЕС ще предприеме по-нататъшни действия, включително по въпроса за признаването на ръководството на страната в съответствие с член 233 от венецуелската конституция\", заяви в декларация Могерини, цитирана от Франс прес и Ройтерс.", "date": "2019.01.26", "title": "Могерини: ЕС ще вземе мерки, ако не бъдат свикани нови избори до дни във Венецуела"}
{"url": "https://www.24chasa.bg/novini/article/7265433", "text": "Спецсъдът остави в ареста тримата полицаи от столичното 4-о РУ, обвинени, че са изнудвали търговци с такса \"спокойствие\". Според магистратите има достатъчно доказателства, че шефът на сектор \"Икономическа полиция\" Красимир Кръстев и подчинените му Марио Дринцолов и Радослав Томов са действали като банда от началото на 2017 г. Заедно с тях обвинен е и колегата им Георги Найденов, но той е в болница. Той заявил в показанията си, че старите пушки го вкарали в групата, а той нямал избор. 50% от всички суми от рекети били за шефа на бандата Кръстев. Решението на съда не е окончателно. Обвиняемите могат да обжалват пред спецапелативния съд.", "date": "2019.01.26", "title": "Оставиха в ареста обвинените в рекет полицаи от 4 РУ"}
{"url": "https://www.24chasa.bg/novini/article/7265445", "text": "Иран обвини Франция, че \"дестабилизира\" региона - така реагира на заплахите от Париж да наложи санкции на Техеран, ако диалогът с тази страна по повод ракетната й програма и влиянието й в региона \"не доведе до резултати\", предаде Франс прес. \"Ислямската република винаги е приканвала да бъдат укрепвани мирът и стабилността в региона\", твърди иранското външно министерство в разпространено късно снощи комюнике, предаде БТА. Иран \"разглежда мащабните продажби на модерни и нападателни оръжия от Франция като дестабилизиращ фактор, който нарушава баланса в региона\", се казва в текста. Франция \"има две изисквания: Иран да се откаже от износа на ракети за някои въоръжени групи в Близкия изток и за хусите\" в Йемен, посочи на 25 януари френският външен министър Жан-Ив Льо Дриан. Иран трябва също така \"да прекрати действията, насочени към дестабилизиране на региона\", добави той. Льо Дриан уточни, че съгласно резолюция 2254 на ООН за Сирия не може да има чуждестранно военно присъствие на сирийска територия. \"Започнахме труден диалог с Иран и сме готови, ако той не доведе до резултати, да прибегнем до санкции. И те знаят това\", заяви френският външен министър. \"Ракетните възможности на Иран са част от легитимната му отбранителна мощ. Ракетната програма на Иран не подлежи на преговори и това бе заявено на французите\", отговори външното министерство в Техеран. Ведомството предупреди, че \"всяка нова европейска санкция ще доведе до преразглеждане на отношенията помежду ни\". ", "date": "2019.01.26", "title": "Заплашен със санкции, Иран обвини Франция, че \"дестабилизира\" региона"}
{"url": "https://www.24chasa.bg/novini/article/7265472", "text": "Най-малко 42 души - бойци от групировката \"Ислямска държава\" и цивилни, са убити при ракетни обстрели на последния джихадистки бастион в Източна Сирия, съобщи днес базираният във Великобритания Сирийски център за наблюдение на човешките права, цитиран от Франс прес. Ракетите с малък обсег бяха изстреляни снощи от международната антиджихадистка коалиция, ръководена от Вашингтон, която се намеси в полза на кюрдско-арабските отряди от Сирийските демократични сили (СДС), уточни центърът. Поради успехите на СДС, чиито сили напредват вече от месеци, ИД контролира в момента само шепа селца и няколко ниви в Източна Сирия, недалеч от границата с Ирак, сочат данни на правозащитниците, предава БТА. Вчерашният обстрел на една от тези зони край село Багуз унищожи \"къщи\" в земеделските площи; бяха убити 42 души, включително 29 джихадисти, посочи директорът на центъра Рами Абдел Рахман. \"От този район бяха насочвани контраатаките на ИД\", обясни той. Сред жертвите има и 13 цивилни, включително седмина сирийци от едно и също семейство - близките на джихадистки боец. Останалите шестима цивилни са иракчани. Говорителят на коалицията, потърсен от АФП, не коментира засега съобщението. Конфликтът в Сирия, избухнал през 2011 година, отне живота на повече от 360 000 души и прокуди от домовете им милиони, напомня агенцията.", "date": "2019.01.26", "title": "Десетки убити при ракетен обстрел срещу бастион на \"Ислямска държава\" в Сирия"}
{"url": "https://www.24chasa.bg/novini/article/7265475", "text": "Сътрудничеството на Русия и Турция в демилитаризираната зона в сирийската провинция Идлиб спаси републиката от наплива на бежанци от Сирия. Това заяви днес турският президент Реджеп Тайип Ердоган, цитиран от ТАСС. Ако не бяхме се намесили с Русия в Идлиб, стотици хиляди хора щяха да дойдат на наша територия, каза президентът, цитиран от турската телевизия НТВ и БТА. На 17 септември 2018 г. в Сочи президентите на Русия и Турция Владимир Путин и Реджеп Тайип Ердоган обявиха споразумение за създаване на \"демилитаризирана зона\" в северозападната провинция Идлиб.", "date": "2019.01.26", "title": "Ердоган: Сътрудничеството на Москва и Анкара спаси Турция от наплив на бежанци"}
{"url": "https://www.24chasa.bg/novini/article/7265479", "text": "Русия се опита да блокира заседание на Съвета за сигурност на ООН за Венецуела, заявявайки, че ситуацията в страната не представлява заплаха за международния мир и сигурност, предаде ДПА. Русия поиска гласуване преди заседанието, за да оспори срещата за Венецуела, посочвайки, че то е \"груба злоупотреба с прерогативите\" на съвета. Девет от петнайсетте членки на Съвета за сигурност обаче гласуваха заседанието да продължи. Посланикът на Русия в ООН Василий Небензя нарече действията на САЩ \"безсрамни и агресивни\" и опит за държавен преврат, предава БТА. Русия предложи собствен дневен ред за заседанието на Съвета за сигурност - вмешателство във вътрешните работи на страната, заяви Небензя, цитиран от ТАСС. \"Русия не може да подкрепи опита на американските ни колеги да се проведе обсъждане на ситуацията във Венецуела. Внасянето на въпроса в дневния ред с такава формулировка е и груба злоупотреба с прерогативите на член на Съвета за сигурност, още повече постоянен\", каза руският представител. По думите му Венецуела не е заплаха за мира и сигурността. Ако нещо представлява заплаха за мира и сигурността, то това са агресивните действия на САЩ и съюзниците им\", допълни той. Първоначалният дневен ред на заседанието бе подкрепен от САЩ, Франция, Великобритания, Германия, Белгия, Полша, Перу, Кувейт и Доминиканската република. Против него гласуваха Русия, Република Южна Африка, Китай и Екваториална Гвинея, а Индонезия и Кот д'Ивоар се въздържаха. В отговор държавният секретар на САЩ Майк Помпейо посочи дестабилизиращо влияние на кризата в региона, където над 3 милиона души избягаха от Венецуела в съседни страни. Той заяви пред Съвета за сигурност, че е време държавите да изберат страна по въпроса за Венецуела, информира Ройтерс. \"Време е всяка друга държава да избере страна. Без повече отлагане, без повече игри. Или сте със силите на свободата или сте с Мадуро и неговия хаос\", каза Помпейо.", "date": "2019.01.26", "title": "Русия опита да блокира заседанието на Съвета за сигурност на ООН за Венецуела"}
{"url": "https://www.24chasa.bg/novini/article/7265501", "text": "Шофьорите да се движат с повишено внимание в тунел „Траянови врата“ на АМ \"Тракия\" поради липса на осветление в отделни участъци на съоръжението. Скоростта е ограничена на 70 км/ч. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2019.01.26", "title": "АПИ към шофьорите: Внимавайте в тунела \"Траянови врата\" на АМ \"Тракия\""}
{"url": "https://www.24chasa.bg/novini/article/7265488", "text": "Португалия се присъедини към ултиматума, отправен от няколко европейски страни към президента на Венецуела Николас Мадуро, с искане да организира нови президентски избори до 8 дни, предаде Франс прес. \"Или Николас Мадуро ще приеме да участва в тези избори и да започне процеса под ръководството на независима избирателна комисия, или ние ще признаем като единствен легитимен орган, способен да организира изборния процес, Националното събрание и неговия председател Хуан Гуайдо\", заяви министърът на външните работи Аугущу Сантуш Силва по радио Те Ес Еф, предава БТА. Заедно с други страни от ЕС \"ние стигнахме до извода ,че една седмица е подходящ срок\", каза португалският дипломат. От наша гледна точка единственият възможен изход от политическата криза и от крайно тежката социална криза, в която се намира Венецуела, са свободни, прозрачни и достоверни избори по демократични правила, добави той. Холандия е готова да признае лидера на опозицията Хуан Гуайдо като временен държавен глава, ако президентът Мадуро не обяви нови избори до осем дни, заяви министърът на външните работи Стеф Блок в меморандум до холандския парламент, предаде ТАСС. Народът на Венецуела трябва да има пълно право да определя своето бъдеще. Затова Холандия реши да се присъедини към исканията на Великобритания, Германия, Испания и Франция. Ако в страната не бъдат обявени свободни, прозрачни и демократични избори в течение на осем дни, Холандия е готова да признае Гуайдо за временен държавен глава, заяви той. Министърът допълни, че поддържа постоянен контакт с други заинтересовани страни, сред които и карибските острови Нидерландски Антили, които имат тесни исторически, социални и културни връзки с Венецуела. Ние сме дълбоко обезпокоени от политическата и хуманитарна криза в тази страна и искаме да запазим добросъседски отношения, заяви министърът.", "date": "2019.01.26", "title": "Португалия и Холандия се присъединиха към европейския ултиматум към Мадуро"}
{"url": "https://www.24chasa.bg/novini/article/7265510", "text": "Петима загинаха в Алжир от четвъртък насам, отнесени от водите по време на наводнения в редица северни региони на страната. Всички тела са открити, съобщи днес алжирската гражданска защита, цитирана от Франс прес. През последното денонощие са осъществени спасителни операции в над 17 вилаи (провинции), помощ са получили повече от 100 души. Поради натрупан сняг е спряно движението по близо 30 пътища и магистрали в над 12 провинции. Гражданската защита действа за отстраняване на снежните маси. В петък бе спряна работата на металургичния комбинат \"Ел Хаджар\" в Анаба, тъй като придошли води от река Сейбус наводниха ред инсталации в комплекса, съобщиха представители на предприятието, цитирани от агенция АПС. \"Нивото на водата в някои звена от комплекса бе между 4 и 5 метра\", добавиха те. Екипи на гражданската защита започнаха да изпомпват водата от комплекса, чиято дейност е била спирана вече за седмици наред поради наводнения през 2001 и 2011 г. Лошото време взе жертви и в съседен Тунис - в петък вътрешното министерство на страната съобщи за два смъртни случая, свързани по-специално със студена вълна, нахлула в региона.", "date": "2019.01.26", "title": "Петима загинаха при наводнения в Алжир"}
{"url": "https://www.24chasa.bg/novini/article/7265518", "text": "Акция на МВР и данъчните. Обект на проверката е бил един от най-големите сайтове за продажба на нови и употребявани авточасти. По информация на NOVA, съмненията са за укриване на около 2 милиона лева от ДДС. Това ставало чрез мними сделки с фирми, регистрирани на имената на социалнослаби. Разследването продължава.", "date": "2019.01.26", "title": "МВР и данъчните проверяват един от най-големите сайтове за авточасти"}
{"url": "https://www.24chasa.bg/novini/article/7265537", "text": "Лидерът на опозицията Хуан Гуайдо благодари на испанския премиер Педро Санчес, френския президент Еманюел Макрон и говорителя на германското правителство Мартин Фиц за оказаната подкрепа като временен президент на Венецуела и за подкрепата им за мирните и демократични промени в политическата й система, предаде ТАСС. Гуайдо изрази признателността си в Туитър. По-рано днес посочените политически лидери направиха изявления, че ще признаят опозиционния лидер за временен президент, ако действащият президент Николас Мадуро не обяви до осем дни избори. По-късно аналогични изявления направиха британският външен министър Джереми Хънт и холандския му колега Стеф Блок, припомня БТА. Макрон заяви в Туитър, че венецуелското правителство ще се бори решително и неуморно с опита за незаконна смяна на властта в страната, целящ \"да се създаде марионетно правителство на американската империя\". Гуайдо вече беше признат за президент от страните от Групата от Лима, с изключение на Мексико, както и от Албания, Грузия, САЩ, Швейцария и Организацията на американските държави. В подкрепа на Мадуро се обявиха Русия, Боливия, Иран, Куба, Никарагуа, Салвадор и Турция, а Беларус и Китай призоваха всички проблеми да се решат по мирен път и без външна намеса, припомня ТАСС. Генералният секретар на ООН призова за решаване на кризата чрез диалог. Руското външно министерство заяви, че исканията на европейските страни за организиране на избори във Венецуела до осем дни се дирижират от САЩ. Тези изявления са синхронни и старателно режисирани, няколко часа преди свиканото от Вашингтон обсъждане на положението във Венецуела от Съвета за сигурност на ООН, подчерта руското дипломатическо ведомство. \"Случващото се само утежнява вътрешнополитическата обстановка в приятелска Венецуела. Ситуацията изкуствено се нажежава отвън и се стимулират най-радикалните настроения\", отбелязва министерството, определяйки случващото се като \"цинична, неприкрита намеса във вътрешните работи на суверенна държава\", която трябва да престане.", "date": "2019.01.26", "title": "Хуан Гуайдо благодари на европейски \nстрани за оказаната подкрепа"}
{"url": "https://www.24chasa.bg/novini/article/7265414", "text": "Един демонстрант е бил убит и най-малко десетима други протестиращи са били ранени днес, след като нахлуха в турски военен лагер близо до Дахук в Иракски Кюрдистан, съобщиха местни жители и кюрдски представители, цитирани от Ройтерс. Протестиращите са подпалили два танка и коли. Представител на местните власти посочи, че все още не е изяснена причината за гибелта на демонстранта. Той каза, че турски войници са стреляли по протестиращите, а подпалването на колите е станало причина за няколко експлозии, предава БТА. По повод демонстрацията турското министерство на отбраната написа в Туитър: \"Нападение бе извършено срещу една от нашите бази, разположени в Северен Ирак, заради провокация на терористи от групировката ПКК. Нанесени бяха щети на коли и военни съоръжения\". Взети са необходимите предпазни мерки, посочи още министерството на отбраната, без да уточни за коя точно база става въпрос. Повод за недоволството на демонстрантите са турските въздушни удари, извършени в последно време в района, посочиха свидетели. Турция в последно време активизира действията си срещу Кюрдската работническа партия (ПКК) в Северен Ирак, където групировката има бази. ПКК води въоръжена борба срещу турската държава от 1984 г. и се разглежда като терористична организация от Анкара, ЕС и САЩ.", "date": "2019.01.26", "title": "Протестиращи нахлуха в турски военен лагер в Северен Ирак, има убит и ранени"}
{"url": "https://www.24chasa.bg/novini/article/7265346", "text": "Европейската централна банка е отпечатала евробанкноти с нумизматична стойност с лика на Мустафа Кемал Ататюрк, основателя на съвременната светска Република Турция. Проектът за евробанкнотите е бил изготвен от турски нумизмати. Еврото с лика на Ататюрк няма да бъде предназначено за търговски цели, а ще се ползва за рекламиране на турския туризъм и като нумизматична ценност, уточнява информационната агенция Ихляс (ИХА). Известен турски специалист по нумизматика Йозгюр Хонаш разказа, че идеята се зародила, след като негов колега му се обадил и поискал съдействие за начинанието. \"В първия момент се поколебах, помислих си защо й е на Европейската централна банка да отпечатва турски банкноти. И въпреки че имах съмнения, реших все пак да опитаме\", казва той, цитиран от БТА. Инициаторите предложили проект за банкнотата по дизайн на холандеца Кристиан Петерман и не след дълго той бил одобрен. Три седмици по-късно отпечатаха евробанкнотите с лика на Ататюрк, похвали се Хонаш. Отпечатани са били пет хиляди броя от тези банкноти. Хонаш посочи, че имат планове да предложат и други нумизматични банкноти по темите Чанаккале (символ на победата на турската армия в защита на отечеството при разпада на Османската империя през 1916 г.) и опита за преврат на 15 юли 2016 г. За реализирането на тези проекти те очакват одобрение от президента Реджеп Тайип Ердоган. Приходите ще бъдат предоставени на ветераните от войните и на Дружество \"15 юли\", допълни специалистът.", "date": "2019.01.26", "title": "Отпечатаха евробанкноти с нумизматична стойност с лика на Ататюрк (Видео)"}
{"url": "https://www.24chasa.bg/novini/article/7265377", "text": "Бразилският президент Жаир Болсонаро не ще може да изпълнява задълженията си поне две денонощия след новата хирургична операция, която ще му бъде направена в град Сао Пауло на 28 януари. Това съобщи в петък прессекретарят на държавния глава Отавио Сантана до Рего Барос, предаде ТАСС. \"Според лекарите ще му е необходимо пълно спокойствие в течение на 48 часа\", каза той на пресконференция, излъчена от държавната телевизия. През това време задълженията на държавен глава ще бъдат изпълнявани от вицепрезидента на Бразилия Антонио Амилтон Моурао, предаде БТА. Предвижда се бразилският лидер да остане в болницата 10 дни след операцията. Край вратата на стаята му ще дежури временен щаб, включващ най-близките му сътрудници, които ще го информират за събитията в страната. В началото на септември Болсонаро бе тежко ранен с нож на среща с избиратели в Югоизточна Бразилия. Политикът прекара в болница над три седмици и претърпя две операции. Третата и последна бе насрочена за декември - медиците се канеха да отстранят колостомния колектор, използван от Болсонаро заради чревните увреждания. През ноември обаче лекарите стигнаха до извода, че с оглед здравословното състояние на бразилския лидер поредната операция трябва да бъде отложена. Първоначално тя бе насрочена за 19 януари, но Болсонаро помоли за ново отсрочване заради предстоящо участие в Световния икономически форум в Давос.", "date": "2019.01.26", "title": "Ще оперират бразилския президент Жаир Болсонаро"}
{"url": "https://www.24chasa.bg/novini/article/7265389", "text": "Американска проектодекларация на Съвета за сигурност на ООН за Венецуела, целяща да се предостави \"пълна подкрепа\" на венецуелското Национално събрание, ръководено от опозиционера Хуан Гуайдо, бе блокирана днес от Русия и Китай, съобщиха дипломати, цитирани от Франс прес и БТА. Текстът изразява пълна подкрепа за Националното събрание на Венецуела, като \"единствената демократично избрана институция\", подчертава ангажимента на венецуелския парламент да възстанови демокрацията и правовата държава в страната, отбелязва нелегитимността на последния изборен процес в страната и заклеймява насилието спрямо демонстрантите от страна на силите за сигурност. Русия е отстранила от текста всички тези моменти и с подкрепата на Китай е нарушила процедурата за мълчаливо съгласие сред 15-те членки на съвета, целяща да бъде приет документът, посочва АФП. Освен Русия и Китай, против са били също Южна Африка и Екваториална Гвинея, предаде Ройтерс. Според дипломатически източник, цитиран от Франс прес, проектът е провален - текстът, предложен от Русия, се ограничава с искане за политически диалог във Венецуела, което е неприемливо за САЩ. По искане на Вашингтон е предвидено в 14.00 по Гринуич да започне заседание на Съвета за сигурност в присъствието на американския държавен секретар Майк Помпейо и венецуелския външен министър Хорхе Ареаса. Според дипломатически източник редица страни от региона вече са поискали думата.", "date": "2019.01.26", "title": "Русия и Китай блокираха американска проектодекларация на ООН за Венецуела"}
{"url": "https://www.24chasa.bg/novini/article/7265072", "text": "“Какво искат младите хора, за да останат в България? По-висок стандарт в образованието, по-висок стандарт на работното място и по-висок стандарт на живот. Aко младите хора напускат страната, то България няма бъдеще. Ето защо нашата обща цел е младежите да развиват потенциала си тук. Развивайки собствения си потенциал, младите българи развиват и страната.” Това каза министърът на младежта и спорта Красен Кралев по време на конференцията “Развий потенциала си в България”, която се провежда във Варна, съобщиха от пресцентъра на спортното министерство. Форумът се организира по инициатива на младежката организация на ГЕРБ във Варна. Целта на събитието е да бъдат дискутирани възможностите пред младите хора, съвместно с представители на държавната и местната власт, на Европейския парламент, на неправителствения сектор, ИТ-индустрията и студентската общност. На конференцията присъстват над 100 души от цялата страна. В началото на дискусията Красен Кралев сподели своя личен пример. “През 1990-та година създадохме Студентските независими дружества, които се бореха срещу комунизма. Още тогава имах възможност да отида да уча в Америка. По това време бях студент по медицина. След кратък размисъл избрах да продължа образованието си тук. Исках да се развивам в България и днес не съжалявам за това. 10 години по-късно вече бях успял човек, с редица награди от международни фестивали за дейността ми в рекламния бизнес, имах натрупан капитал, но въпреки това не можех да намеря себе си в българското общество - бяхме изпаднали в морална и ценностна криза. Кандидатствах за лотарията за Зелени карти за Америка и спечелих. Но не отидох в посолството да си подам документите и отново реших да преследвам мечтите си в България”, обясни Кралев. Той заяви, че българското образование е на високо ниво и посочи, че самият той е завършил своето образование в английската гимназия и в медицинския университет във Варна. “Смятам, че съм един от най-образованите и подготвени министри в моята област в Европа”, подчерта Красен Кралев. По думите му, въпреки това има дефицит в синхронизирането на нуждите на пазара и образователната система. Според министър Кралев трябва да се обърне внимание на нуждите на бизнеса. “В България няма достатъчно специалисти в сектори, които да удовлетворят потребностите на инвеститорите. Няма нужда от толкова много висшисти, колкото от хора със средно специално образование. Например - един завод за автомобили има нужда от поне 5000 квалифицирани кадри, които в момента обаче липсват”, коментира той и допълни, че е необходим сериозен анализ от какви професии се нуждае всеки район в страната, за да знаят младите хора как да планират кариерата си. “Oбразователната система трябва да е гъвкава спрямо непрекъснато променящата се среда за младите хора. Защото според последни данни два милиарда от съществуващите работни места ще изчезнат до 2030 година, а 65% от децата в началните училища ще имат работни места, които все още не съществуват”, коментира Красен Кралев. Министърът на младежта и спорта призова да се дава шанс на младите хора да навлязат в реалните процеси на управление и в частния сектор. Според него младите хора трябва да развиват потенциала си в България чрез стажове и практически обучения. По думите му, младежите трябва да бъдат реално включвани в управлението и е недопустимо да бъдат дискредитирани и подценявани само заради възрастта си. “Чували ли сте израза, че работодателите търсят да назначат млади хора до 25 години, но с 30 години трудов стаж. Трябва да променим това – аз го направих в администрацията на Министерство на младежта и спорта. От 180 служители в ММС 120 са новоназначени като 50 човека от тях са млади и активни хора до 35 години. Eто това е пример за реално включване на младите”, обясни Кралев. Кралев бе категоричен, че България се развива с бързи темпове. По думите му, правителството полага много усилия младите хора да припознаят България като страна, в която искат да отглеждат своите деца. “Правителството прави всичко възможно за качествено развитие на образователната система, на транспорта, на спортната и пътната инфраструктура, за да променим страната към по-добро и да задържим младите хора чрез стандарта на живот, който създаваме. Мнозина от българите, които живеят в чужбина, се връщат и казват, че сме на прав път”, коментира той. По думите му, основен принцип в дейността на ММС е именно подпомагането на личностното развитие на младите хора и на младежките организации в страната, което се изпълнява чрез редица механизми и програми. “С поредица от срещи ще дадем възможност на младежите от различни градове в страната да участват в изготвянето на новата Национална стратегия за младежта след 2020 г. Стартирахме работата по документа през миналата година и се надяваме повече млади хора да споделят своята визия”, информира министърът. Красен Кралев запозна присъстващите с националните програми за младежта с общ бюджет от близо 3 млн. лв., чрез които министерството подпомага финансово младежки проекти на неправителствени и спортни организации, свързани с превенция и организиране на дейности за свободното време – неформални обучения, кампании, спортни активности и др. „През 2019 г. отново отворихме програмите за кандидатстване, като можете да следите на сайта за крайни срокове и резултати”, обърна се към младежите министърът. В дискусията се включиха евродепутатите от ГЕРБ/ЕНП Емил Радев и Андрей Новаков, зам.-министърът на вътрешните работи Георг Георгиев и кметът на Варна Иван Портних. Андрей Новаков благодари на министър Кралев, че се е обърнал към младежите в залата на изключително разбираем език. Новаков заяви, че самият той се е припознал в много от думите на министъра на младежта и спорта.", "date": "2019.01.26", "title": "Кралев: Развивайки потенциала си тук, младите развиват и България"}
{"url": "https://www.24chasa.bg/novini/article/7265078", "text": "Директорът на ГД \"Пожарна безопасност и защита на населението\" гл. комисар Николай Николов прогнозира пред журналисти в Смолян, че по-късно през деня се очаква да бъде отворен проходът \"Пампорово\", съобщи БТА. Николай Николов е в Смолян във връзка с обявеното заради снега бедствено положение в планинската област. Според гл. комисар Николов в кризисния щаб не е постъпвала информация за бедстващи хора, направена е връзка с всички пациенти на хемодиализа и хронично болни в региона, за да им се осигури спешна помощ при необходимост. Ситуацията в областта върви към нормализиране, според областния управител Недялко Славов. Той допълни, че вече е направена организация контролирано да се извеждат хора от и до Пампорово и да се пропускат коли през затворения път. Единственият пътен достъп от север към Смолян засега е проходът \"Рожен\", през който движението е с вериги. Част от Пампорово е без електрозахранване и водоснабдяване, уточниха от кризисния щаб. За туристите, които искат да напуснат курорта, както и за персонала от хотелите се организира контролирано пропускане на колони коли. Съществен проблем за нас електроснабдяването, голямата авария на \"Широка поляна\" върви към отстраняване, уточни гл. комисар Николов. По думите му мокрият сняг и непрекъснато падащите дървета късат електропроводи и създават нови проблеми на екипите на ЕВН. Заради аварията в района на \"Широка поляна\" е прекъснато електроснабдяването на населените места в общините Доспат и Борино. От електроразпределителното дружество днес се доставят генератори за алтернативно захранване на част от засегнатите от аварията селища.", "date": "2019.01.26", "title": "Отварят прохода \"Пампорово\" по-късно през деня"}
{"url": "https://www.24chasa.bg/novini/article/7265080", "text": "Самопровъзгласилият се за временен президент на Венецуела Хуан Гуайдо каза за италиански вестник, че има план в три точки за осъществяване на преход във властта и слагане край на режима на държавния глава Николас Мадуро, предаде ДПА, цитирана от БТА. \"Край на узурпаторското управление, създаване на временно правителство и свикване на нови избори\", каза 35-годишният опозиционен водач в публикувано днес интервю за в. \"Стампа\". Гуайдо призова армията да изостави Мадуро и да мине на негова страна и подчерта, че дори военни офицери, участвали в репресивни действия, ще получат амнистия. \"Амнистията винаги е била на масата в тези ситуации. Целта ни е мирно възстановяване на демокрацията и свободата, а не вендета\", отбеляза той. Днес опозицията ще свика срещи с местните власти из цялата страна, за да разясни стъпките си, а утре малки групи нейни представители ще посетят военни казарми за обсъждане на възможностите за амнистия, каза Гуайдо. Той съобщи, че неговият лагер ще организира следващата седмица голяма демонстрация, която \"ще призове узурпатора /Мадуро/ да напусне сцената\". Времето и мястото й обаче още не са определени. В телевизионно обръщение вчера Мадуро изключи възможността да се оттегли, но предложи да се срещне с опонента си дори \"в три часа сутринта\". Гуайдо отхвърли предложението за \"фалшив диалог\". \"Режимът трябва да знае, че не възнамерявам да участвам в тази игра\", каза той и заяви, че народът е с него. Очаква се днес Съветът за сигурност на ООН да обсъди кризата във Венецуела на фона на разделение по въпроса сред международната общност. Мадрид ще признае Хуан Гуайдо за президент на Венецуела, ако до 8 дни там не бъдат свикани избори, заяви испанският премиер, цитиран от АФП. Франция също е готова да признае Гуайдо за действащ президент, ако до 8 дни във Венецуела не бъдат свикани избори, каза президентът Макрон.", "date": "2019.01.26", "title": "Гуайдо с план от 3 точки за слагане на край\nна режима на Мадуро (Обновена)"}
{"url": "https://www.24chasa.bg/novini/article/7265082", "text": "Сложна е метеорологичната обстановка в планинските части в Югозападна България. Засегнати са електропроводите, които преминават през тях, и захранват с електроенергия населените места в общините Разлог, Белица, Якоруда, Гоце Делчев, Гърмен, Хаджи Димово и Петрич, съобщиха от ЧЕЗ Разпределение, цитирани от БТА. В планината снегът достига до един метър. До момента дружеството локализира 6 счупени стълба, като обходите продължават. Непроходими са второстепенни пътища, което силно затруднява работата на служителите. Компанията командирова допълнителни екипи от София и Благоевград, които да съдействат на колегите си за по-бързо справяне с възникналата ситуация. ЧЕЗ Разпределение превозва полимерни стълбове, произведени по нова технология и внедрени през миналата година. Те са по-леки и разглобяеми на две, което позволява на служителите да ги носят на ръце през планината и непроходимите пътища. Това ще позволи по-бърза реакция, тъй като монтирането на стандартните стълбове предполага изчакване на спокойна обстановка и възможност за придвижване. В момента ЧЕЗ Разпределение превозва и допълнителни количества изолатори и проводници към засегнатите места. Компанията изпрати и повече АТВ-та с вериги за сняг, допълниха от дружеството. Екипи на ЧЕЗ Разпределение работят и в област Кюстендил, като в останалата част от територията, обслужвана от дружеството, обстановката е спокойна. Служителите на дружеството ще работят до пълното възстановяване на електрозахранването на всички засегнати населени места, се посочва в съобщението.", "date": "2019.01.26", "title": "Заради снега са засегнати електропроводите, захранващи Югозападна България"}
{"url": "https://www.24chasa.bg/novini/article/7265084", "text": "Макар мнозина все още да се мръщят на татуировките, боди артът без съмнение набира все по-голяма популярност. А каква е връзката между татусите и сексуалния живот? Отговор на този въпрос дава изследване на американски специалисти, пише в. \"Дейли рекърд\", цитиран от БТА. Авторите му от университета на Маями са установили, че хората с татуировки е по-вероятно да са имали по-голям брой сексуални партньори през изминалата година. Изследването е обхванало 2008 души, част от които татуирани, и част от които без татуировки. Резултатите показват, че освен по-голям брой сексуални партньори, индивидите с татуси е по-вероятно да са пушачи, да са прекарали известно време в затвора, да страдат от нарушения в съня. Още по-тревожното е, че за тях е установена по-голяма вероятност да бъдат диагностицирани с проблеми с психичното здраве. Учените отбелязват, че и в предишни изследвания е отчетена зависимост между наличието на татуировки и склонността към рисково поведение на притежателите им.", "date": "2019.01.26", "title": "Хората с татуировки имали повече сексуални партньори"}
{"url": "https://www.24chasa.bg/novini/article/7265099", "text": "„Режимът в България се опитва да ни разедини и унищожи, да се разправят с нас един по един. Но няма режим, който историята не е спряла. И ние днес, ако искаме, ако имаме сили, можем да бъдем част от тази история.“ Това каза соцдепутатката Елена Йончева пред червения конгрес. Тя взе думата в първата част на форума извън програмата, но след като соцлидерката Корнелия Нинова предложи БСП да излезе с декларация в нейна защита. Срещу Йончева е повдигнато обвинение за пране на пари от КТБ, а соцлидерката определи процеса като „политически, а не наказателен“. Журналистката се превърна в звездата на червения конгрес. Думите й върнаха в залата пиещите кафе и хапващи сандвичи с кюфтета делегати. А след словото залата я изпрати с бурни аплодисменти и ставане на крака. Бившият й приятел – президентът на ПЕС Сергей Станишев, лично я поздрави. „Сега ще ви разкажа историята на един бос, който управлява най-голямата мафия в една държава 10 г. Бос, който е известен с това, че най-гъвкаво и най-добре усвоява обществените поръчки. Един магистрат казва за него, че е най-големият мафиот сред политиците и най-големия политик сред мафиотите“, започна Йончева и залата притихна. И тогава тя поясни, че става въпрос за Бернандо Провенцано – босът на сицилианската мафия в продължение на 10 г. След това се обърна към журналистите – знам, че работите в изключително сложни условия и свободата се отстоява изключително трудно, че журналистическата професия е трудна към наши дни. И въпреки всичко в големите медии останаха достойни журналисти, каза Йончева. Трудно ви е, защото нямате имунитет и зад вас не стои най-голямата партия, обърна се тя към медиите. Какво направи Босът в България, който в продължение на 10 г. управлява страната ни, попита веднага след това соцдепутатката. И даде примери: Българските автомагистрали не могат да бъдат сравнени с тези в Косово и Албания; най-неграмотни сме в Европа – 60% функционална неграмотност; журналистиката е извън Европа – между Конго и Папуа Нова Гвинея; първи сме по смъртност и лошо състояние на здравеопазването в Европа. „На всички е ясно, че в България управлява най-антиевропейската организация. Босът, който днес управлява България казва, че има корупция като навсякъде в Европа. Прав е. Но проблемът не е в корупцията, а в огромния грабеж. 11 милиарда, които можеха да бъдат инвестирани в икономиката, по-високи заплати и пенсии“, каза още Йончева. Има пълзящ авторитаризъм. Това управление ще влезе в историята като режимът на една шайка, на една престъпна група, допълни тя. И обясни, че единствено БСП може да свали този режим. Но не е лесно, защото ще се опитват да ни заплашват, изнудват и рекетират. Вече извадиха голямата бухалка, каза още Йончева.", "date": "2019.01.26", "title": "Елена Йончева: Режимът се опитва да ни унищожи един по един"}
{"url": "https://www.24chasa.bg/novini/article/7265103", "text": "Окръжната прокуратура във Враца внесe за разглеждане в съда обвинителен акт срещу 40-годишният Иван Иванов за грабеж на крупие в игрална зала в Козлодуй в условията на опасен рецидив. От прокуратурата съобщават още, че той бил предсрочно освободен от затвора във Враца през месец април 2017 г. Заради криминалните си подвизи от последните десетина години известният в крайдунавския град като Иван на Мочи цигански барон е осъждан многократно. В обвинителния акт е записано, че през юни миналата година Иван на Мочи отишъл да играе пиян в казино „Лъки“ в Козлодуй . Ромският барон започнал да играе с миза от 1000 лв., но загубил много повече. Когато спечелил неголяма дума обаче настоял веднага да му се изплатят. Отказали му, а той станал агресивен, започнал да обижда служителя и да го заплашва с побой и изнасилване и със сила накарал крупието да свали ланеца си, който сложил в джоба си. След това пияния играч още няколко пъти искал изплащане на печалби, които не покривали загубите му на рулетката. Накрая крупието натиснал паник бутона и така повикал полицията, която озаптила Иван на Мочи и го вкарала за денонощие в ареста. Впоследствие било образувано и досъдебно производство.", "date": "2019.01.26", "title": "Цигански барон от Козлодуй отново отива на съд"}
{"url": "https://www.24chasa.bg/novini/article/7265116", "text": "Над 7500 участници събра 28-ият международен фестивал на маскарадните игри \"Сурва\" в Перник. Фестивалът беше открит вчера пред Двореца на културата с концерт-спектакъл, преди това имаше и факелно-сурвакарско дефиле.  Състезателните дефилета започнаха в 10 часа и ще продължат и в неделя.            ", "date": "2019.01.26", "title": "Над 7500 кукери дефилират на фестивала в Перник (Видео, снимки)"}
{"url": "https://www.24chasa.bg/novini/article/7265132", "text": "„Операция „Умения”, която предстои да стартира на 1 февруари, е обезпечена с бюджет от 30 млн. лв. Оперативната програма осигурява 82 млн. лв. в подкрепа на младежката заетост, а 2200 от всички 17 000 младежи, които вече са се възползвали, са от Варненска област. По другата схема – за обучение и заетост на младите хора, финансирането е в размер на 123 млн. лв. Преминали са 23 000 младежи. Повече от 80% от младежите трайно са се интегрирали на пазара на труда.\" Това каза във Варна зам.-министърът на труда и социалната политика Зорница Русинова. Русинова представи нови мерки за заетост и обучение на младите хора. По думите й програма „Развитие на човешките ресурси” открива нови възможности за насърчаване на професионалното и кариерно развитие и осигуряването на заетост за безработни и неактивни хора. Зам.–министърът обърна специално внимание и на мерките за насърчаване на предприемачеството, които освен обучения и възможности за създаване на предприятия, включително и социални, по ОПРЧР и по Закона за малките и средни предприятия, предлагат и микрокредитиране чрез финансов инструмент до 50 000 лв. Подкрепа до 5000 лв. е предвидена и за стартиралите предприятия. „Програма Старт на кариерата дава възможност на младежи до 29-годишна възраст, със завършено висше образование в рамките на 9 месеца да придобият стаж и опит по своята специалност чрез работа в публичната администрация”, отбеляза Зорница Русинова. „Специализирани трудови борси дават възможност за среща на бизнеса с младежи, търсещи професионална изява за надграждане на кариерата, подходяща първа работа, временен стаж или информация за тенденциите на пазара на труда”, изтъкна още Русинова. Като се позова на проведено проучване, тя заяви, че през 2019 г. 65,1% от анкетираните работодатели ще търсят да наемат на работа нов персонал, като най-голям е недостигът на кадри при професии като инженери, в образованието, здравеопазването и информационните технологии. „По данни на Евростат безработицата сред младежите до 25 г. у нас е с 1% по-ниска от средната за ЕС, която достига 15,2%”, заяви зам.-министърът.", "date": "2019.01.26", "title": "Нова операция „Умения” ще насърчава професионалното развитие"}
{"url": "https://www.24chasa.bg/novini/article/7265119", "text": "Бургаският районен съд остави в ареста серийният крадец Иван В. на 55 г. от Перник, разбил само за една нощ няколко вендинг автомати и задигнал 430 лв. Той е обвиняем за кражба в условията на опасен рецидив, има 8 присъди, лежал е в затвора, като е започнал да трупа крими стаж още преди 37 г. Според съда всички тези осъждания не са оказали необходимия ефект върху способността Иван В. да се въздържа от извършване на други престъпления. Магистратите изтъкват още, че е на лице \"специализация\" по отношение на извършване на кражби и кражби с опасен рецидив. Определението на Районен съд Бургас може да бъде обжалвано или протестирано  в тридневен срок пред окръжни магистрати.", "date": "2019.01.26", "title": "Оставиха в ареста изпечен крадец с 8 присъди и 37 години крими стаж"}
{"url": "https://www.24chasa.bg/novini/article/7265151", "text": "Възстановено е движението на тежкотоварни автомобили над 12 тона през прохода \"Предел\". Отпадат и всички ограничения по път II-19 Банско - Гоце Делчев, съобщиха от пресцентъра на АПИ. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.01.26", "title": "Възстановиха движението на камиони през прохода \"Предела\""}
{"url": "https://www.24chasa.bg/novini/article/7265158", "text": "Дилър на наркотици и негов клиент са задържани при спецакция на служители от районното управление в Панагюрище. Операцията е проведена през изминалите 48 часа на територията на средногорския град. Първоначално екипите проверили стая в местен хотел, където установили 26-годишен старозагорец. У него криминалистите открили близо 39 грама суха марихуана. Паралелно с това полицаите засекли лек автомобил, управляван от столичанин, на 44 г. Мъжът пренасял във возилото 120 грама суха листна маса, която също реагирала положително на марихуана. Той бил тестван с дрегер и пробата му за употреба на наркотици се оказала положителна. Случаят е докладван на Районната прокуратура в средногорския град, а полицаите продължили работата по случая. След взаимодействие с колегите им от 8-мо РУ- СДВР, е извършено претърсване в жилището на криминално проявения 44-годишен в столицата. Там са открити още близо над 2 килограма суха марихуана в буркани. С постановление на прокурор срокът на задържане на дилъра е удължен със 72 часа. Продължават оперативните и процесуални действия по документиране на престъпната му дейност.", "date": "2019.01.26", "title": "Задържаха дилър на дрога и негов клиент в Панагюрище (Снимки)"}
{"url": "https://www.24chasa.bg/novini/article/7265201", "text": "БСП има шанс да спечели предстоящите европейски избори, ако не прави грешки и не слага разделителни линии вътре в партията и извън нея. Това заяви соцдепутатът Антон Кутев в словото си пред червения конгрес. Той остро критикува включването в лявата „Визия за България“ на темата за Истанбулската конвенция, която отсъстваше в първия вариант на документа. Защо се връщаме тази тема, тя е затворена след решението на Конституционния съд? Защо влизаме в тема, която в една или друга степен разделя обществото и нас?, попита Кутев. Това са разделителни линии, от които нямаме нужда, допълни той. И обясни, че една от причините БСП да оцелее през последните 30 г, е именно и защото е успяла да си извоюва европейска легитимност. По време на управлението на БСП България стана член на ЕС, на ПЕС, представител на БСП е президент на ПЕС. Това ни даде сила. Не знам колко посткомунистически партии са членове на ПЕС. Успяхме да преодолеем с годините въпросите за НАТО и постсъветската дружба и станахме легитимна европейска партия, даде пример Кутев. Ако загубим кореспонденцията с ПЕС и влезем в конфликт с европейските социалисти – това ще стане основна тема на опонентите ни и всички ще акцентират на разликите ни, предупреди той. И допълни: Малка е разликата от „Осанна“ до „Разпни го“ и ние можем бързо да я прекрачим. Можем да спечелим тези избори и сме на път да го направим. Не бива да правим грешки, а да си съберем отбора и да привлечем хората около нас, призова Кутев. Той обясни, че има много разочаровани от ГЕРБ, но те не подкрепят автоматично БСП. Затова соцпартията трябвало да прескочи границите на постоянните си поддръжници, така, както направил Румен Радев на президентските избори. Ще ни подкрепят основно тези, които искат да накажат управлението от дивана вкъщи и да отидат да гласуват, а не чрез протести. Трябва да събираме гласове, а не да ги разделяме, призова Кутев. Той напомни, че БСП никога не е мобилизирала избирателите си за европейски избори и винаги е имала драматични резултати. Не виждам сега да имаме по-добри шансове, даже напротив – с поведението си от последните 1,5 г засилваме един евроскептицизъм, критикува депутатът. Като грешки, които БСП не трябва да прави, той изброи да не се показва прекалена самоувереност, да няма прекалена агресивност. Хората от периферията ще ни подкрепят, ако видят в нас здрава, разумна сила, допълни той.", "date": "2019.01.26", "title": "Антон Кутев към БСП: Ако искаме да спечелим, да не правим грешки като слагаме разделителни линии в партията и извън нея"}
{"url": "https://www.24chasa.bg/novini/article/7265181", "text": ", е свидетелствал срещу тях. Това се разбра днес в спецсъда, където се гледа мярката за неотклонение на Кръстев и подчинените му Марио Дринцолов и Радослав Томов. Заедно с тях обвинен е и Георги Найденов, но той се намира в МВР болница и прокуратурата ще му иска арест по-късно. Четиримата полицаи са обвинени, че са действали като банда, която рекетирала търговци за такса \"спокойствие\". Сумите били различни, срещу тях обещавали на собственици на автокъщи, на наргиле барове, магазини и заведения, че няма да ги проверяват или ще им съобщават предварително.  Апостолов бе задържан заедно с колегите си, но не е обвинен , а е станал свидетел срещу тях. В показанията си мъжът посочил, че като по-млад служител нямал избор и трябвало да участва в бандата за рекети над търговци. 50% от всеки взет подкуп отивал директно за Кръстев, посочил Апостолов. По време на акцията на Дирекция Вътрешна сигурност на МВР  и спецпрокуратурата с 2000 лв. белязани пари е бил задържан Томов. Парите донесъл свидетелят Милко Велков. Той посочил, че Томов много пъти е искал подкупа, за да прикрие преписка, която дори не била възложена на него. Първоначално поискал 2000 евро, но склонил на 2000 лв, посочиха от прокуратурата. Сумата била занесена в кабинета на Томов, той преброил парите, а ръцете му \"светнали\" веднага след ареста. Адвокатът на Кръстев - Иво Найденов, посочи, че срещу клиента му няма никакви показания от изнудвани търговци, а само от неговия подчинен Апостолов. Той запита защо Антони не е обвинен, а е свидетел.  В момента съдът продължава да заседава мерките за неотклонение на тримата обвиняеми. ", "date": "2019.01.26", "title": "Колега на задържаните за рекет полицаи от 4-то РУ свидетелства срещу тях"}
{"url": "https://www.24chasa.bg/novini/article/7265271", "text": "„Няма да допуснем някой да си решава вътрешнопартийните проблеми през изборния резултат на БСП. Няма да позволим БСП да се превръща в заложник на лични амбиции и реализации, защото тук дори не става въпрос за личности, камо ли за амбиции или постове, а за 127 г. жива история.“ Това предупреди зам.-шефът на БСП Кирил Добрев в изказването си пред червения конгрес по повод предстоящите номинации за червената листа за евроизборите. Учили са ме да казвам истината и пак истината, за да не се налага след това да обясняваме последствията. Изминаха две изключително трудни години, в които с общи усилия успяхме да върнем самочувствието и духа на партията. Вярата, че БСП може отново да побеждава и да има решаваща роля в политическия живот, обясни Добрев. И разказа, че ръководството е било принудено да взема тежки и дори екстравагантни решения, но през цялото време е усещало подкрепата на членовете, която му давала сила. Постигнахме опияняваща победа на президентските избори, но и изтрезняваща загуба на парламентарните. Всеки може да направи своите изводи, а отговорите нека са ни като обеца на ухото, каза Добрев. И цитира Сергей Станишев, че политиката всъщност е разговор за бъдещето. Зам.-шефът на БСП разказа, че окончателния вариант на „Визия за България“ е плод на вижданията и работата на цялата членска маса на партията. Винаги сме били царе на писането на документи – и визията, и платформата това са прекрасни и стойностни документи, но те ще останат само думи на бял лист, ако ги няма политиците и лицата, които ще бъдат гарант в обществото, че думите се превръщат в дела, каза той. Затова призова по време на кампанията по номинации на евродепутати да не се правят компромиси, а да се издигат онези личности, в които обществото има довери и вярва. „Не съм склонен да участвам в кампания на сделки и крайни договорки. Не бих заложил крайния успех на партията пред личните амбиции на когото и да било. Длъжни сме да представим пред обществото онези политици, които отговарят напълно на нашите послания. Когато говорим за борба с корупцията, този, който изрича това послание, трябва да бъде емблемата на тази битка. Да има пълна симбиоза между посланията и политика, който ги изрича“, даде насоките Добрев. Той обясни, че резултатът на евровота е ключов за местните избори, а и за това дали ще има или не предсрочни парламентарни избори. 2019 г. е годината на БСП и всички сме в една лодка. И с общи усилия или ще обърнем нагласите на евровота, или те ще обърнат нас, предупреди Добрев. БСП можела да стане първа сила не просто на социологически проучвания. Няма шанс да загубим евроизборите и само 6 месеца след това да спечелим местния. Европейските са всъщност обществен вот на недоверие към правителството и нашата генерална репетиция на местните, допълни той. И призова червените да включат целия си общински потенциал, защото „здравите връзки се проверяват само в изборни битки“. Изправяме се срещу хората, които ги свързват не идеали и идеи като нас, а постове, власт и страх да не изгубят работата или бизнеса си. На пръв поглед тази битка изглежда абсолютно обречена – идеите срещу парите и властта. Но днес БСП има историческия шанс да е онази сила, която да прати ГЕРБ в забвение, надъха своите Добрев. И зададе нов режим на работа на партията още от утре - да си огледа изборната администрация и в нея да влязат само хора, които ще са абсолютно верни на БСП и няма да я предадат. Нашата партия е сложна, тя е жив организъм. 2019 г. е решаваща за БСП и всички ние, независимо от различията ни понякога, нямаме право да изпускаме този исторически шанс, завърши Добрев.", "date": "2019.01.26", "title": "Кирил Добрев: Няма да допуснем успехът на БСП на евровота да стане заложник на лични амбиции"}
{"url": "https://www.24chasa.bg/novini/article/7265281", "text": "Двама души са загинали, а най-малко 14 са били ранени от ураганните ветрове, вилнеещи из турския средиземноморски окръг Анталия, съобщава ДПА. Двете жертви - на възраст 13 и 40 години - са починали в болница, след като били ударени от предмети, отнесени от вятъра. Издирва се едно лице, обявено за изчезнало. Бурята повали дървета, причини наводнения на някои места, нанесе щети върху къщи и ниви. Пациенти от държавната болница в град Кемер в Анталия бяха прехвърлени в други лечебни заведения, след като вятърът отнесе покрива на сградата, предава БТА. По-рано днес 12 души пострадаха на летището в Анталия, където се изви торнадо и преобърна два автобуса и стълби за самолетите. Повалени от вятъра дървета блокираха пътища, а в някои централни части на окръга имаше прекъсване в електрозахранването, каза окръжният управител на Анталия Мюнир Каралоглу.", "date": "2019.01.26", "title": "Двама загинали и 14 ранени от ураганните ветрове в Анталия"}
{"url": "https://www.24chasa.bg/novini/article/7264893", "text": "На 86 години в Париж тази нощ почина френският композитор Мишел Льогран, автор на безсмъртните теми във филмите \"Шербургските чадъри\" и \"Госпожиците от Рошфор\", съобщи днес неговият прессекретар, цитиран от Франс прес. През своята над 50-годишна кариера, донесла му световна слава и три награди \"Оскар\" за филмовата му музика, този универсален музикант е работил с велики артисти като Рей Чарлз, Жан Кокто, Франк Синатра, Шарл Трене и Едит Пиаф, Орсън Уелс, съобщава БТА.", "date": "2019.01.26", "title": "Големият френски композитор Мишел Льогран почина на 86 г."}
{"url": "https://www.24chasa.bg/novini/article/7264896", "text": "Има млади хора, в които трябва да се инвестира и да се подкрепят, за да покажат своите възможности и умения. Това каза българският комисар по цифрова икономика и цифрово общество Мария Габриел, цитирана от БТА, на откриването на \"Тийноватор стартъп уикенд\" в София Тех Парк. От друга страна обаче новаторството е това, което днес новите технологии намират като ново и още по-различно измерение. Затова българският еврокомисар окуражи участниците и изтъкна, че повече от всякога Европа има нужда от нов тип предприемачество и ново поколение предприемачи. \"Бъдете дръзки\", призова Мария Габриел участниците в събитието и ги поздрави, че те се отличават от онези 169 милиона европейци, които нямат основни цифрови умения. Българският еврокомисар каза, че това не трябва да бъде в такива големи измерения, за да може Европа да се върне на световната сцена. Според нея Европа изостава от Китай и САЩ, но такъв тип инициативи показват, че Европа има своите силни страни и потенциал. Целта на \"Тийноватор\" е да даде на учениците в средните училища необходимите цифрови умения, както и да развият предприемачески умения чрез създаване на предприемачески клубове.", "date": "2019.01.26", "title": "Габриел: Да се инвестира в младите, за да покажат своите възможности и умения"}
{"url": "https://www.24chasa.bg/novini/article/7264901", "text": "Все още е в сила въведеното ограничение за движение на товарни автомобили от Кюстендил в посока ГКПП \"Гюешево\", съобщиха от граничния пункт, съобщава БТА. Ограничението беше въведено вчера на обяд. Товарните автомобили, пътуващи по това направление, се спират на паркинг край града. Причината е въведено 24-часово ограничение за товарните автомобили от македонска страна, уточниха още от българския пункт. Пътуващи с автомобили от Македония споделиха, че пътят от македонска страна не е почистен от сняг.", "date": "2019.01.26", "title": "ГКПП \"Гюешево\" продължава да е затворен за камиони"}
{"url": "https://www.24chasa.bg/novini/article/7264903", "text": "І. МЕТЕОРОЛОГИЧНА ОБСТАНОВКА: Температурите са в интервала от - 6° до + 10°. Времето над страната е предимно облачно. Слаб вятър духа в цялата страна. Дъжд вали в цялата страна. Сняг вали в районите Благоевград, Видин, Враца, Кюстендил, Ловеч, Монтана, Пазарджик, Перник, Плевен и София. Пътните настилки са предимно мокри, по усойните и планински райони частично заледени, обработени и проходими при зимни условия. Ограничена видимост поради мъгла до 100 м има в района на Бургас, Русе и Плевен. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. Движението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. Движението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: - При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. - След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. Област Стара Загора: Временно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г. АМ „Хемус“: Област София: Движението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.; Движението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; Движението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. Движението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; Движението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. АМ „Марица“: няма ограничения. АМ „Черно море“: Oбласт Варна: Движението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. АМ „Струма“: Временно е ограничено движението по път III – 108 АМ Струма - с. Рибник от км 0+000 до км 2+500 за МПС над 12 т. поради ремонтни дейности.Участъка е сигнализиран с пътни знаци . Срок до 28.02.2019 г. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Троянски“ - забранен за всички МПС; - „Превала“ - забранен за всички МПС; - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Предел“ - забранен за МПС над 12 т. както и тегленето на ремаркета и полуремаркета; - „Рожен“ - забранен за МПС над 12 т. както и тегленето на ремаркета и полуремаркета. Леките МПС задължително с вериги; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т. Срок: целогодишно. Леките МПС задължително с вериги.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област София: Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.; Движението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.; Въвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; Движението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; Движението по път I-1 Ботевград - София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. Област Перник: Движението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; Въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; Движението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. - път І-2 Граница Румъния-Русе-Цар Калоян-Разград-Шумен-Девня-Варна: Област Русе: Движението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Търговище: Движението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. област Кюстендил: Движението по I-6 ГКПП Гюешево- Кюстендил в двете посоки е ограничено за ППС над 12т. във връзка със снегопочистване. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2019 г. ; Движението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. Движението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; Движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: Път II-19: Движението е ограничено за МПС над 10т. по път II-19 Банско - Гоце Делчев поради снегопочистване. Срок до 26.01.2019 г. Път III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 28.02.2019 г. Път IІI-198: Движението е ограничено за МПС над 10т. по път IІI-198 Гоце Делчев - Катунци поради снегопочистване. Срок до 26.0.2019 г. Ремонтни дейности: няма. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец – Созопол. Срок до 31.05.2019 г. Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. Ремонтни дейности: Път III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. Път III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. Път III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. Път III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. ОПУ-Варна: Временно са въведени следните ограничения за движение на МПС: няма. Ремонтни дейности: няма. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Обходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 31.05.2019 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; Ремонтни дейности: Път III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. ОПУ-Видин: Временно са въведени следните ограничения за движение на МПС: Път III-1143: Oграничено движениe по път III-1143 Грамада-п.к. Бояново-Синаговци-Дунавци /о.п.Видин-Димово/ от км 19+357 до км 18 +204, поради подмяна на дървена настилка с нова еластична на железопътен прелез при км 17+668. Движението се пренасочва както следва : - За ППС движещи се по път I-1 в посока Видин-Грамада и обратно: По път I-1 /E-79/ -Граница Румъния-о.п.Видин до п.к. „Дунавци” на км 16+431 /пътно кръстовище на път I-1 с общински път VID 2043/ се пренасочват в дясно. По общински път VID 2043 през гр. Дунавци до п.к. с III-1143 при км 17+357 в дясно. По път III-1143 Синаговци-Грамада и обратно. - За ППС движещи се по път I-1 в посока Монтана-Грамада и обратно: По път I-1 /E-79/ -Граница Румъния-о.п.Видин Димово-Ружинци да п.к. „Дунавци” на км 16+431 /пътно кръстовище на път I-1 с общински път VID 2043/ се пренасочват в ляво. По общински път VID 2043 през гр. Дунавци до п.к. с III-1143 при км 17+357 в дясно. По път III-1143 Синаговци-Грамада и обратно. Движението се регулира със сигнализация. Срок до 25.01.2019 г. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; Път III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; Ремонтни дейности: Път III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; Път ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.01.2019 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; Път III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. Обходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; Ремонтни дейности: Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; Път III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: Път II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. Път II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. Път II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. Ремонтни дейности: Път III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. Ремонтни дейности: Път II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; Път II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. ОПУ-Ловеч: Временно са въведени следните ограничения за движение на МПС: Ремонтни дейности: Път ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. Път ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. Път ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; Път III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; Път III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. ОПУ-Монтана: Временно са въведени следните ограничения за движение на МПС: Път II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. Обходен маршрут: За движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.; Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 10.03.2019 г.; Път II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. Обходен маршрут: - В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. Ремонтни дейности: няма ОПУ-Пазарджик: Временно са въведени следните ограничения за движение на МПС: Път II-37: Ограничава се движението по път ІІ-37 Батак - Доспат за МПС над 12 т. както и тегленето на ремаркета и полуремаркета. Път ІІI-843: Ограничава се движението по път ІІI- 843 Велинград- Сърница за МПС над 12 т с ремаркета и полуремаркета, поради обилен снеговалеж. Срок до 27.01.2019 г. Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. Ремонтни дейности: Път III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г. ОПУ-Перник: Временно са въведени следните ограничения за движение на МПС: Път II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. Път II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. Път III-623: Ограничено движение по път III-623 Жабляно – Земен от км 46+000 до км 48+000 поради опасност от падащи камъни. Участъкът е сигнализиран с пътни знаци. Обходен маршрут: път I-6 и по път III-6233 Байкалско – Блатешница. Срок до 28.01.2019 г. Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. Ремонтни дейности: няма. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно. Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. Обходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Ремонтни дейности: няма. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. Обходен маршрут: с. Труд-с. Строево-с. Голям Чардак-с. Неделево. Срок до 8.12.2018г.; Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; Обходен маршрут: път Поповица – Садово – Кочево – Болярци. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; Ремонтни дейности: няма. ОПУ-Разград: Временно са въведени следните ограничения за движение на МПС: няма. Ремонтни дейности: Път III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. Ремонтни дейности: Път II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. ОПУ-Силистра: Временно са въведени следните ограничения за движение на МПС: няма. Ремонтни дейности: няма. ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. Ремонтни дейности: Път ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. Път III-706: Движението по път III-706 гран. Търговище – Ябланово – Тича от км 7+500 до км 20+700 е в една лента поради подмяна на мантинели. Срок до 31.01.2019 г. ОПУ-Смолян: Временно са въведени следните ограничения за движение на МПС: Път II-37: Път II – 37 Батак – Доспат ограничено движение на МПС с маса над 12 т. с ремаркета и полуремаркета. Срок до 27.01.2019 г. Път III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло. Обходен маршрут: Лъки – Югово – Чепеларе – Рожен и обратно. Срок до 31.03.2019 г.; Път ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 27.01.2019 г. Път-8631: Ограничено е движението за всички МПС по път ІІІ-8631(Момчиловци – Славейно, местност Момина вода, от км 0+000 до км 5+993, поради паднали и падащи множество дървета. Срок до 27.01.2019 г. Път ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; Всички МПС да се движат с вериги. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. Път IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 31.03.2019 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. Ремонтни дейности: Път II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 31.12.2019 г. Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. Ремонтни дейности: няма. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. Ремонтни дейности: Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. Ремонтни дейности: Път III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. ОПУ-Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Обходен маршрут: Шумен – Овчарово – Друмево. Срок до 02.04.2019 г. Ремонтни дейности: няма ограничения. ОПУ-Ямбол: Временно са въведени следните ограничения за движение на МПС: няма ограничения. Ремонтни дейности: няма. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2019.01.26", "title": "Вижте актуалната пътна обстановка в страната"}
{"url": "https://www.24chasa.bg/novini/article/7264890", "text": "\"Безспорно Елена Йончева е едно от най-предпочитаните лица за водач на листата в БСП. Само за последните 48 часа Елена има над 150 000 човека, които я подкрепят във фейсбук. Това ме кара да вярвам в нейната невинност\", заяви зам.-шефът на БСП Кирил Добрев малко преди конгреса на партията пред   във връзка с обвинението от прокуратурата към Йончева за пране на пари. Добрев посочи, че Йончева е \"символ на борбата с корупцията в нашата държава последните 2 години\". Той допълни, че депутатите от управляващата партия \"произнасят присъди и се държат като прокурори\". Той подчерта, че от утре започват номинациите в страната за евролистата и \"след месец и половина Националният съвет ще има възможност да гласува и да подреди листата\". \"Нашата идея е да превърнем европейските избори в обществен вот на недоверие към това управление\", допълни още Добрев.  \"Убеден съм, че при обективно социологическо проучване, при избори днес - БСП е първа политическа сила. Ситуацията е същата като след президентските избори и преди парламентарния вот преди 2 години. БСП има подкрепа над 950 хил. гласа. Но никой не отчита т.нар. протестен вот, който ще се изсипе - нарастват хората, които няма да гласуват, нараства недоволството от ГЕРБ\", акцентира Добрев.", "date": "2019.01.26", "title": "Кирил Добрев: Йончева е сред най-предпочитаните лица за водач на листата в БСП"}
{"url": "https://www.24chasa.bg/novini/article/7264909", "text": "Френски турист загина при лавина в Япония, докато карал ски извън пистата, съобщи местната полиция, цитирана от Франс прес. Според полицията 49-годишният мъж се спускал по склон на връх Огенаши, на около 200 км северно от Токио, предаде БТА. Двама негови приятели видели как го затрупва лавина и се обадили на спасителната служба, каза за АФП говорител на полицията в град Миоко. Спасителите и други скиори успели да го извадят и той бил откаран с хеликоптер в болница, където бил обявен за мъртъв.", "date": "2019.01.26", "title": "Лавина уби френски скиор в Япония"}
{"url": "https://www.24chasa.bg/novini/article/7264840", "text": "Тези дни компания Airbnb публикува прогнозата си за пазара за туристически пътувания в Китай за почивните дни за Пролетния празник, съобщава   Според нея туристите в континентален Китай се очаква да пътуват до 111 държави и региона. Прогнозата показва, че се очаква увеличение на броя на хората, които ще предпочетат да пътуват по време на празника. Предвижда се, китайците да пътуват до 1048 места в 111 държави и региона, като най-популярни ще са дестинациите в Азиатско-тихоокеанския регион. Япония, Тайланд, Нова Зеландия, Австралия и САЩ също се очаква да привлекат доста китайски туристи. Що се отнася за вътрешния пазар, Пекин, Шанхай, Гуанджоу, Ханджоу и Шънджън ще бъдат главни дестинации за потребителите на Airbnb. Докладът показва още, че хората родени през 80те и 90те години съставляват по-голямата част от пътуващите в страната или 80% от местните резервации.", "date": "2019.01.26", "title": "Airbnb публикува прогноза за пътуванията по Китайската нова година"}
{"url": "https://www.24chasa.bg/novini/article/7264911", "text": "От понеделник започва задълбочена проверка на общините Созопол и Царево относно издадените документи за строеж в района на къмпингите „Арапя“, „Градина“ и „Алепу“. Това обяви на пресконференция в Бургас началникът на Дирекцията за национален строителен контрол арх. Иван Несторов, цитиран от пресцентъра на регионалното министерство. Той напомни, че след вчерашната проверка на място заради установените нарушения ще бъдат издадени заповеди за спиране на строителството на „Алепу“ и „Арапя“. На къмпинг „Градина“ строителството се спира от инвеститора заради наличие на високи подпочвени води и невъзможност за реализация на проекта. Въпреки това органите на РДНСК – Бургас ще проверят цялата документация в община Созопол и мотивите на главния архитект да издаде разрешение за строеж. За „Алепу“ арх. Несторов обясни, че освен проверка на документацията в община Созопол и действията на главния архитект, ще се провери и дейността на независимата фирма за строителен контрол, която има отношение по спазване на законността на издадените документи. Той напомни, че Министерството на регионалното развитие и благоустройството е безкомпромисно по отношение на дейността на фирмите за строителен контрол и съобщи, че заради нарушения до момента са отнети лицензите на две фирми, а с още две се водят съдебни дела за отнемане на разрешителните. Глобите за некачествено изпълнение на дейностите им също са високи и варират от 30 000 до 150 000 лв. Началникът на ДНСК информира, че при започналото строителство на 23 ваканционни сгради в района на къмпинг \"Арапя\", освен констатираните пропуски при проверката, се установява и проблем с прокараната инженерна инфраструктура, тъй като липсват схеми за захранване с вода, ток и канализация на обектите. Не е ясно и дали фирмата, прокарала мрежите, има лиценз за това. Съществен пропуск на община Царево е, че не са синхронизирали Подробния устройствен план за обекта, изготвен през 2007 г., със Закона за устройство на Черноморското крайбрежие, отчете той. Арх. Иван Несторов каза още, че резултатите от проверките ще са ясни до седмица. При наличие на сериозни нарушения ще бъде сезирана прокуратурата, която единствена може да започне дело за прекратяване на издадените разрешения за строеж. „За 1 година и 4 месеца, откакто съм началник на ДНСК, констатирам, че има дисбаланс в действията на общините в страната. След като през 2012 г. ЗУТ им даде самостоятелност за одобряване на инвестиционни проекти и строителство на тяхна територия, има фрапиращи нарушения, като например в село Дебрен, община Гърмен, където местната влол на всички обекти и обществото да усети, че държавата е на мястото си“, коментира ааст е издала разрешение да се застрои дере въпреки отрицателното становище на Басейнова дирекция. Над 50 000 пък са преписките в ДНСК по жалби на граждани за погрешни действия или бездействие на общините. Най-много са от София, Пловдив, Бургас и Варна, където и инвестиционният интерес е най-силен. Там и структурите на службата са най-натоварени и ще се положат мерки за укрепване и засилване на капацитета им. „Нашият приоритет е ДНСК да осъществява постоянен и ефективен контрол, коментира арх. Несторов.", "date": "2019.01.26", "title": "ДНСК сезира прокуратурата, ако открие нарушения на общините за \"Алепу\", \"Арапя\" и \"Градина\" (Обновена)"}
{"url": "https://www.24chasa.bg/novini/article/7264916", "text": "Който се опитва да копае окопи между БСП и ПЕС, стреля в крака си. Това заяви президентът на европейските социалисти Сергей Станишев преди началото на конгреса на БСП, който започва в този час в НДК. Голяма част от битките, които сме водили и спечели в този Европарламент - срещу орязването на парите за кохезия, срещу двойните стандарти на храните, за приемане в Шенген с всички граници, срещу дискриминация на България, нямаше да бъдат възможни без подкрепата на социалистическото ни семейство, обясни Станишев. БСП се стреми да управлява страната, но когато управляваме, кой ще бъде съюзникът ни в Европа? Защото винаги, когато левицата в България управлява, десницата в Европа прави всичко възможно да й пречи и да я провали. Според него има хора в БСП, които злоупотребяват с темата за Истанбулската конвенция, но той нямал притеснения. Този текст е удар в празното пространство, обясни Станишев включването на отрицанието на конвенцията в платформата. Този въпрос е решен от Конституционния съд в България и това кой какво мнение има, няма значение. Както и е решен с позицията на Европарламента отпреди повече от 2 г., обясни Станишев. Той разказа, че в четвъртък президиумът на ПЕС е одобрил проекта за манифест за изборите и БСП участвала в този процес, и го е подкрепила, не е имала никакви възражения. Платформата на БСП за евроизборите също изразява основните приоритети на европейските социалисти. Запитан дали политиката на Нинова начело на БСП ще постави партията в изолация от ПЕС, Станишев отговори: Най-големи проблеми човек може да си създаде сам за себе си. И обясни, че различия има във всяко семейство, но трябва да се акцентира на общото. Спорът за това дали Станишев има или не място в листата се отразявал зле на избирателния потенциал на БСП. Има риск ние сами да подарим победата на ГЕРБ на тези избори, най-вече със сигнали за разправии и вътрешно разединение, защото това винаги демотивира избирателите ни, предупреди той. И второто била да не се постигне вътрешна мобилизация на избирателите на БСП. Позициите са изравнени, БСП има всички шансове, ако не попадне в капаните пред нас, каза Станишев.", "date": "2019.01.26", "title": "Станишев: Който копае окопи между БСП и ПЕС, стреля в крака си"}
{"url": "https://www.24chasa.bg/novini/article/7264920", "text": "Въпреки тежкия снеговалеж тази нощ пистата за излитане и кацане е поддържана в много добро работно състояние, съобщиха от Летище София, цитирани от БТА. От там уточниха, че пистата е почиствана 6 пъти и е пръскана с антиобледенителни вещества. Заради извършването на задължителните антиобледенителни процедури на всеки отделен самолет и многото полети в близък интервал от време е имало минимални закъснения при излитащите полети до 8 часа тази сутрин, допълниха от софийския аеропорт. В момента полетите се изпълняват по разписание, се посочва в съобщението.", "date": "2019.01.26", "title": "Летище София работи нормално в зимни условия"}
{"url": "https://www.24chasa.bg/novini/article/7264918", "text": "Две възрастни жени са евакуирани през нощта от домовете им в село Давидково, община Баните заради свлачище, което опряло в къщата им. Възрастните жени са изнесени от екип пожарникари. Днес предстои работа с тежка техника за разчистване на опасността. През нощта в общината свлачища прекъсват пътища по основни трасета. Голямо свлачище е свалило в село Малка Арда селскостопанска сграда и лека кола от второстепенна улица на разположения отдолу главен път Смолян - Баните. Селскостопанската сграда на Румен Арнаудов се е съборила от прииждащи води от ската отгоре. Свлачището е повлякло и паркирана на горната улица лека кола на Здравко Патев, каза кметът на общината Милен Белчев. Участъкът е отпушен с три машини, които продължават работа в селото, тъй като има още свлачища на второстепенни улици в Малка Арда. Затворен за два часа е бил през нощта и пътя Гълъбово - Баните в село Вишнево от голямо свлачище. Това свлачище се активизира на два пъти и запушва четвъртокласен път, каза Белчев. В село Стърница има два паднали дървени стълбове с електропроводи, по които тече ток. В момента екипи на ЕВН отиват на място, за да изключат напрежението по авариралите стълбове. Без ток заради аварии са селата Стърница, част от Давидково, Босилково, Глогино и Вълчан дол.", "date": "2019.01.26", "title": "Евакуираха възрастни жени заради свлачище в Давидково"}
{"url": "https://www.24chasa.bg/novini/article/7264927", "text": "Има опасност от лавини в следващите дни, предупреждават от Планинската спасителна служба към БЧК, съобщи . Зимната приказка на Витоша е факт. Ако сте решили да се качите там в събота, отделете си двойно повече време от обичайното, което ви трябва, за да се качите до \"Алеко\". \"Около 20 см е снежната покривка, която наваля. Вчера имаше силен пренос на сняг от вятъра. На Витоша опасност има, докато на Пирин е най-голям снеговалежът. На Витоша старият сняг се уплътни, а новата снежна покривка има възможност да тръгне, защото натежава. При промяна на времето ще се повиши лавинната опасност. Повишаване очакваме през началото на седмицата. Правим всичко необходимо, за да даваме максимално точна информация\", каза в ефира на \"Събуди се\" Милен Братанов от ПСС - база \"Алеко\", Витоша. Той обясни, че въпреки силните изживявания, които търсят хората, нещата невинаги завършват добре. \"При скиорите често се случва да навлязат в терен, подходящ за откъсване на снежна маса. Подходящият терен е 30-50 градуса. С новия сняг трудно човек би искал да прави туризъм на такъв наклон\", добави началникът на спасителна база \"Алеко\".", "date": "2019.01.26", "title": "Спасители предупреждават: Има опасност от лавини в планините в следващите дни"}
{"url": "https://www.24chasa.bg/novini/article/7264929", "text": "Пожарът на танкерите \"Маестро\" и \"Канди\" в Черно море, избухнал на 21 януари, все още не е потушен и опасността от експлозия остава, съобщи ТАСС, като се позова на източник от службите за справяне с извънредни ситуации в Черноморския район, предаде БТА. Съдовете горят, извършва се охлаждане чрез обливането им, каза източникът и поясни, че в момента изгаря намиращия се в танкерите втечнен газ. Той каза, че за момента не е изключена опасността от взрив. И двата кораба са на котва. Танкерите се намират в района на Керченския проток, извън териториалните води на Русия. По предварителни данни пожарът е избухнал при прехвърляне на гориво от единия кораб на другия, като към онзи момент на двата съда е имало около 4,5 хиляди тона гориво. На танкера \"Канди\" е имало 17 души - деветима турски и осем индийски граждани, а на \"Маестро\" - 15, включително турски и индийски граждани. Спасени са 12 души и са открити 10 тела.", "date": "2019.01.26", "title": "Пожарът на танкерите в Черно море \nпродължава, опасността от взрив се запазва"}
{"url": "https://www.24chasa.bg/novini/article/7264933", "text": "Двама души са починали в следствие усложнения на грип. Това съобщи директорът на шуменската болница д-р Димитър Костов, цитиран от  \". Това са възрастни пациенти с множество заболявания, при тях е доказан грип щам \"А\". В болницата има над 400 пациенти, от които над 180 с грип или остри респираторни заболявания, 50 от тях са деца. Има допълнително разкрити легла в няколко отделения, но лекарите са натоварени до краен предел. Вече три седмици работим под пара, част от колегите също се разболяват, понеже са в контакт с пациенти. Трудно е, но успяваме да покриваме графика, каза още той. Д-р Костов призова колегите си от извъболнична помощ да се включат в графика за дежурства.", "date": "2019.01.26", "title": "Грипът взе 2 жертви в Шумен"}
{"url": "https://www.24chasa.bg/novini/article/7264938", "text": "Следващата седмица журналистката и соцдепутатка Елена Йончева ще покаже със свидетелства и документи корупция в най-високите етажи на властта и там отговорност няма да носи някой шеф на агенция или чиновник, защото става въпрос за сговор на министри, за корупция и заличаване на следите. Това обяви соцлидерката Корнелия Нинова в отчетния си доклад пред заседанието на 49-ия конгрес на БСП, който се провежда в зала 3 на НДК в този час. Тя говори за „политическия процес срещу Елена Йончева“ и предложи конгресът да излезе с декларация в защита на соцдепутатката. И с нейно съгласие обяви, че в последния месец тя прави разследване, което следващата седмица ще представи по червената телевизия, разказа соцлидерката. Елена има нужда от подкрепата ни, тя няма да се уплаши, защото това е битка за държавността, срещу корупцията, каза тя. Това, което правят спрямо нея и нас са последните опити на диктатурата да се задържи, допълни Нинова. Днес ще взимаме решения за бъдещето на всеки от нас – на България и на Европа. Вече 30 г. живеем в преход, за който всички партии носим отговорност. В тези години икономически кръгове си купиха политици от всички цветове. Който и да е на власт, тази прослойка продължава да се възпроизвежда. Това е паралелната държава, каза още Нинова. 30 г. политически грешки ни доведоха до стряскащата констатация на учените, че България е в клинична демографска смърт и изчезва, допълни тя. В последните 10 г., в които управлява ГЕРБ, се добавиха нови проблеми. В България се установи авторитарна власт, държавата е превзета от малцина, народът е поробен и държан в страх от свои. Корупцията е държавна политика. Това не може да продължава. Този модел ни убива, той не може да бъде кърпен, трябва да бъде сменен, категорична бе лидерката на БСП. Проблемът за нас не е в държавното устройство, нито в обществените отношения, регламентирани в конституцията, а в нейното грубо погазване. Според конституцията сме парламентарна република, а ГЕРБ я превърна в премиерска, използва съдебната власт, за да наказва непослушните и инакомислещите, каза Нинова. Корабът на управлението потъва и първи го напускат патриотите, което е сигнал, каза Нинова. И обясни, че се прави политика на парче и по интереси, а правителството мисли само за собственото си оцеляване. Нашият разговор е за бъдещето. Ще има истинско разделение на властите, съдебната система няма да се ползва като бухалка срещу опонентите. Ще спрем войната между институциите. Ще има еднакви правила за бизнес за всички, каза Нинова и обеща, че няма да има рекет и заплахи за бизнеса. Тя обеща да върне държавата в икономиката. При откриването на червения конгрес бяха регистрирани 623 делегати. На форума присъстват и много гости. Заседанието започна с модерно видео с рок озвучаване с кадри от събития на БСП през изминалата година. Сцената пък е с огромни екрани и червени светлинни табла.", "date": "2019.01.26", "title": "Конгресът на БСП подкрепя Елена Йончева с декларация, тя вади до седмица разследване срещу министри"}
{"url": "https://www.24chasa.bg/novini/article/7264965", "text": "Няма бедстващи хора в Смолянско или болен, на когото да не е помогнато, няма селища без вода съобщи директорът на ГД „Пожарна безопасност и защита на населението“ главен комисар Николай Николов във връзка с усложнената зимна обстановка в Смолянско заради падналия обилен тежък сняг. Перфектна организация сме предприели с колегите от полицията, аварийните екипи и представителите на местната власт в съвместните усилия за максимално оказване на помощ на населението, допълни Николов. Мобилизирани са екипи на пожарната за своевременно отстраняване на паднали дървета от пътищата и разчистването за снегопочистване, като движението се спира частично за улесняване на работата на екипите, основно по пътя към Пампорова и прохода Превала. Проходът Папаз Чаир в област е Благоевград е затворен за МПС над 12 тона, както и пътят Гоце- Делчев – Катунци. В област Благоевград обстановката постепенно се нармализира. Овладяна е обстановката в района на стария път към прохода Витиня, където сутринта се наложи спиране на движението на тежките автомобили за снегопочистване.", "date": "2019.01.26", "title": "Няма бедстващи хора в Смолянско"}
{"url": "https://www.24chasa.bg/novini/article/7255601", "text": "От плочата на грамофона се носеше италианската любов- на песен “Роза се омъжи”. Мандолините я изживяваха чувстве- но, пренасяха я в душата ми. Върху тази мелодия има и песен по стихове на Смирненски – “Ний всички сме деца на майката земя.” Две песни, две любови – на Мъж и Жена и на Поета и Истината. Слушам мелодията, гледам мандолината на Татко, пред прозорците прелитат гълъби. Пиша първите редове на сценария на филмовата поема “Мандолината”. Появява се образът на Поета – нещо от ре- волюционната младост на Татко, нещо от поетичната моя романтика. Появява се образът на Момичето – нещо от чис- тотата на Майка, нещо от дързостта на съвременните мо- мичета. И образът на Главния надзирател, на ренегата – нещо от разказите на Татко и документалните истини за такива хора, нещо от сегашните им физиономии около нас. Повече предчувствие, но и вече реално усещане за тяхната близост, за зловонния им дъх. Спомените за Татко – как свири на мандолина, за агента с бе- лия костюм, за затворническия двор с прелитащите над него птици, за свижданията с Майка, за нощите на очакване на смъртта в килията, за вдовиците и майките в черно на вече екзекутираните затворници, бяха онези емоционални драма- тургически късове, от които се спои първият ми игрален филм “Мандолината” през 1973 г. Тогава аз бях на 26 години. На кол- кото и той, когато го арестуват. На 1 март 1941 г. във Виенския дворец Белведере министър- председателят Богдан Филов подписва присъединяването на Царство България към Тристранния пакт – Германия, Италия и Япония. Месец преди това в България е приет Законът за защита на нацията. Той следва принципите на Нюрнбергски- те закони в нацистка Германия и преследва опозиционните по- литически организации и евреите. И на 19 април българските войски навлизат в Югославия, а на 20 април – в Гърция. Хитлер изисква от България да дислоцира войски там, за да се освобо- дят балканските сили на Вермахта за Източния фронт. Това се приема като Български Великден, без да се коментира цена- та на съюза с Дявола. След влизане в сила на Закона за защита на нацията, Тат- ко преминава в нелегалност. Българските антифашисти се включват в борбата на Съюзниците – Съветския съюз, Вели- кобритания, по-късно Франция, САЩ и други, срещу Тристран- ния пакт. По онова жестоко време в България, 1941–1944 г., са арес- тувани над 60 000 души. Над 30 000 са интернирани. Хиляди са изпратени в лагерите Еникьой, Гонда вода, Свети Кирик и Белене. Осъдени са 19 000 антифашисти, 1900 са получили смъртни присъди, от които 1300 са били издадени задочно, 600 са осъдени на смърт редовно, 357 са обесени или разстреляни, сред тях и непълнолетни. 600-те осъдени на смърт антифа- шисти в Централния софийски затвор се наричали помежду си “заложниците”. При всеки повод властта е имала жертви под ръка за отмъщение и назидание. А заложниците са прежи- вявали всеки ден, всяка нощ, месеци и години очакването на екзекуцията. Близо 12 000 евреи, включително деца и пеленачета, от новоприсъединените земи в Беломорска Тракия и Македония са предадени за концентрационните лагери Освиенцим и Треблинка. Над 20 000 евреи в “стара България” са подложе- ни на репресии, отнемане на имуществото и гражданските им права, трудови лагери и всякакви издевателства. “Еврей- ският дух създава омраза, безверие, морално разложение и родоизмяна”, заявява Борис III на заседание на Светия синод, който си позволява да не се съгласи с него и с антиеврейска- та кампания. Без съд са убити хиляди антифашисти, партизани, ятаци и техни близки, дори деца. Изгорени са над 2000 техни къщи. Правителството на Богдан Филов раздава парични награди, до 50 000 лева за отрязана партизанска глава. Ужасяващи снимки показват тези зверства. Нахилени физиономии на жан- дармеристи, снимащи се с трупове и отрязани глави. Как са гледани тези снимки от историка Филов и Борис III? Да, било е война, но и войната има правила. Убиваш, за да не те уби- ят. Садистичните побоища, зверската и извратена жесто- кост при мъченията на заловените не може да бъде оправдана. Омразата ражда омраза. Насилието ражда насилие. Смъртта ражда смърт. Трите заедно раждат желанието за възмездие. И отмъщение. И терор. Когато войната приключва, мъстта става неуправляема в държавите, в които е имало фашизъм. Във Франция за два ме- сеца са убити над 40 000 колаборационисти без съд и присъда. Хиляди са убити и в България без съд и присъда. Победителите вземат решение навсякъде да се осъдят виновните за Вто- рата световна война. В България се формира Народният съд 1944–1945 г., който съди виновниците, довели я до участието є във войната на страната на нацистка Германия. Парадок- сално е, че присъдите се произнасят в името на “Симеон II, цар на българите”, тъй като все още действа Търновската конституция. Самият регент принц Кирил е осъден в името на племенника си. Днес, вече в ХХI век, когато пред паметните плочи се съ- бират близките на убитите и репресираните от Народния съд, на убитите без съд и присъда, сред които е имало невин- ни, нека не забравят, че преди тях други са загубили своите бащи, майки, синове и дъщери. Че тяхната болка не е по-мал- ка. Че противопоставянето на една част от народа на друга е изгодна само за безразсъдните политици в техните стре- межи към властта. Непростим грях е отново и отново да реанимираш стара кървава омраза, да я насаждаш в млади души. Смирението е необходимо, за да има бъдеще. Татковият процес е наречен Пощенският процес, тъй като под формата на събиране на спомоществователни марки се е прикривал паралелният апарат на революционната антифа- шистка дейност – саботажи на военни складове с муниции и дрехи за хитлеристката армия, събиране на оръжие, разпро- страняване на печатни материали и позиви, призоваващи за въоръжена съпротива. През февруари 1942 г. по Пощенския про- цес са издадени 12 смъртни присъди, Татковата е била първа, като на най-висшия функционер. Осъдени са за опозиционна по- литическа дейност. Присъдите са потвърдени от Касационния съд през март 1942 г. Полицията не е успяла да разкрие Пара- лелния апарат, за да бъдат повдигнати и обвинения, свързани с военната организация на партията. В такива случаи е дейст- вал военнополевия съд и присъдите се изпълнявали в съкратени срокове. Генерал Никифоров, отлагайки изпълнението на присъ- дата на Татко, е спасил и останалите 11 негови другари. Пощенският процес е първият голям политически процес след присъединяването на Царство България към Тристранния пакт. Той е последван през 1942 г. от процесите срещу генерал Владимир Заимов, срещу подводничарите и парашутистите и срещу Централната военна комисия, където подсъдими са Ан- тон Иванов, Антон Попов, Атанас Романов, Никола Вапцаров и други, всичките също осъдени на смърт. Татко е разговарял с някои от тях в затвора в отделението на смъртниците, преди да бъдат разстреляни. Дълго време улицата, на която живеем, носеше името на Антон Иванов, преди да я преименуват на Джеймс Баучер. Разнородна е била групата на политзатворниците. Гимнази- сти, професори, журналисти, синове на фабриканти и богати земевладелци, писатели, художници, математици, инженери, работници, студенти. Обединени от един идеал. Съкилийници на Татко са ми разказвали как, когато докарали в затвора осъ- дените по процеса за земеделския съюз “Пладне”, той с тон на дружелюбие и такт, въпреки ориентацията им към десните буржоазни нефашистки сили, е успял да сплоти двете групи, земеделци и комунисти, и се е превърнал в естествен ръково- дител на смъртниците в Централния затвор. Разказвали са ми за неговата изключителна памет. Можел е да прочете един път текст и да го възстанови целия по па- мет, без да пропусне нещо. Когато в затвора тайно са внася- ни печатни материали, той ги е запаметявал, преди да бъдат унищожени, за да не ги намерят надзирателите и да последва карцер. Един от разстреляните парашутисти, професор Кра- тунчев, му предава написани на ръка тезиси на Ленин. Така по- литзатворниците са разполагали с отличен лектор. Лекциите са прекъсвани, когато криминален е донасял тревожна новина от дърводелната на затвора колко ковчега са направени, колко бесилки са сковани. Смъртниците започвали да се оглеждат, да гадаят: “Кой от нас ще бъде?”. И така осъмват. До 1935 година според закона, ако обесеният издържи пет минути на въжето и остане жив, му се подарява животът. Ко- гато на няколко пъти се случва осъдени да издържат страш- ните пет минути, властта въвежда следната поправка: “След свалянето на обесения от въжето, дежурният лекар да про- боде с шиш лявата гръд и умъртви окончателно лицето.” Но дори и без тази поправка издържалите са били доубивани с нож, както е в случая с осъдения за конспиративна дейност Алек- сандър Войков. Годеницата му Цветана организира митинг в негова защита и подава жалба в Хага, след което е намерена под колелата на един влак. В ранното ми детство в квартал “Лозенец” близо до дома ни беше къщата, където през 1943 г., за да не бъде заловен от полицията, се е самовзривил членът на бойните групи Станю Василев. Той е кум на родителите ми. Успява да се укрие, като се заравя във въглищата в мазето. Полицаите не го откриват. Тръгват си, но собственикът на къщата ги заплашва, че ако не претърсят отново, ще се оплаче от тях. Станю Василев изчаква повече полицаи да влязат в мазето и взривява грана- та. Бил е буен мъж, гореща кръв. Много е обичал Татко и Майка. Праща бележка на палача на Централния затвор, Богдан беса- ча, че ако обеси баща ми, същата нощ ще му тегли куршума. Този “даден от Бога” Богдан е бил роден и израства в кри- миналното женско отделение на затвора. Затворът е бил за него животът. Животът навън му се струвал неправдоподо- бен и враждебен. Като малък слугува, а след това става над- зирател и палач, който винаги е бесил с открито лице, без качулка. Космат, отвратително грозен и жесток, е обичал да се увисва и да се тръска на раменете на обесения, гледайки угоднически към присъстващия прокурор. Чакал момента да претърси джобовете на екзекутирания. Впечатлен от това, че никога не е виждал баща ми отчаян, веднъж, като го вика за свиждане с Майка, му казва: – Аз тебе ще те обеся леко. Ще кажеш на булката да ти купи копринено въже и специален сапун от един дюкян на па- зара... Богдан бесача се е гордеел с името си, като съименник на министър-председателя Богдан Филов. Често викал на смър- тниците: – Ние с адаша ще ви стъпим на гушата! Сред обесените от Богдан бесача е бил и шестнадесетго- дишният Петър Киряков. Осъден е на смърт, защото е запалил немските военни складове в София. Като го заловили, се сбил със стражарите и един от тях по-късно починал. Татко и дру- гите смъртници го жалели, бил е още момче. По детски весел, Петър обичал да пее със силния си глас. При предсмъртното си свиждане помолва приятелката си Даря да се омъжи за не- говия най-добър приятел и заедно да дочакат свободата. Даря плакала, но го разбрала. В последната си нощ вървяло момче- то Петър по коридорите към смъртта, пуснало веригите да отекват по циментовия под. Пеел. Като минавал край килии- те, се прощавал поименно с останалите смъртници, желаел им кураж и да вярват в победата. Смъртниците обичали да се шегуват с Богдан бесача. Един от тях, Мире Анастасов, внук на Павел Шатев, ръководителя на солунските атентатори, му говорел усмихнат на френски: – Tu es un sale porc, Bogdan! Un salaud comme toi peut etre ne qu‚une seule fois! Qui t‚a cree un tel porc? (Богдане, ти си една мръсна свиня! Втори подлец като тебе едва ли ще се роди! Кой те е създал такава свиня?) Богдан, ухилен, че му говорят на френски, кимал с глава и мучал: - Мда, мда, мда... Станю Василев застрелва през 1943 г. Никола Христов – Кутуза, агент-провокатор на Никола Гешев. Кутуза има от- ношение към разкриването на 62-ма функционери на Работ- ническата партия. Към предаването и залавянето на Татко и другарите му от Пощенския процес. Кутуза и един от осъде- ните на смърт в процеса са ходели с две сестри и така успява да проникне в част от делата на нелегалната организация. В дърводелната работилница на Кутуза влиза млада еле- гантна двойка. Едър костюмиран мъж с мека шапка и тъмноко- со момиче. Станю Василев и Виолета Якова. Оглеждат мебе- лите в дърводелната. – Заповядайте – казва любезно Кутуза. – Само гардероби и маси ли правите? – пита Виолета. – Моля ви се! Всичко правим по желание на клиента – саморекламира се Кутуза. Станю се покашля. – А ковчези правите ли? Кутуза се напряга. – Какъв ковчег? Какъв ковчег ви трябва? – За предател като теб! – казва Станю, а Виолета изважда пистолет и натиска спусъка. Пистолетът засича, тя натиска спусъка отново и отново засечка. Кутуза се опомня, замахва с трион към нея. Станю го изпреварва и го застрелва . Образите на Станю и Виолета опитват да пресъздадат артистите Стефан Данаилов и Виолета Гиндева във филма “Черните ангели” на режисьора Въло Радев по документал- ната книга “В името на народа” на участничката в бойните групи Митка Гръбчева. Живи участници в бойните групи не харесаха филма. Споделяха това с Татко и Майка. Приключенско- романтичната трактовка за тях беше далече от жестоката истина. Коментираха смъртта на Виолета Якова. Във филма, застреляна, тя умира, хващайки се за клонка на бреза и поляга на тревата в една градинка. Стражар закрива с роклята голи- те й крака. Истинската Виолета е многократно изнасилвана, рязана е на парчета и убита зверски в полицията. Въло беше смутен. Вкъщи обясняваше желанието си чрез романтиката да приближи Съпротивата до съвременните млади хора. Татко и Майка се отнесоха с разбиране. Внучката на Станю Василев е наречена на Майка – Русана. Така се казва и моята дъщеря. Той най-много е ценял другарството, най-много е мразел предателството.", "date": "2019.01.26", "title": "Борис Велчев – прототип на герой в игралния  филм \"Мандолината\""}
{"url": "https://www.24chasa.bg/novini/article/7264833", "text": "В София 180 машини са работили по почистването на снега на улици и булеварди тази нощ във всички 24 райони, съобщиха от пресцентъра на Столичната община.  Извършени са обработки със смеси срещу заледяване и на места избутване на снежна маса по всички трасета на обществения транспорт, основни улици в кварталите, опасни и стръмни участъци, мостове, както и общинската пътна мрежа. Обработки са направени и на Южната дъга на околовръстен път. Снегопочистващата техника продължава работа към момента в някои от районите на града като „Красно село”, „Овча купел”, „Надежда” и др. Опесъчаване е направено в планината Витоша на пътищата Драгалевци – Алеко и Бояна – Златни мостове. Започва и почистването на прилежащите пространства на спирките на градския транспорт, подходи към подлези и тротоари. В момента градският транспорт се движи навсякъде по обичайните си маршрути. Обстановката следят екипи на Столичен инспекторат и дирекция „Аварийна помощ и превенция”, които извършват обходи на терен. Днес се очакват също валежи от сняг. Напомняме на шофьорите да използват автомобилите си оборудвани за движение при зимни условия и да карат внимателно и със съобразена скорост. В кризисните центрове за хора, останали без дом, са настанени 146 души. Гражданите могат да подават сигнали на тел. 070017310 или на 112.", "date": "2019.01.26", "title": "180 машини почистват от снега улиците на София, градският транспорт работи по график"}
{"url": "https://www.24chasa.bg/novini/article/7264835", "text": "Предвижда се ражданията в Китай да намалеят още повече през следващите години, също както и работната ръка, сочат данни на Държавното статистическо управление, съобщава . Прогнозата е изготвена от Ли Сижу, началник на отдел Население и заетост към управлението, чиято статия бе публикувана на официалния сайт на ведомството тази седмица. Докладът излиза дни след обявяването на официалните данни за състоянието на населението за миналата година, които показват рязък спад при ражданията с около 2 милиона. Данните засилиха безпокойството спрямо недостига на работна ръка в бъдеще и потенциалния негативен ефект върху растежа на икономиката. Миналата година в континентален Китай са се родили 15,23 милиона бебета, докато през 2017 са били 17,23, а през 2016 броят е бил 17,86. Според експертът спадът при ражданията се дължи на свиващия се брой на жените в репродуктивна възраст и ефекта от политиката за второ дете, която бе въведена през 2016 г. Данните на управлението показват, че жените в репродуктивна възраст между 15 и 48 г са намалели със 7 милиона през 2018 г, а при 20 до 29 годишните, които се намират във върха на плодовитостта, е спаднал с 5 милиона. Успоредно с това се увеличава броят на застаряващото население и намалява работната сила. Според експертът нарастващият дял на хората над 60-годишна възраст оказва натиск върху тези в трудоспособна възраст и поставя предизвикателства пред икономическото развитие и социалното осигуряване.", "date": "2019.01.26", "title": "Доклад: Ражданията в Китай се очаква да намалеят през следващите години"}
{"url": "https://www.24chasa.bg/novini/article/7264850", "text": "Спасителите откриха мъртво  преди близо две седмици, предадоха световните агенции, като се позоваха на властите, съобщи БТА. Двегодишният Хулен Росело паднал в 107-метровата шахта с широчина от едва 25 сантиметра в южната провинция Малага на 13 януари. Момченцето изчезнало по време на семейно събиране в планински район. След като търсили детето, родителите установили, че то трябва да е паднало в шахтата. От 70 метра дълбочина надолу отворът бил задръстен с камъни. Спасителите копаеха денонощно в опит да достигнат до детето по паралелен тунел, като на места бяха затруднени от твърда скала. Сондажният отвор бил прокопан незаконно миналия месец по време на проучване за вода и оставен необозначен. Теренът е собственост на член на семейството на загиналото дете. За да установят как точно се е стигнало до трагедията, властите разпитват семейството на момченцето, собственика на имота и човека, прокопал сондажния отвор. Испания се развълнува дълбоко от съдбата на малкия Хулен. Трагедията стана още по-голяма предвид факта, че семейството вече е загубило едно дете - тригодишно момченце, което починало през 2017 г. от сърдечна криза. \"Цяла Испания се присъединява към безграничната скръб на семейството на Хулен. Следяхме отблизо всеки етап от достигането до него. Благодарим за неуморните усилия на онези, които го търсеха през всичките тези дни\", реагира в Туитър испанският премиер Педро Санчес.", "date": "2019.01.26", "title": "Откриха мъртво момченцето, паднало в 100-метрова шахта в Испания"}
{"url": "https://www.24chasa.bg/novini/article/7264853", "text": "В област Смолян е обявено бедствено положение заради зимната обстановка. Заповедта е издадена от областния управител Недялко Славов, съобщи  . Кризисният щаб е активизирал аварийния план за действие при обилен снеговалеж. Най-критично е състоянието в Пампорово. Пътят за зимния курорт е изцяло затворен. Няма достъп за Превала, единственият път, през който може да се минава е през Рожен, но там има обилен снеговалеж. В Родопите обстановката е изключително тежка – има множество закъсали автомобили, свлачища и паднали дървета. Заради обилния снеговалеж, коритата на реките Арда и Върбица се запълниха, водата се изпуска контролирано. Подобна е обстановката и в Благоевград – снегът блокира пътища, а от Областната спасителната служба предупредиха за сериозна опасност от лавини в Пирин. Пътят за Банско е почистен, но движението е затруднено. Въпреки запраната за преминаване на тежкотоварни автомобили, се е наложило те да бъдат пускани, защото паркингите за превозни средства над 12 т. са запълнени. На Околовръстния път в Монтана са блокирани около 200 тира. „Снощи „Витиня” е бил затворен, шофьорите чакат с часове. Няма информация кога пътят ще бъде разчистен”, коментира шофьорът на тежкотоварен автомобил Пламен Стаменов. Изпълнителният директор на Агенция \"Пътна инфраструктура\" Дончо Атанасов поясни, че е пуснато движението през „Витиня” и се очаква тежкотоварните автомобили да потеглят всеки момент. „Пътищата от Републиканската пътна мрежа, с изключение на Смолян, са проходими при зимни условия. Кризисният щаб заседава, взимат се всички мерки, допълнително сме вкарали през нощта техника и се очаква до няколко часа да се нормализира положението и в област Смолян”, поясни Атанасов.", "date": "2019.01.26", "title": "Блокираха 200 тира край Монтана заради снега"}
{"url": "https://www.24chasa.bg/novini/article/7264857", "text": "Най-малко 9 души са загинали и около 300 са в неизвестност след срутването на стена на хвостохранилище в Бразилия, предаде Франс прес, като се позова на властите, съобщи БТА. \"Имаме деветима мъртви. Нашите данни ни сочат, че има около 300 изчезнали\", каза говорител на пожарната. Предишните сведения бяха за седем загинали и около 150 човека в неизвестност.", "date": "2019.01.26", "title": "Срути се стена на хвостохранилище в Бразилия, най-малко 9 загинаха"}
{"url": "https://www.24chasa.bg/novini/article/7264860", "text": "Президентът на САЩ Доналд Тръмп подписа закона, който слага край на най-дългата парализа на федералното правителство в историята, предадоха световните агенции, цитирани от БТА. По-рано вчера нормативният акт бе одобрен с единодушие и от двете камари на Конгреса. Законът отпуска на средства за федералното правителство до 15 февруари, което ще позволи 800 000 държавни служители да се върнат на работа и да си получат забавените заплати. Текстът предвижда временно финансиране на много държавни агенции, но не включва 5,7-те милиарда долара, поискани от Тръмп за изграждане на стена по границата с Мексико - \"ябълката на раздора\", довела до частичната парализа на федералното правителство, която започна на 22 декември и продължи 35 дни. Сега контролираната от демократите Камара на представителите и доминираният от републиканците Сенат имат три седмици, за да договорят окончателен компромис за слагане на край на парализата на федералното правителство. Белият дом ще приеме финално споразумение, ако то включва финансиране за гранична стена, дори то е по-малко от 5,7-те милиарда долара, поискани от Тръмп, каза пожелал анонимност представител на администрацията, цитиран от Ройтерс. В същото време Тръмп заплаши, че ако до 15 февруари не бъде постигнат компромис с Конгреса за стената по границата с Мексико, то той ще въведе национално извънредно положение, за да я построи.", "date": "2019.01.26", "title": "Тръмп подписа закона, свърши най-дългата парализа на федералното правителство"}
{"url": "https://www.24chasa.bg/novini/article/7264866", "text": "Коалицията от латиноамерикански страни, която се присъедини към Съединените щати в бързото признаване на опозиционния лидер Хуан Гуайдо за \"изпълняващ длъжността президент\" на Венецуела, се е оформила през седмици на тайна дипломация. Тя е включвала секретно предавани съобщения на венецуелски активисти под постоянно наблюдение и криеща големи рискове секретна обиколка на Гуайдо в чужбина, предаде Асошиейтед прес, като се позова на участници в разговорите. В средата на миналия месец венецуелският опозиционен лидер е посетил тихомълком Вашингтон, Колумбия и Бразилия. Той е запознал представители на съответните власти със стратегията на венецуелската опозиция да организира масови демонстрации, които да съвпаднат с полагането на клетва от президента Николас Мадуро за втори мандат на поста на 10 януари, каза живеещият в изгнание бивш кмет на столицата Каракас Антонио Ледесма, съюзник на Гуайдо. За да излезе от Венецуела, опозиционният лидер се е промъкнал през неохраняваната граница с Колумбия. Целта на Гуайдо е била да не предизвика подозренията на властите, които понякога тормозят опозиционери по летищата и не им позволяват да пътуват в чужбина, каза друг негов сподвижник, пожелал да запази анонимност. Постигането на консенсус в редиците на разпокъсаната опозиционна коалиция се оказало трудна задача, отбелязва АП. Венецуелската опозиция от години е разделена заради лични амбиции и различия за стратегията. Няколко високопоставени нейни лидери освен това бяха принудени да напуснат страната, което прави личните срещи невъзможни. Други в самата Венецуела пък са наблюдавани изкъсо и всички се безпокоят за доносници. За първи път от поне пет години венецуелската опозиция показа, че е способна да се обедини около смислена инициатива, каза високопоставен представител на Канада, пожелал да запази анонимност. Решението за директна конфронтация с Мадуро станало възможно само благодарение на силната подкрепа от страна на администрацията на президента на САЩ Доналд Тръмп, повела група предимно консервативни правителства в Латинска Америка, които незабавно признаха Гуайдо за \"изпълняващ длъжността президент\" на Венецуела. Това не е бил малък дипломатически подвиг, предвид недоверието към Съединените щати в Латинска Америка заради болезнените спомени от военните интервенции на САЩ в региона по време на Студената война, отбелязва АП. Преломният момент е бил коментарът на Тръмп от август 2017 г., че \"военната опция\" е на масата, що се отнася до кризата във Венецуела, последван от остро осъждане от американския президент на венецуелския му колега в реч пред Общото събрание на ООН месец по-късно. Тогава страните от региона разбрали, че имат партньор в лицето на Съединените щати за справяне с една криза, която администрациите на предишни американски президенти предпочетоха да омаловажат заради ограничените последици за националната сигурност на САЩ, каза Фернандо Къц - бивш високопоставен съветник по въпросите на сигурността в Латинска Америка както на президента Тръмп, така и на неговия предшественик Барак Обама. Ключова роля зад кулисите е изиграла Канада, чиято министърка на външните работи Кристия Фрийланд е разговаряла с Гуайдо в нощта преди Мадуро да положи клетва, заяви цитираният канадски представител. Активни също са били Колумбия, която прие над 2 милиона мигранти, избягали от икономическия хаос в съседна Венецуела, Перу и новият крайнодесен президент на Бразилия Жаир Болсонаро.", "date": "2019.01.26", "title": "Коалицията срещу Мадуро се оформила при тайни разговори"}
{"url": "https://www.24chasa.bg/novini/article/7264868", "text": "Платформата си за изборите за европейски парламент ще приеме БСП днес. Червеният конгрес се събира в 10 ч в зала 3 на НДК. Той ще одобри и окончателния вариант на лявата \"Визия за България\", която ще стане основа на бъдеща управленска програма на социалистите при парламентарни избори. Отхвърлянето от БСП на Истанбулската конвенция е основна тема и в двата документа. То ще е определящо и при реденето на червената листа за евроизборите, предупреди соцлидерката Корнелия Нинова преди време. Това не е точка в дневния ред на конгреса днес, защото номинациите по места ще започнат след него. Очаква се обаче темата да бъде поставена от делегати, заради мястото на Сергей Станишев. \"Позитано\" 20 не иска президента на ПЕС за водач, но номинациите ще се правят от структурите. Снощи Нинова събра голяма част от делегатите си на вечеря в столичния хотел \"Рамада\", където са настанени те. На нея е бил и самият Станишев. Заговори се, че това е преброяване на лобитата преди форума днес. Очаквайте подробности.", "date": "2019.01.26", "title": "БСП приема стратегията си за евроизборите"}
{"url": "https://www.24chasa.bg/novini/article/7264837", "text": "Главната сграда на Шанхайския планетариум беше завършена тази сряда, а цялото съоръжение се очаква да бъде готово до края на 2020 г., съобщава  Планетариумът се намира в новия район Пудун. Когато отвори официално врати през 2021 г, той ще бъде най-големият в света, с обща площ от 38 164 квадратни метра. Съоръжението се състои от една главна и няколко съпътстващи я сгради, като обсерватории, соларна кула и др. Идеята зад дизайна на планетариума е вдъхновена от астрономически принципи като орбиталното движение. Планирането и дизайна на изложбената площ също са завършени. Посетители ще имат шанса тук да изследват небето чрез най-съвременни прожекции по международен стандарт.", "date": "2019.01.26", "title": "В Шанхай се строи най-големият планетариум в света"}
{"url": "https://www.24chasa.bg/novini/article/7264872", "text": "Бедствено положение беше обявено за Смолянска област, заради обилния снеговалеж. Затворени изцяло за движение са двата прохода Пампорово и Превала. През прохода Рожен е концентриран целия трафик от региона, но движението е само с вериги. Първо частично бедствено положение обявяват общините Смолян и Чепеларе, а след това през нощта бедствено положение за цялата област обявява и областният управител. \"Изтървахме почистването заради множество закъсали автомобили, в това число товарни и паднали дървета на пътната настилка. Интензивен снеговалеж през нощта натрупа бързо. Паднали дървета са скъсали далекопроводи през нощта и много населени места в областта са без ток. В общините Борино и Доспат без ток продължават от снощи да са всички населени места. ЕВН са с пълна мобилизация на екипи за отстраняване на авариите, в това число екипи и от съседните области\", каза областния управител Недялко Славов. Заради бедствието в Смолянско пристигна директорът на Главна дирекция \"Пожарна безопасност и защита на населението\" главен комисар Николай Николов. Заедно с областният управител той обхожда затворените проходи. В южните части на областта са се активирали множество свлачища.", "date": "2019.01.26", "title": "Бедствено положение обявиха заради обилния сняг за Смолянска област (Снимки)"}
{"url": "https://www.24chasa.bg/novini/article/7264887", "text": "Мръсният въздух не уврежда само белите дробове, а и другите ни органи - сърце, мозък, панкреас, бъбреци. Това каза пулмологът д-р Александър Симидчиев в „Тази събота” по  . В момента столицата ни попада в зелената зона на фини прахови частици. Това е така заради вятъра и снега. Симидчиев подчерта, че благоприятните условия премахват замърсяването. Симидчиев обясни и различните видове частици, които попадат в организма ни и кои са най-опасните. Той подчерта, че фините прахови частици увреждат най-често сърцето и съдовата система, което може да предизвика инфаркти и инсулти. „По-големите частици се спират в носа и предизвикват оплаквания от страна на горните дихателни пътища, носа и гърлото. По-дребните частици навлизат по-дълбоко в белия дроб и предизвикват оплаквания от страна на на белия дроб. Например, хора, които имат астма, могат да получат пристъп”, добави пулмологът. Симидчиев обясни, че се увреждат и очите, бъбреците и панкреасът. Той уточни, че индивидуалната чувствителност на човека определя къде ще бъде проблемът, който предизвика въздушното замърсяване. Пулмологът посъветва да се движим постоянно било то пеша, с колело или градски транспорт. Автоматичните пунктове за анализиране качеството на въздуха наблюдават превишаване на допустимите норми най-вече сутрин и вечер. Освен тенденция в денонощния ход, такава има и в сезонния.", "date": "2019.01.26", "title": "Пулмолог: Мръсният въздух уврежда всички органи, не само белите дробове"}
{"url": "https://www.24chasa.bg/novini/article/7264889", "text": "Всеки четвърти родител в България вярва, че шамарът възпитава. Цифрите показват, че 88% от родителите осъзнават, че шамарите не са ефективно средство за възпитание, но въпреки това ? от тях са го прилагали. „Родителите, които аз срещам в практиката си, споделят най-често, че прибягват към шамар или телесно наказание спонтанно. За да спрат детето да не се нарани или да не пострада е едната причина. Другата е, за да спрат някакво повтарящо се крайно нежелателно, често деструктивно поведение на детето. Т.е. става дума за спонтанна употреба на телесно наказание като израз на страх или безсилие”, посочи Мария Брестничка от Национална мрежа за децата преди  . „Трябва да мислим за физическото наказание и насилие като за инфаркт – няма малък и голям. Хората казват: Мен са ме били и съм станал човек. Ние бием детето по определени части на тялото – бием дупето. Наказваме органа, който е виновен. Бием през устата, защото ни лъже. Бием от позицията на власт, но ние нямаме власт над детето. Тялото си е негово”, посочи психологът Младен Владимиров. Брестничка посочи, че 90% от родителите, които използват шамара като възпитателна мярка, признават, че той не е ефективно средство. „Ако си зададем въпроса къде е границата между възпитателната мярка и вредата, колко шамара трябва да удряме и колко силен трябва да е шамара, много лесно стигаме до отговора – нула”, каза Брестничка и добави, че ако един родител може да се замисли къде да удари, може да се замисли и въобще да не прилага сила. Много от родителите имат оплаквания, че децата им не ги чуват, когато им говорят. Според психолога две са причините за това. Едната е, че говорим на неразбираем за детето език, например, ако то е много малко и речникът му е беден. Другата причина е, когато детето е под много силна емоция. Той посъветва първо да го успокоим и след това да се опитаме да говорим с него. По негови думи, повечето родители се чувстват зле, когато бият наследниците си, но не виждат друга алтернатива в конкретната ситуация.", "date": "2019.01.26", "title": "Всеки четвърти родител в България вярва, че шамарът възпитава"}
{"url": "https://www.24chasa.bg/novini/article/7264970", "text": "Земетресение с магнитуд 2,3 по скалата на Рихтер е регистрирано на територията на България, близо до София, съобщи  Земният трус е регистриран в 2,02 ч. тази нощ с епицентър на североизток от София, близо до селата Световрачане и Войнеговци, с дълбочина 3,9 км, съобщиха от Геофизичния институт на БАН. Няма материални щети. Слабо земетресение с магнитуд 2,6 по скалата на Рихтер е регистрирано и край Велинград. Земният трус е усетен в 20,01 ч. снощи с епицентър на 8 км южно от Велинград и на 97 км югоизточно от София, с дълбочина 8 км, уточниха от Европейския сеизмологичен център. Няма данни за пострадали и материални щети.", "date": "2019.01.26", "title": "Трусове разлюляха София и Велинград"}
{"url": "https://www.24chasa.bg/novini/article/7264972", "text": "Военнослужещи от състава на 101-ви Алпийски полк трети ден оказват помощ в разчистването на пътната инфраструктура в област Смолян, съобщиха от пресцентъра на военното министерство. Модулът за действие в зимни условия продължава да разчиства с роторен снегорин пътя Смолян – Пампорово – Пловдив от снегонавяванията. Поради усложнените зимни условия още 30 военнослужещи от Алпийския полк в гр. Смолян от 10.00 ч. се включиха по молба на областния управител в разчистването на пътя Смолян – Пампорово. Ситуацията там е тежка не само заради обилния сняг, но и заради падналите дървета и камъни. Военнослужещите, под ръководството на командира на полка полковник Димитър Кацаров, ще разчистват пътя с една полева земекопна машина и ще оказват помощ на закъсали в снега автомобили. Специализиран модул от Втора механизирана бригада в Стара Загора в 7.30 ч. сутринта днес, 26 януари, напусна района на военното формирование, за да изпълни задачи по унищожаването на боеприпаси. Те са открити вчера в местността „Крайна варовита“ в землището на гр. Шипка, област Стара Загора. На място днес военнослужещите ще унищожат намерените 20 силно корозирали 122-мм артилерийски снаряди, от които 17 са с взриватели. Районът се охранява от служители на МВР.", "date": "2019.01.26", "title": "Трети пореден ден военни разчистват пътищата в Смолянско"}
{"url": "https://www.24chasa.bg/novini/article/7264981", "text": "Автомагистралите \"Тракия\" и \"Хемус\" са обработени и почистени, трафикът към момента не е динамичен, съобщиха от пресцентъра на МВР. Водачите да се движат с повишено внимание и съобразена скорост по АМ Тракия поради вероятността от образуване на аквапланинг на някои места. Проходът Петрохан е проходим при зимни условия, няма снеговалеж. Е-79 – проходим, почистени пътни платна, нормален трафик. Подбалканският път – в частта между Елин Пелин и прохода Гълъбец се опесъчава, продължава отстраняването на обледени клони, надвиснали над пътното платно; движението да е с повишено внимание; в частта от прохода Гълъбец до Пирдоп – частични заледявания и дъжд. Пътят София – Самоков - Боровец – опесъчен, проходим при зимни условия, без снеговалеж. Екипите на Пътна полиция при ОДМВР-София са в готовност за оказване на съдействие и регулиране на движението при усложняване на обстановката.", "date": "2019.01.26", "title": "МВР: Магистралите \"Тракия\" и \"Хемус\" са обработени и почистени"}
{"url": "https://www.24chasa.bg/novini/article/7264984", "text": "В Турция с повишено внимание и отблизо се следят действията на германския канцлер Ангела Меркел и френския президент Емануел Макрон във връзка с преговорите по създаване на бъдеща европейска армия. Анкара отдава много голямо значение на това \"преговорите по създаването на европейска армия да се водят прозрачно\", заяви отговорен представител на турското правителство, цитиран от БТА. В изявление за в. \"Хюриет\" същият източник изтъква, че \"усилията на ЕС да укрепи сигурността и отбраната си са от жизнено значение и за Турция, която е неделима част от европейската отбрана\". \"Времето ще покаже до каква степен тези усилия, които съдържат и политически аспекти, ще се реализират. Във всички случаи усилията на ЕС и всички разговори по този изключително важен въпрос трябва да бъдат прозрачни, което ще бъде в интерес както на ЕС, така и на Турция. Нашето желание е процесът по създаването на европейска армия да се води координирано с НАТО и в същото време да бъде отворен за включване в него на страни като Турция\", каза още правителственият представител. По думите му този въпрос се следи изкъсо и от военните среди. Според анализатори не би било правилно, ако Турция не бъде допусната до участие в такъв важен за сигурността на континента Европа стратегически въпрос. В тази връзка те изтъкват \"приноса на Турция във войните в бивша Югославия и следвоенния процес и мерките, които страната реализира за опазване на сигурността на мигрантите\", пише още \"Хюриет\".", "date": "2019.01.26", "title": "Анкара ще настоява да се включи в бъдеща европейска армия"}
{"url": "https://www.24chasa.bg/novini/article/7264990", "text": "Много се надявам решението за пакета \"Мобилност\" да се вземе от следващия Европейски парламент, каза днес във Варна евродепутатът Андрей Новаков, който заедно с колегата си Емил Радев участва в регионалната конференция на младежката структура на ГЕРБ \"Развий потенциала си в България\", съобщи БТА. Той допълни, че към момента успешно блокираме придвижването на пакета \"Мобилност\" в ЕП. Според него това означава, че сме все по-близо до момента, че той няма да бъде гласуван в този мандат. Новаков обясни, че това ще позволи прегрупиране и намиране на формула, с която да бъдат прекарани по-добри текстове в пакета. Емил Радев коментира, че ЕНП е подкрепила много решително петицията на страната ни за двойния стандарт при храните. Той обясни, че петицията има все по-голяма подкрепа. По думите му сега се опитваме да убедим и колегите от западните страни, че двойният стандарт е дискриминационен. За излизането на Великобритания от ЕС Емил Радев посочи, че е все повече се отива към вариант твърд Брекзит, което означава, че Великобритания ще излезе от над 300 споразумения с ЕС. Според него стресът ще е особено голям за икономиката на Великобритания. Той каза, че се чакат крачките, които ще предприеме Великобритания - страната може да поиска двустранно удължаване на срока, може едностранно да излезе от процедурата по чл. 50. Радев каза, че ако има удължаване на срока за излизането на страната от ЕС след 30 юни, то тогава във Великобритания би трябвало да се проведат европейски избори.", "date": "2019.01.26", "title": "Новаков: Решението за пакета \"Мобилност\" ще се вземе от следващия Европарламент"}
{"url": "https://www.24chasa.bg/novini/article/7264992", "text": "Далите разрешителни на спорните строежи по Южното Черноморие, които са временно спрени заради открити нарушения, трябва да бъдат наказани, а не да остават анонимни. Това заяви в студиото на „Тази събота и неделя” по   омбудсманът Мая Манолова. Тя допълни, че не случайно това се случва през зимата – при възможност да не се забележи. „Длъжностните лица са извършили нарушения, защото как ще отразиш една горичка като нещо друго. Не може да оставим този въпрос да виси анонимно – някой е съставил този документ, който не отговаря на фактите. Някои органи са приели тези документи, после други органи са издали разрешителни за строеж”, каза Манолова. Омбудсманът посочи, че тези строежи влизат в графата „законни безобразия”. „Факт е, че всичко това се случва през зимата – никой да не чуе, никой да не види, ако мине. Все по-малко безобразия ще минават. Екипът ми е написал препоръки към органите, които трябва да извършват проверка и анализ на ситуацията, но тук машината е задвижена, просто аз ще прибавя моя натиск да бъдат потърсени виновниците за тези безобразия”, каза още Манолова. Мая Манолова беше в Брюксел тази седмица, за да представи петиция против двойния стандарт на храните. Тя сподели, че каузата ѝ е била успешна и петицията е била разгледана в много кратки срокове. „Тази инициатива, която обедини много български граждани, беше успешна, стигна до Брюксел и беше разгледана в изключително кратки срокове. Вече има забрана срещу производството на храни под един и същи бранд, но с различни съставки и качество. Подобно производство ще влиза вече в черния списък на нелоялните търговски практики, предвидени са огромни санкции – д0 10 млн. евро или 4% от годишния оборот”, посочи омбудсманът. Манолова заяви, че е гражданският натиск ще накара управляващите да предприемат мерки срещу замърсяването на въздуха. „На първо място – защо измервателната станция на Орлов мост беше премахната и не беше възстановена. Трябва да бъдем информирани, за да може всеки да вземе мерки за своето здраве. Няма премислена политика, която да стимулира гражданите да ползват екологични методи на отопление и превоз”, посочи Манолова. Манолова отрече твърдението на Калоян Паргов, че са водени разговори тя да се кандидатира за кмет на София.", "date": "2019.01.26", "title": "Манолова: Разрешилите спорните строежи да се накажат, не да останат анонимни"}
{"url": "https://www.24chasa.bg/novini/article/7264994", "text": "Дванайсет души са ранени и два самолета са повредени в резултат на торнадо, завихрило се на летището в Анталия, съобщава турската частна телевизия НТВ, цитирана от БТА. Стихията е обърнала автобус, микробус и една стълба. \"Досега 12 души са настанени в болница. Няма опасност за живота им\", каза валията на Анталия Мюнир Каралоглу по телефона пред телевизионния канал. Окръжният управител уточни, че летището е отворено за движение в момента. \"Опитваме се бързо да поправим щетите\", добави той и призова гражданите да бъдат предпазливи предвид неблагоприятните атмосферни условия в момента. Това е второто торнадо в турския средиземноморски окръг Анталия през последните два дни.                                                                                                                                                                                                                                                                              ", "date": "2019.01.26", "title": "Торнадо на летището в Анталия, 12 ранени, 2 самолета повредени (Обновена)"}
{"url": "https://www.24chasa.bg/novini/article/7265012", "text": "Вечни председатели няма. Нашата партия не се крепи на един човек и на председателя си. Тя се крепи на вас – членовете и симпатизантите ни. Това заяви соцлидерката Корнелия Нинова в словото си пред червения конгрес. Тя напомни, че откакто е начело на партията е въведен двугодишен мандат за лидера – т.е. 8 г., и пряк вътрешнопартиен избор. Темата за лидерството не е в дневния ред на форума, но Нинова я използва като пример, че БСП е започнала промяната от себе си, затова хората трябвало да й повярват, заслужавала да бъде избирана, за да промени и България. Не ви обещаваме просто празни думи, а с изстрадани действия, защитаваме конституцията, християнските ценности, семейството и децата. Когато се противопоставихме на Истанбулската конвенция, никоя партия не бе поставена на такъв натиск – ГЕРБ ни обяви за антиевропейска партия, имаше опасност от замразяване на членството ни в ПЕС, но не отстъпихме. Критики, агресия, натиск, дори от собственото ни политическо семейство, но ние не отстъпихме и защитихме България и българите, каза Нинова. И напомни, че същото се е случило и с Пакта за миграция. Да започнем с политики, с национални и европейски интереси, а не с интриги и редене на листи, призова Нинова своите по темата за бъдещите европейски избори през май. Тя обясни, че в червените листи ще влязат хора, които категорично ще защитават: равнопоставеност без двойни стандарти, Шенген, нови собствени ядрени мощности, отмяна на санкциите срещу Русия, ускорепо създаване на европейска прокуратура, интеграция на Западните Балкани. Но и ще се противопостяват категорично на: Истанбулската конвенция и третия пол, на джендър идеологията в училище, на Пакта за миграция, на пакета „Макрон“, на двойните стандарти в храните. Не подценявайте европейските избори. Всеки глас е важен за бъдещето на Европа, а оттам и за нашето. Освен Европа, можем да променим и България. Процентите са изравнени, 4 месеца преди изборите сме на равен старт, обясни соцлидерката. И допълни, че ако БСП победи ГЕРБ на евроизборите, има възможност да ги отстрани от властта и тук. Ако изборите са честни, вярвам, че ще ги спечелим, категорична бе соцлидерката. Като рискове тя посочи подмяната на вота, купения вот, страхът и манипулацията. Отказът от машинно гласуване е срам, но те го правят с цел да фалшифицират. Българи, не продавайте страха и достойнството си, призова тя. И обясни, че хората трябва да дадат доверието си на БСП, защото докато другите партии търсят вината извън себе си, столетницата единствена е имала смелостта да признае грешките си. И освен това започнала промяната от себе си – бавно, мъчително, с вътрешни трусове, но неизменно. Като даде за пример освен мандатността на лидера, и тази на депутатите. Лишихме се от знакови личности, но показахме че политиката не е самоцел и вечна, обясни Нинова. Нинова нарече манипулация това, че БСП е антиевропейска партия и приказките, че ще ни изведе от Европа. Днес много от лидерите на Европа имат нашето разбиране за нейното бъдеще и това е макар и закъсняло признание за проевропейската визия на БСП, обясни тя. ЕС е в криза, неравенствата са огромни, гражданите обедняват, а съюзът е все по-разединен. Досега Европа се управляваше от десните партии и вместо Европа на гражданите, а превърнаха в Европа на интересите, монополите и гигантите. Полагат грижа не за хората, а за големите акули, критикува тя. Левицата в Европа също допусна грешки. Тя отстъпи от социалната държава. В някои държави колегите се изкушиха от властта и влязоха в коалиция с основните ни опоненти, критикува още Нинова. Даде за пример и подкрепата на левицата в Европа за миграционната политика и джендър идеологията. Защо се чудим тогава, че крайни националисти и популисти печелят доверие. Не са виновни гражданите, а досегашното статукво и политическите елити, каза тя. Голямата задача пред европейските социалисти е да запазим съюза единен, но да зачитаме и националния интерес на всяка държава, каза Нинова. И критикува ГЕРБ, че досега са били узурпирали европейската идея в България. Ако уважаваме основните европейски принципи, то ГЕРБ са антиевропейска партия. Те застрашиха сигурността с нерегламентирано издаване на европейски паспорти. Минираха така усилията на мнозина преди тях България да влезе в Шенген. Проспаха по време на председателството пакета „Макрон“, което е тежък удар по българската икономика. И ни отдалечиха от равноправното членство в ЕС, а ни поставиха в периферията му, обясни соцлидерката. Тя благодари на всички социалисти за енергията и работата им, благодарение на които доверието в партията растяло. Нарече левите депутати невероятни бойци, благодарение на които промяната в България започвала. Но ги призова през следващите месеци да подадат ръка на всеки българин, който милее за свобода и род. Дайте им смелост и сила да бъдат част от промяната, даде задачата лидерката. А накрая се обърна към българите с призив да не се страхуват да изразяват волята си. Силата не е в политиците, а във вас. Вие решавате бъдещето си, всичко зависи от вас, завърши тя с призив към българите.", "date": "2019.01.26", "title": "Нинова: Вечни лидери няма, БСП се крепи не на един човек, а на симпатизанти и членове"}
{"url": "https://www.24chasa.bg/novini/article/7265023", "text": "Животът на Земята се е появил в резултат на сблъсъка й с друго голямо небесно тяло, който довел до формирането на Луната, съобщи \"Юрик алърт\", цити4ран от БТА. До този извод стигнали учени от университета Райс в Хюстън, Тексас. Те извършили експеримент, свързан с компютърно моделиране на екстремни условия, при които се извършват геохимични реакции, формиращи химичния състав на планетарната кора и мантия. Била потвърдена хипотеза, която гласи, че богатото на сяра ядро на чужда планета изтласква въглерод и азот във външните й слоеве, тъй като голямата концентрация на сяра намалява разтворимостта на различни летливи съединения. В резултат делът на тези елементи в кората на другата планета е по-голям, отколкото в тази на Земята. Резултатите от компютърното моделиране, което взело под внимание около един милиард сценария, показали, че наблюдаваното понастоящем на Земята съотношение на въглерода и азота, а също съдържанието на изотопи и общото количество азот, въглерод и сяра съответстват на сценария, свързан с формиралия Луната сблъсък. Съгласно въпросния сценарий, преди 4,4 милиарда години Земята се сблъскала с планета, която е с размерите на Марс и с богато на сяра ядро. По мнението на учените, ако не се бе стигнало до сблъсъка, нужните за съществуването на биосферата химични вещества нямаше да са налице.", "date": "2019.01.26", "title": "Планетарен сблъсък посял живота\nна Земята"}
{"url": "https://www.24chasa.bg/novini/article/7265044", "text": "Европейският съюз отчита осезаемо увеличение през 2018 г. на притока на мигранти, влезли от Турция - броят им е нараснал с над 20 процента, пише на сайта си германският в. \"Велт ам зонтаг\", който публикува данни от нов доклад на Европейската комисия, съобщи БТА. Общият брой мигранти, пристигнали от Турция през 2018 г., възлиза на 50 789, при 41 720 в предходната година, което представлява увеличение от 22 на сто, сочи докладът. Става дума най-вече за граждани на Турция, Сирия, Ирак и Афганистан. Почти 48 хиляди мигранти (47 939 души) са преминали от Турция в Гърция, близо 16 000 от тях - по суша. Други страни на пристигане са Италия (2383 души), България (349) и Кипър (118), отбелязва документът. \"Деветдесет на сто от мигрантите, пристигащи в ЕС, са подпомагани при пътуването си от престъпни организации\", се казва в доклада. Нарастващият приток на бежанци от Турция в Гърция практически е препълнил центровете за настаняване по гръцките острови. Днес там живеят около 14 600 души при капацитет на бежанските лагери едва 7000. \"Велт ам зонтаг\" припомня споразумението между Турция и ЕС от 2016 г., според което Анкара се задължава по възможност да предотврати отпътуването на нелегални мигранти за Европа. В замяна Брюксел обеща на Турция около 6 милиарда евро, най-вече за грижи за бежанците на нейна територия. До момента са изплатени към 3 милиарда евро.", "date": "2019.01.26", "title": "Броят на мигрантите, влезли през 2018 г. в ЕС от Турция, нараснал с над 20 %"}
{"url": "https://www.24chasa.bg/novini/article/7265046", "text": "Възстановено е движението на автомобили над 12 тона по пътя Кюстендил - Гюешево, съобщават от АПИ, цитирани от БТА. Ограничението беше въведено вчера, а товарните автомобили, пътуващи по това направление, се спираха на паркинг край града. От граничния пункт \"Гюешево\" обясниха, че причина за спирането е било въведено 24-часово ограничение за товарните автомобили от македонска страна.", "date": "2019.01.26", "title": "Възстановиха движението на камиони по пътя Кюстендил - Гюешево"}
{"url": "https://www.24chasa.bg/novini/article/7265067", "text": "Броят на жертвите от експлозията на петролопровод в мексиканския щат Идалго продължава да расте. Регистрирани са вече 114 загинали, съобщиха в петък вечерта (тази сутрин европейско време) властите на региона, цитирани от ТАСС, предаде БТА. Шейсет и осем души са загинали при експлозията, други 46 - в болниците, където са били откарани, посочват щатските власти в комюнике. Повече от 30 души все още се лекуват в медицински заведения. Експлозията стана на 19 януари близо до Тлахуелилпан, на 85 км северно от столицата Мексико. Голям брой хора се били събрали край пробив в тръбопровода, извършен от крадци при опит да източат гориво. Федералното правителство заяви, че трагедията няма да промени плановете му за борба с кражбите на горива в страната. Новият президент Андрес Мануел Лопес Обрадор представи неотдавна национална стратегия срещу кражбите на гориво, ощетили Мексико с близо 3 милиарда долара през 2017 г.", "date": "2019.01.26", "title": "Жертвите на експлозията на петролопровод\nв Мексико станаха 114"}
{"url": "https://www.24chasa.bg/novini/article/7265290", "text": "Великобритания ще признае Хуан Гуайдо като временен президент на Венецуела, ако през следващите 8 дни не бъдат обявени нови избори, заяви министърът на външните работи Джереми Хънт, предава БТА. Съюзниците от ЕС Герпмания, Франция и Испания направиха подобни изявления по-рано днес, припомня Ройтерс. \"Гуайдо е правилният човек да поведе Венецуела напред. Ако няма нови и справедливи избори, обявени до 8 дни, Обединеното кралство ще го признае като временен президент, който да поведе политическия процес напред към демокрация\", написа Хънт в Туитър.", "date": "2019.01.26", "title": "Великобритания ще признае Хуан Гуайдо като временен президент на Венецуела"}
{"url": "https://www.24chasa.bg/novini/article/7265307", "text": "Прилагането на Преспанското споразумение проправя пътя за по-добро бъдеще за македонските граждани, за прогонване на духовете на миналото и за Балканите, заяви днес македонският премиер Зоран Заев, цитиран от МИА. Споразумението слага край на епизод на незавършен мир на Балканите, подчерта македонският министър-председател. Като бъдат приети и приложени клаузите в Преспанското споразумение, печелившите ще са гражданите на двете страни, но също и целият регион, смята Заев. Победители ще са онези, които се противопоставиха на споразумението, защото периодът на просперитет, мир и приятелство настъпва също и за тях, добави той, цитиран от БТА. Заев поздрави гръцкия си колега Алексис Ципрас за вчерашния успешен вот в гръцкия парламент по ратификацията на Преспанското споразумение. \"Разрешихме един спор, който ни бе представян като неразрешим\", заяви Заев и добави: \"Вече няма да гледаме на бъдещето като на фатална съдба, а като на общ път, проправен с добри намерения и ценности, произхождащи от общо европейско семейство\", каза още премиерът по време на реч във Велес.", "date": "2019.01.26", "title": "Заев: Споразумението слага край на епизод на незавършен мир на Балканите"}
{"url": "https://www.24chasa.bg/novini/article/7265316", "text": "Заплашена е самата идея на Европа, предупредиха водещи световни интелектуалци в писмо, цитирано от в. \"Гардиън\". Сред тях са писателите Светлана Алексиевич, Марио Варгас Льоса, Елфриде Йелинек и Орхан Памук, носители на Нобелова награда за литература, френският философ Бернар-Анри Леви и писателите Милан Кундера и Салман Рушди, предава БТА. От всички страни се сипят критики, обиди и поддръжници изоставят каузата. \"Стига строене на Европа!\", е викът. Нека вместо това да се свържем отново с нашата \"национална душа\"! Нека преоткрием \"изгубената си идентичност\"! Това е дневният ред, споделян от популистките сили, заливащи континента. Няма значение, че абстрактни понятия като \"душа\" и \"идентичност\" често съществуват само във въображението на демагозите, пишат авторите на писмото. Европа е нападната от фалшиви пророци, които се опиват от недоволството и вярват, че техният час е настъпил. Тя беше изоставена от два големи съюзника, които през последния век на два пъти я спасиха от самоунищожение; единия отвъд Ламанша, другия отвъд Атлантическия океан. Континентът е уязвим към все по-малко прикритите маневри на обитателя на Кремъл. Европа като идея се разпада пред очите ни, подчертават те. Това е отровната атмосфера, в която през месец май ще се състоят изборите за европейски парламент. Ако нещо не се промени, ако нещо не се случи, за да върне назад надигащата се високопарна, настоятелна вълна, ако не се прояви нов съпротивителен дух, тези избори обещават да бъдат едни от най-пагубните, които сме виждали. Те ще дадат победата на тези, които печелят от катастрофите. За тези, които все още вярват в наследството на Еразъм, Данте, Гьоте и Коменски, остава само срамното поражение, пренебрежение към интелигенцията и културата. Ще има масови прояви на ксенофобия и антисемитизъм. Всички ще бъдем сполетяни от катастрофа. Ние, долуподписаните, сме сред тези, които отказват да се примирят с тази надвиснала катастрофа, заявяват тридесетте интелектуалци. Ние се причисляваме към европейските патриоти (група, която е по-многобройна, отколкото често се смята, но е често прекалено мълчалива и примирена), които разбират какво е заложено на карта. Три четвърти от един век след победата над фашизма и 30 години след падането на Берлинската стена се води нова битка за цивилизацията.Нашата вяра е в голямата идея, която сме наследили, която според нас беше единствената сила, достатъчно могъща да издигне народите на Европа над самите тях и изпълненото им с войни минало. Вярваме, че и днес тя остава единствената сила, която е достатъчно благородна, за да отблъсне новите признаци на тоталитаризъм, които водят след себе си отдавнашните нещастия на тъмните времена. Това, което е заложено на карта, ни забранява да се откажем. Затова и отправяме тази покана да се присъедините към новата обществена мобилизация, призовават те. Затова приканваме към действия в навечерието на избори, като отказваме да се предадем пред гробокопачите на европейската идея. Затова призоваваме да се вдигне още веднъж факелът на една Европа, която въпреки грешките, пропуските и проявяваната понякога колебливост, остава пътеводна светлина за всички свободни мъже и жени на планетата. Нашето поколение подходи погрешно. Като последователите на Гарибалди през 19 век, които повтаряха като мантра \"Италия ще се справи сама\", ние вярвахме, че континентът ще се запази от само себе си, без да има нужда ние да се борим за това или да работим за него. Това, казахме си ние, е \"посоката на историята\". Трябва да изоставим незабавно това старо убеждение. Нямаме избор. Трябва да се борим за идеята на Европа или да я видим да загива под напора на популизма. В отговор на яростната националистическа и идентичностна атака трябва да преоткрием духа на активизма или да приемем, че недоволството и омразата ще ни заобиколят и потопят. Трябва спешно да бием тревога за тези подпалвачи на душата и духа - от Париж до Рим, със спирки в Барселона, Будапеща, Дрезден, Виена и Варшава - които искат да накладат огън с нашите свободи. В това странно поражение на \"Европа\", което се задава на хоризонта; тази нова криза на европейското съзнание, която се готви да унищожи всичко, което направи нашите общества велики, уважаеми и проспериращи, се крие към либералната демокрация и нейните ценности, по-голямо откогато и да било след 30-те години на миналия век, заключават интелектуалците, подписали писмото, публикувано също във в. \"Либерасион\". ", "date": "2019.01.26", "title": "Интелектуалци в открито писмо: Борете се за Европа, или тя ще бъде унищожена"}
{"url": "https://www.24chasa.bg/novini/article/7265342", "text": "Илюстрирана версия на основополагащата творба \"Капиталът\" на Карл Маркс се оказа една от предпочитаните детски книги в Китай за 2018 година, съобщава ДПА. Оригиналът на книгата бе публикуван от Маркс през 1867 година и представлява остра критика на капиталистическата система и на индустриализиращата се Европа. Трудът отделя особено внимание на лошите условия на труд във фабриките, предава БТА. Новата китайска версия съкращава обема на \"Капиталът\" до 150 страници с цветни илюстрации, които да привлекат вниманието на 8-14 годишните. Албумът бе публикуван в Китай във връзка с 200-та годишнина от рождението на Карл Маркс. Той бе посочен като една от най-успешните книги за миналата година от Института за нови издания в Китай.", "date": "2019.01.26", "title": "\"Капиталът\" на Карл Маркс - една от любимите детски книги в Китай"}
{"url": "https://www.24chasa.bg/novini/article/7265353", "text": "Всички ние сме Елена Йончева. Това записаха делегатите на 49-ия конгрес на БСП в декларация в защита на соцдепутатката и журналистка. Тя бе приета с единодушие. Няма да ни сплашите, насилието няма да мине, заявиха червените. Правило в демократичното общество е да не се коментират действията на независимата съдебна власт, но когато тя наистина е такава и служи на обществото. Но не и когато атакува опозицията в услуга на корпоративни интереси, с казва в декларацията. Заложената в първия вариант критика - към съдебната система, обаче бе заменена с такава към прокуратурата по настояване на червената юристка Румяна Сидерова. Тя обясни, че в случая с Йончева не може да се критикува цялата съдебна власт, а само „прокуратурата, която оказва натиск“. Няма съмнение, че Елена Йончева е атакувана в политическа услуга към управляващите с недоказано, но и недоказуемо обвинение, пише в декларацията. И се обяснява, че става въпрос за финансирането на филми, които имат място в златния фонд на българската журналистика със средства от банка, която е легитимирана с публично присъствие на лидера на ГЕРБ и връчени награди. Опитът за политико-съдебна репресия на Елена Йончева е отговорът на властта за нейните ярки разследвания, смятат червените. БСП заявява категоричната си подкрепа за Елена. Протестира срещу опита за съдебна репресия срещу един доказал се журналист и общественик, чашата на натиск преля, се казва в декларацията. След победата на изборите БСП се зарече да работи за ново качество на съдебната система у нас, за нейната независимост.", "date": "2019.01.26", "title": "БСП: Je suis Елена"}
{"url": "https://www.24chasa.bg/novini/article/7265359", "text": "Красимир Каракачанов стана дядо на внучка, съобщава  . Дъщерята му Деница е родила вчера в Майчин дом. Все още родителите и дядото пазят в тайна името на детето. Припомняме, че дни преди да стане вицепремиер и министър на отбраната, лидерът на ВМРО Красимир Каракачанов през 2017 г. сгоди дъщеря си. Въпреки категоричното нежелание на вицепремиера този личен момент да става публично събитие, новината веднага обиколи медиите и коридорите на властта и дори обрасна с какви ли не подробности, слухове и жълтини. Като това, че зетят на вицепремиера - Никола Делчев, е племенник на Сашка Васева.", "date": "2019.01.26", "title": "Каракачанов стана дядо"}
{"url": "https://www.24chasa.bg/novini/article/7265367", "text": "„Обективно преценено Истанбулската конвенция съдържа приемливи елементи за борба срещу насилието над жени и деца, които ние споделяме. Но тя, както показват изразените от експерти и обществото мнения, противоречи на българската традиция и семейство, и това бе отчетено и в решението на Конституционния съд.“ Тази редакция бе записана в червената „Визия за България“. Тя и платформата на партията за евроизборите бяха приети с почти пълно мнозинство от делегатите на конгреса. Досега и двата документа категорично отричаха цялата конвенция. На форума обаче тази позиция бе смекчена. С корекцията от визията отпадна текстът „Обективно преценено Истанбулската конвенция не е конвенция против насилието срещу жени. Това е конвенция срещу фундаменти на европейската цивилизация. Шокиращото е, че зад конвенцията застават както европейски, така и глобални институции. Спорът ни с тях ще е дълъг и тежък.“ Въпреки промяната във визията, в платформата остана категоричният текст срещу Истанбулската конвенция.", "date": "2019.01.26", "title": "БСП смекчи позицията си против Истанбулската конвенция"}
{"url": "https://www.24chasa.bg/novini/article/7265399", "text": "Трима души бяха ранени днес при взрив в нелегален цех за производство на алкохол в Истанбул, съобщи турската телевизия НТВ. Състоянието на един от пострадалите е тежко. Взривът е избухнал на приземния етаж на четириетажна жилищна сграда в квартал Бююкчекмедже по неустановени засега причини. При експлозията е възникнал голям пожар, който бързо е обхванал сградата, предаде БТА. На мястото на инцидента са изпратени много пожарни екипи и линейки. Нанесени са големи материални щети на жилищната сграда.", "date": "2019.01.26", "title": "Взрив в нелегален цех за алкохол в Истанбул, има ранени"}
